
Representational image 	Patrologia Latina Database 	Chadwyck-Healey logo
Search
PLD Home Page 	Help 	Search 	Table of Contents 	About Patrologia Latina

uol. 154

[TOC] 	Contextual Table of Contents
Text Only 	Text Only
Expanded notes	Expanded notes
uol. 154


Bibliographic details

Bibliographic details for the Electronic File

Alexandria, uA
1996
Chadwyck-Healey Inc.
Patrologia Latina Database
Copyright Â© 1996 Chadwyck-Healey Inc. Do not export or print from this database without checking the Copyright Conditions to see what is permitted.

Bibliographic details for the Source Text

Patrologie Cursus Completus, siue bibliotheca uniuersalis ... omnium S.S. Patrum, Doctorum, Scriptorumque ecclesiasticorum qui ab euo apostolico ad Innocentii III tempora floruerunt ... SERIES SECUNDA.
PATROLOGIAE TOMUS CLIu.

HUGO ABBAS FLAuINIACENSIS / B. WOLPHELMUS ABBAS BRUNSWILLERENSIS / EKKEHARDUS URAUGIENSIS / ANONYMI.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA.

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLIu.


HUGO ABBAS FLAuINIACENSIS,



B. WOLPHELMUS ABBAS BRUNSWILLERENSIS,



EKKEHARDUS URAUGIENSIS,



ANONYMI.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XII

HUGONIS

ABBATIS FLAuINIACENSIS

EKKEHARDI URAUGIENSIS



CHRONICA

Prodeunt ex Collectione prestantissima u. cl. Pertzii fideliter expressa. ACCEDUNT

B. WOLPHELMI ABBATIS BRUNSWILLERENSIS



OPUSCULA DUO

TOMUM CLAUDUNT

GESTA EPISCOPORUM TREuIRENSIUM

ET

ANDAGINENSIS MONASTERII CHRONICON



AUCTORIBUS ANONYMIS.

ACCURANTE I.-P. MIGNE BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS. AUCTORUM ET OPERUM QUI IN HOC TOMO CLIu CONTINENTUR.


HUGO ABBAS FLAuINIACENSIS.
Chronicon 	Col. 17



B. WOLPHELMUS ABBAS BRUNSWILLERENSIS.
Opusculum de sacramento altaris. 	433
uersus de utroque testamento. 	433



EKKEHARDUS URAUGIENSIS.
Chronica. 	459



ANONYMUS.
Gesta Treuerorum. 	1064



ANONYMUS.
Chronicon S. Huberti Andaginensis. 	1337





Main uolume text





EXEUNTE SAECULO.
HUGO ABBAS FLAuINIACENSIS.





CHRONICON HUGONIS.






PROeMIUM. HUGONIS AETAS, PATRIA, NATALES, RES GESTAE.

 Chronici prolixi sed rerum ad historiam seculi undecimi facientium copia insignis, quod iam lectoribus nostris proponimus, auctor Hugo ex familia que uel imperatorum Ottonis III et Chuonradi II cognationem affectabat oriundus  , anno 1065  uirduni  aut in uicinia eius urbis natus est. Puer a Rodulpho abbate in monasterium S. uitoni quod tum in suburbano uirduni florebat adscitus et litteris tam sacris quam profanis imbutus  , mox obedientiam sancto uitono et Rodulfo abbati professus est. Lites inter sacerdotium et imperium exorte eo tempore in bella aperta exarserant et ubique per Germaniam Italiamque grassabantur. Nec ea labe Lotharingia superior immunis erat; cuius episcopi Egilbertus, Herimannus, Theodericus, Pibo cum regis  fidelitatem seruarent, Gregorius uII ad eos impugnandos et in suas partes trahendos abbatibus precipue Rodulfo uirdunensi et Iarentone Diuionensi usus est. Et Rodulfus quidem bis Romam profectus pape legationem suscepit; anno 1080 litteris Gregorii allatis Herimannum Metensem episcopum in fide  Ecclesie stabiliuit, et anno 1085 iterum Roma redux Theodericum uirdunensem Gregorio reconciliare sperabat; sed Roma interim ab Heinrico occupata et Gregorio Salernum fugato, Theodericus Clementis partes amplectendas statuit et Rodulfum loco cedere cegit. Forte tunc et Iarento abbas Diuionem redierat, uir Gregorio familiarissimus, qui pape iussu cum aliis legatis Robertum Wiscardum Romam arcessierat, posteaque fuge Gregorii Salernum comes factus, et ab eo Colimbriam legatus erat. Qui rerum conditione perspecta Rodulfo auctor fuit ut, uirduno relicto, una cum monachis suis primum Flauiniacum uillam S. uitoni in territorio Tullensi sitam, deinde Diuionem demigraret. Abbatem inter reliquos et Hugo secutus, undeuicesimo etatis anno notos affines patriam  et nidum quo coaluerat eo animo reliquit, ut corpus et animam totamque substantiam suam Dei cause, quam putabat, gaudens deuoueret, et in eius seruitio quidquid uirium esset iuuenilis corporis expendendum preoptaret. Quo fidei feruore Iarentoni plurimum commendatus,  ab initio gratia et beneuolentia eius usus, mox postquam una cum abbate et reliquis fratribus monasterio Diuionensi obedientiam promisit, in societatem uite et consiliorum adscitus est, ita ut cum, Theoderico episcopo mortuo, Rodulfus abbas anno 1092 uirdunum rediret, Hugo Iarentoni adherendum statueret. Inter uiros igitur pontificiarum partium precipuos quibus innotuit noster, Hugonem abbatem Cluniaci Iarentonis comes uisitauit, et Hugoni archiepiscopo Lugdunensi in tantum placuit, ut ab eo in ministrum assumptus, negotiis adhiberetur, tantaque eius familiaritate usus est, ut eum sibi indissolubili uinculo iunctum putaret. Talium uirorum exemplo excitatus et rerum quarum particeps factus erat grauitate commotus iuuenis historie scribende accessit, eo scilicet  animo, ut si ipse fortia audire nequiret, saltem uirorum fortium bene acta exploraret et obliuioni eriperet  . Chronice igitur concinnande operam dedit, qua res gestas inde a Christi Natiuitate ad sua usque tempora deduceret; et subsidiis quamplurimis congestis circa annum 1090  manum operi admouit. Duobus quos conscripsit libris, priore historiam ad initium seculi XI, altero ad sua usque tempora deduxit, in uniuersum quidem temporum ordinem secutus, sed cum cepto opere subsidia passim crescerent, sedula diligentia scripta retractare, omissa addere, paginarum margini notas adiicere, folia integra inserere non destitit. Subsidia quibus primum usus est, Lotharingica scilicet et Burgundica, ex penu abbatiarum S. uitoni et Diuionensis acceperit; alia e. g. catalogi  archiepiscoporum Lugdunensium et episcoporum Claromontanorum postea accesserunt; ultimo loco Flauiniacensia marginibus et paginis insertis addita constat, cum ipse iam monasterii istius regimen suscepisset. Anno 1095 uel 1096 ineunte cum Iarento ab Urbano papa pro restituenda Ecclesie auctoritate et reconciliandis Wilhelmo rege et Roberto duce fratribus in Nortmanniam et Angliam mitteretur, Hugo abbatem suum comitatus est. Re autem infecta, cum Iarento atque Hugo redirent, in mari tempestate ualida ad mortis discrimen producti tandem Baiocas peruenerunt, ubi Hugo, morbo uiolento oppressus, iterum necem uix euasit Sanatus tamen, postquam Iarento concordiam inter Robertum ducem et fratrem eius restituit,  una cum abbate ducem Hierosolymam iturum  mense Septembri a. 1096 usque ad Pontem Arlie comitatus est, et Diuionem redux, Haganone Augustodunensi episcopo auctore et canonicis laicisque eligentibus, abbatiam Flauiniacensem suscipere consensit. Ab Hugone archiepiscopo uix egre dimissus  , die 22 Nouembris a. 1096 Flauiniacum intrauit, et postera die consecratus est. Annis fere tribus quibus abbatie prefuit, rebus agendis operam dedit et in opus ecclesie duo millia solidorum expendit; sed Haganone episcopo diecesano a. 1098 defuncto, Norgaudum successorem aduersarium nactus est. Anno 1099 d. 28 Martii Rodulfus abbas obiit; morienti Hugo aderat et passionem Dominicam legit, defunctique funus uirdunum prosecutus est  . Mense Septembri eius anni Flauiniaco excessit, inimicis monachis  quibusdam et Norgaudo locum dedit, et frustra per aliquod tempus apud Norgaudum et Hugonem archiepiscopum pro reditu laborauit. Anni 1100 initio iterum in Angliam profectus est, mense Augusto aduersariis suis Flauiniacensibus frustra iterum litteras scripsit, et Septembri demum exeunte a legatis pontificis in concilio ualentino abbatie restitutus, Flauiniacum rediit. Sed tunc quoque offensum fratrum animum, qui abbatiam Diuionensi subiiciendam suspicabantur, sibi conciliare nequiuit, ita ut Norgaudo anno 1101 alterius abbatis constituendi locus daretur, Hugone eiecto et frustra Romam appellante.

Hec ultima sunt que de se ipse scripsit; Diuione igitur cum Iarentone stetisse uidetur, quem unum omnium amicorum constantem et fidelem sibi expertus  fuerat. Librum suum per uices passim, nullo ordine seruato et prout animus ferebat, usque ad annum 1102 produxit. Quid de ipso auctore postea actum sit dubitatur; certum tamen esse uidetur eum partibus ecclesie a quibus tam diu steterat renuntiasse, Diuionensi monasterio excessisse, ab abbate Diuionensi excommunicatum, et cum a. 1111 Richardus uirdunensis episcopus, Heinrici u assecla, abbatem Sancti uitoni Paschali fidelem et iterum ad Iarentonem profugientem eiecisset, in eius locum ab episcopo esse substitutum  ; quod quidem in uiro ardentis animi et summa iniuria affecto, bene credi potest, etsi nomen Hugonis haud aperte indicetur. Quod si ipse fuit quem Laurentius abbas S. uitoni Rodulfi successor  innuit, abbatie tribus tantum annis prefuit, Laurentio  exsule per Richardum reuocato  . Que qui circa annum 1140 tradidit, Laurentius Leodiensis Gestorum uirdunensium continuator, se librum suum ualde inuitum, sed uiri uenerabilis Hugonis monachi S. uitoni nimia instantia compulsum, scribere profitetur. Non defuerunt qui Hugonem istum nostrum esse putarent. Nec etas tunc superstitis, scilicet 75 annorum, obstaret, et aliquantum succurrit, quod scriptor nomen abbatis Laurentio subrogati tacere uoluit, et quod Hugonis librum nouisse uidetur. Que si ita se habent, Hugonem post abbatis Laurentii reditum abbatiam abdicasse et uite tantis procellis agitate annos ultimos in nido cui puer coaluerat quiete exegisse opinari liceret. Sed hec reuera ignorantur.

 In libro superstite ante omnia insignem indefessamque curam qua subsidia operi amplissima undique conquisiuit, et addendi corrigendique perenne studium iure laudamus. Ad manus ei erant libri charteque et epistole tabulariis et bibliothecis uirdunensibus, Diuionensibus, Lugdunensibus desumpte, quorum ei copia a Rodulfo et Iarentone abbatibus atque Hugone archiepiscopo facta erat, quibus denique Flauiniacensia accesserunt, scilicet Hieronymi, Prosperi, Idatii, uictoris Tununensis Bede de sex etatibus, Reginonis Chronica, Aethicus cum itinerario Antonini, Orosius, uictor, uitensis, Iordanis, Nennius, Fortunatus, Gregorius Turonensis, Gesta et catalogi pontificum Romanorum, Isidori Etymologie, uite SS. Sanctini inedita, Mansueti, Maximini, Pulchronii  inedita, Sigismundi, Chrothildis, Lupi Trecensis, Antidii, Leodegarii, Preiecti, Boniti, Lamberti, Lupi Senonensis, Gerici, Balthildis, Agerici inedita, Carilefi, Magdaluei inedita, translatio S. Gorgonii, Fredegarius, Gesta Francorum, Pauli Diaconi Historia Langobardorum et Gesta episcoporum Metensium, genealogia Carolorum, Einhardi uita Caroli, Annales Petauiani, Einhardi, Fuldenses, uedastini, Lugdunenses, fortasse et Flauiniacenses, Adonis Chronicon, Hincmari epistola de uita Sanctini et uita Remigii. Bertarii Gesta episcoporum uirdunensium cum continuationibus, Flodoardi Annales. Richerus, uite Deerici Metensis medita, Simeonis, Rodulfi Glabri Historia et uita Wilhelmi Diuionensis, Chronicon S. Benigni Diuionensis, uita Roberti  abbatis Case-Dei, catalogi episcoporum Aruernensium, archiepiscoporum Lugdunensium, charte S. uitoni, Diuionenses, Flauiniacenses  , decreta et epistole pontificum Romanorum, episcoporum et clericorum  multe, collectiones canonum, Acta conciliorum, epistole Henrici Iu, Agnetis matris eius, Mathildis comitisse, aliaque nonnulla. Quibus ita usus est, ut ea uel excerperet uel maximam partem uel integra exscripta una cum iis que ipse presens uiderat uel ab aliis rerum testibus audierat historie sue insereret; sed textus negligenter sepe transcriptus  plenam sibi fidem haud conciliat. Ordinem temporis in uniuersum quidem secutus est, sed non raro uel copia rerum abductus uel animo suo indulgens latius exspatiatur, et cum plurima recens reperta antiquiori textui insereret, librumque per multa temporum interualla sepissime retractaret, nec tamen integrum rursus describendum curaret, non fieri poterat quin narrationem copia rerum refertam sed equalitate et perspicuitate  carentem relinqueret, dum e. g. unius eiusdemque uiri obitus  tribus in locis refertur. Ceterum uir doctus et sedulus minus sagacis animi fuit, mirabilium credulus, falsis quoque rumoribus patens  et in disponendis rebus fallens, loquax nonnunquam et iusto uerbosior, scripsitque prout exspectari poterat animo in hostes Ecclesie irato sed candido, nec hominum sue partis uitia tacuit; et cum non solum in iis que tempus suum antecesserunt, documentis hodie abolitis nisus, quedam memorie digna seruauerit, sed in historia sui temporis et precipue Lotharingie plurima ceteris incognita prodiderit, primo operis editori, qui librum historie ecclesiastice undecimi presertim seculi thesaurum incomparabilem  predicauit, in uniuersum quidem non astipulamur, dum Lambertum, Bertholdum et Bernoldum, eiusdem eui historicos, Hugoni preferre non dubitamus, sed eum tamen de historia optime meritum et bono sepe cum fructu consulendum profitemur.---Annum noster cum aliis Lotharingis a die Incarnationis d. 25 Martii uel potius a Paschate inchoare uidetur  .

Stylus dilucidus, sermo in rhythmos aliquando resoluitur  , quod in compluribus seculi XI scriptoribus fieri iam obseruauimus.

Liber Hugonis difficilis lectu, Laurentio Leodiensi fortasse haud ignotus fuit; at in uniuersum latuisse dici potest usque dum a. 1657 a Philippo Labbe tomo I Noue Bibliothece manuscriptorum typis prodiit. Usus est editor codice autographo collegii sui, scilicet  Claromontani societatis Iesu quod tunc Parisiis florebat, et textum quem dedit in uniuersum bene expressit, sed nonnulla non suo loco posuit, haud pauca lectu difficiliora omisit, alia que ipsi inutilia et uulgaria  uidebantur, ut pontificum et Patrum auctoritates in defensionem Gregorii uII, resecuit, nec eo quoque crimine absolui potest, quod reuerentia Romane curie ductus textum aliquoties adulterauit, quod duorum seculorum silentio tectum iam primum ad lucem uenit. Nam, ut b. m. Knustius noster olim monuit, nichil semper latet.

Editionem principem in usus suos uerterunt plurimi historie ecclesiastice et profane scriptores, inter quos nominare iuuat editores Actorum Sanctorum t. II Iunii, p. 976 sqq., uita Richardi abbatis S. uitoni, Mabillonium Sec. uI, p. I, Actorum O. S. Benedicti p. 185 sqq., uita Friderici prepositi Atrebatensis, p. 368 quibusdam de Simeone recluso, et p.  557 sqq. uita Richardi abbatis expressis; et Bouquetum cum continuatoribus qui nostrum t. III, p. 353---365, u, 372---374; uI, 231, 232; uII, 246---248; uIII, 286---297; X, 205---210; XI, 142---147; XIII, 617---628; XIu, 797---804 excerpserunt, et animaduersionibus passim illustrare conati sunt.

Nos postquam primum de noua libri editione cogitauimus, in fontes operis inquirendum statuimus, eaque re a socio nostro u. Cl. Rudolfo Kepke quantum textu antiquo et subsidiis litterariis adhibitis fieri poterat diligentissime exacta  , a. 1844 in Angliam profectus sum, ubi codicem autographum ex publica codicum collegii Claromontani uenditione in Meermannianam bibliothecam, indeque nostra etate in copiosissimum codicum thesaurum uiri illustrissimi Thome  Philipps  equitis baroneti Mediomontani translatum, asseruari compereram. Flagitanti mihi uir animi liberalitate, litterarum amore, morum comitate insignis, non solum ut codicem euoluerem annuit, sed ultro, ut reliquos bibliothece ditissime thesauros Monumentis Germanie edendis utiles inspicerem, inuitauit. Codicis igitur copia facta, uere auctoris autographum adesse conspicatus, textui Labbeano corrigendo institi, nonnisi locis quibus tunc exscribendis tempus non sufficiebat relictis, quos postea a uiro ill. exscriptos accepi; quo fit ut hodie uere absolutum libri textum lectoribus proponere liceat.

Liber membranaceus in folio minori conscriptus, manum seculi undecimi exeuntis prefert. Scriptus  est non uno eodemque tempore, sed calamo sepissime deposito iterumque resumpto prout scribendi materies sufficiebat. Textus post annos aliquot elapsos iterum iterumque recognitus, passim deletus, passim sententiis et integris paginis additis et intercalatis auctus est. Littera minuta usque ad fol. 69 annumque chronice 950 ea est quam in pagina adiecta exhibemus,  inde a fol. 69 paulatim magis magisque decrescit; scriptura marginum et paginarum additarum atque correctarum sententiarum est minor; inde a pagina 123, i. e. a. 1079, littera iterum decrescit; que inde a pagina 138 Flauiniaci scripta sunt usque ad finem libri amplius decrescentem scripturam ostendunt; ultime pagine specimen exscripsimus. Quecunque ad historiam Flauiniaci folio 138 anteriorem faciunt, aut in margine aut in paginis additis leguntur.

Membrana plurimum quaternionibus constat hoc scilicet ordine: foll. 1---6, 7---14, 15---22, 23---33, 34---41, 42---49, 50---63, 64---72, 73---85, 86---92, 93---95, 96---110, 111---119, 120---128, 129---136,  137---142, 143---148. Ternio et quaternio initialis foll. 1---3. Kalendarium Flauiniacense, foll. 5. 6 tabulam temporum, foll. 3---5 excerpta canonum et precepta medica, et foll. 7, 8, 9, 9b excerpta canonum exhibent charte primum uacue relicte postea inscripta; fol. 10 Chronicon incipit et reliquum libri explet. Pagine Chronico intercalate sunt 9b, 12b, 26, 27, 28, 29, 29b, 30b, 33b, 35b, 57, 58, 58b, 60b, 62b, 81---83, 86b, 93, 94, 95, 100, 101, 103b, 130b; fortasse et in quaternione folia 50---63 complexo preter 57, 58, 58b, 60b nonnulla alia historiam Madaluei exhibentia intercalata sunt. Desunt autem que Labbeus Chronico prefixa fuisse refert folia maximam partem uetustate detrita cum serie abbatum Flauiniacensium, quam et ab Hugone conscriptam esse opinari licet, quod eadem in diuersis Chronici  locis inseruntur. Dein post quatuor paginas interiectas Necrologium legit Labbeus, quod ex anterioribus documentis non accurate congestum hodie in capite codicis exstat, Hugoni deberi ex scriptura colligitur et a nobis quoque Chronico premittetur, cum hucusque typis nondum prodierit  , serie abbatum ad finem Chronici demandata. Excerpta chartarum Flauiniacensium a Labbeo ex schedis Sirmundi pag. 269---273 descripta iterum proferenda non duximus.

Adnotationes operi tam prolixo paucissimas adiicere placuit, quarum eas que Kepkio nostro debentur, littera K distinxi.

 Reliquum est ut moneam in Necrologio pauca alio atramento ab Hugone addita reperiri et catalogo archiepiscoporum Lugdunensium successores Hugonis usque ad Humbertum subiici; qui cum annis 1147---1153 prefuerit, Hugonem id temporis attigisse, et plus octogenarium senectam exegisse coniicere liceat.


 Hugonis chronicon.
[Figure: [Chronicon] 49Kb]

Sigeberti uita Wichperti. Cod. uindobon. 490.
[Figure: [Chronicon] 49Kb]

Chronicon sancti Huberti.
[Figure: [Chronicon] 49Kb]


NECROLOGIUM


     Kal. Ian.  Agrippini episcopi Eduensis.
    2. Non. Ian. Gregorii Lingonensis.
    7. Idus Ian. Eugemonii episcopi Augustodunensis.
    5. Idus Ian. Paschasie uirginis [et martyris 2.] Flauiniaci. Milo abbas Deruensis, monacus uirdunensis.
    8. Kal. Febr. Sancti Preiecti martyris.
    2. Non Febr. Serotini confessoris Flauiniacensis. Translatio sancti Simphoriani.
    4. Idus Febr. Rainaldus obiit, frater ducis, abbas Flauiniacensis.
    3. Idus Febr. Fredericus laycus obiit, frater meus.
    8. Kal. Mart. Ordinatio domni Zachonis abbatis.
    6. Kal. Mart. Galdricus Colticensis, frater domni Haganonis episcopi, conuersus et monachus Flauiniacensis  obiit.
    5. Kal. Mart. Karolus magnus obiit  qui omne theloneum in omni regno suo et quidquid ad ius fisci pertinebat Flauiniacensi donauit ecclesie de omnibus terris eiusdem ecclesie in perpetuum.
    Kal. Mart. Obiit Gyrardus Sinemur, qui cellam Sinemurensem sancto Preiecto dedit.
    7. Idus Mart. Wido abbas Melundensis, Flauiniacensis monachus obiit.
    6. Idus Mart. Lotharius rex obiit .
    16. Kal. April. Aymo comes Grin. et monacus qui Sanctum Germanum Latifolii dedit.
    14. Kal. April. Wido Pultariensis  abbas, monachus Flauiniacensis obiit.
     Amadeus abbas Flauiniacensis obiit, qui Sinemurensem, Colchensem  , Bellilocensem  cellas adquisiuit, et Corbiniacum  recuperauit.
    13. Kal. April. Walterius monachus Flauiniacensis obiit conuersus.
    11. Kal. April. Eupharii presbiteri Flauiniacensis.
    5. Kal. April. Rodulfus abbas obiit.
    4. Idus April. Ludouicus II imperator  obiit iustus et sanctus .
    12. Kal. Mai. Saluini episcopi uirdunensis. Aratoris episcopi uirdunensis.
    11. Kal. Mai. Ordinatio domni Widradi abbatis.
    8. Kal. Mai. Roberti abbatis.
    4. Kal. Mai. Obiit Fulcherius abbas Flauiniacensis.
     2. Kal. Mai. Pulchronii episcopi uirdunensis.
    7. Idus Mai. Zacho abbas Flauiniacensis obiit.
    Idus Mai. Rayngus prior Flauiniacensis obiit.
    4. Kal. Iun. Eugilis Senonensis archiepiscopi sancti, primum Prumiensis deinde Flauiniacensis abbatis, qui multis claret miraculis.
     Kal. Iun. Walo monacus et presbiter Flauiniacensis obiit.
    Nonas Iun. Exceptio corporis sancti Ursini martiris Flauiniaco.
    18. Kal. Iul. Richardi abbatis.
    14. Kal. Iul. Robertus, rex Francorum obiit, qui dedit ecclesiam S. Iohannis infra Aeduam .
    12. Kal. Iul. Ludouicus pius imperator obiit, qui in omni regno suo in ciuitatibus uicis mercatis et portubus theloneum hominum Flauiniacensis ecclesie, eidem donauit ecclesie .
    10. Kal. Iul. Ludouicus rex obiit  ultimus regalis prosapie, frater Arnulfi episcopi Remensis .
    7. Kal. Iul. Hagano episcopus obiit pie memorie.
     4. Kal. Iul. Geylo Linguonensis episcopus, Flauiniacensis abbas et monachus obiit.
    2. Kal. Iul. Arueus episcopus Aeduensis et abbas Flauiniacensis.
    Kal. Iulii Liudo Aeduensis episcopus obiit.
    4. Non. Iulii Salocho episcopus Dolensis, monachus Flauiniacensis obiit.
    3. Non. Iulii Translatio sancti Sanctini a Meldis uirdunum.
    Hugo abbas Melundensis, Flauiniacensis monachus obiit.
    2. Non. Iulii obiit Geruinus episcopus et abbas Flauiniacensis.
    6. Idus Iulii Helmuinus abbas Senonensis Sancti Petri, monachus Flauiniacensis obiit.
     3. Idus Iulii Heinricus magnus imperator obiit .
    17. Kal. Aug. Herimannus canonicus Leodiensis obiit Iherosolimis.
    11. Kal. Aug. Milo uicecomes Tilii obiit, qui cellam Prisciaci dedit.
    9. Kal. Aug. Magoaldus abbas Flauiniacensis 11o anno Clodouei filii Dagoberti obiit.
    5. Kal. Aug. Raynerus obiit, pater meus.
    3. Non. Aug. Eufronii episcopi Augustodunensis.
    5. Idus Aug. Odo secundus Flauiniacensis abbas obiit.
    16. Kal. Sept. Tebaldus secundus Linguonensis episcopus.
    14. Kal. Sept. Grimoldus abbas uirdunensis obiit.
     10. Kal. Sept. Ursini martiris Flauiniaco et Flauiani episcopi Augustodunensis.
    7. Kal. Sept. Odo primus Flauiniacensis abbas obiit.
    4. Non. Sept. Siagrii episcopi Augustodunensis.
    8. Idus Sept. Wifardus abbas Flauiniacensis, Ludouici imperatoris sororius, obiit.
     7. Idus Sept. Sancte Regine uirginis et martiris Flauiniaci.
    5. Idus Sept. Theophili martiris Flauiniaci.
    3. Idus Sept. Ionas Aeduensis episcopus obiit.
    2. Idus Sept. Euantii episcopi Augustodunensis.
    Idus Sept. Nectarii episcopi Augustodunensis.
    10. Kal. Oct. Iohannis abbatis.
    5. Kal. Oct. Florentini episcopi Augustodunensis.
    4. Kal. Oct. Lotharius imperator et monachus obiit .
    6. Non. Oct. Sancti Leodegarii martiris et Eduensis episcopi.
    5. Non. Oct. Sancti Widradi abbatis primi Flauiniacensis.
    4. Non. Oct. Madeluei episcopis uirdunensis.
     3. Non. Oct. Henricus III imperator obiit, Conradi filius .
    Ludouicus rex Ludouici imperatoris  filius, Caroli calui nepos obiit   .
    2. Non Oct. Karolus caluus imperator obiit, et Tebaldus secundus episcopus Linguonensis monachus et prior Flauiniacensis .
    Non. Oct. Karolus simplex obiit .
    3. Idus Oct. Hugo iunior abbas Melundensis, monachus Flauiniacensis obiit.
    17. Kal. Noubr. Gerardus laycus obiit, frater meus.
    16. Kal. Noubr. Dada de monte Walcherii, mater mea [1 1Kb] , obiit, Crothildis filia [2 1Kb] .
    12. Kal. Noubr. Decia obiit soror sancti Widradi, que fecit monasterium sancti Andochii Aeduensis;  et alia soror fecit monasterium Fauerniacense.
    9. Kal. Noubr. Pippinus rex obiit, pater Karoli magni .
    5. Kal. Noubr. Gunterus sacerdos et monachus Flauiniacensis obiit.
    4. Kal. Noubr. Walterius Eduensis episcopus obiit, qui reddidit ecclesie Flauiniacensi 19 altaria ecclesiarum cum paratis et decimis, et saluamenta uillarum ad cameram abbatis pertinentium.
    2. Kal. Noubr. Proculi episcopi Augustodunensis. Kal. Noubr. Girardus iunior monachus et sacerdos  Flauiniacensis obiit.
     4. Non. Noubr. Commemoratio sancti Benigni.
    Non. Noubr. Manasses magnus abbas Flauiniacensis obiit.
    8. Idus Noubr. Exceptio corporis eius. Preiecti martiris.
    6. Idus Noubr. Heldierus abbas Pultariensis obiit, monachus Flauiniacensis.
    5. Idus Noubr. uitoni episcopi uirdunensis.
    15. Kal. Dec. Gregorii episcopi Turonensis.
    14. Kal. Dec. Simplicii episcopi Augustodunensis.
    11. Kal. Dec. Eusebii presbiteri Augustodunensis.
    10. Kal. Dec. Pragmatii episcopi Augustodunensis.
    9. Kal. Dec. Hymbertus Parisiorum episcopus obiit, qui dedit ecclesiam sancti Iuliani apud Nui.
     8. Kal. Dec. Translatio sancti Benigni.
    7. Kal. Dec. Girardus senex sacerdos Flauiniacensis obiit.
    6. Kal. Dec. Amatoris episcopi Augustodunensis.
    3. Kal. Dec. Hugo Belliloci monachus et sacerdos Flauiniacensis obiit.
    Kal. Dec. Karlomannus frater Karli magni obiit .
    Kal. Dec. Agerici episcopi  Pippinus maior domus pater Karoli Tuditis obiit, qui Glennonem dedit .
    4. Non. Dec. Chrotildis Ottonis III filia, Conradi imperatoris soror, auia mea [3 1Kb] obiit.
    2. Non. Dec. Karlomannus monachus frater Pippini  obiit .
    Non. Dec. Karlomannus pater Arnulfi imperatoris obiit  ; et Milo abbas Flauiniacensis .
    3. Idus Dec. Raynerus iunior obiit, frater meus [4 1Kb] .
    19. Kal. Ian. Heldricus abbas Flauiniacensis obiit.
    18. Kal. Ian, Maximini abbatis. Et exceptio sanctarum reliquiarum Flauiniaci. Ludouicus rex filius Karoli simplicis obiit .
    17. Kal. Ian. Adelaide imperatricis sancte obitus recolitur, matris Ottonis II .
    8. Kal. Ian. Sanctus Sigismundus comes et monachus obiit.
     7. Kal. Ian. Aymo abbas Flauiniacensis obiit.





CHRONICI LIBER PRIMUS.


 Fol. 10. Anno [5 2Kb] a mundi conditione 5198 [6 1Kb] , ab Urbe autem condita 752, a. 2. cicli decennouenalis,  indictione 4, concurrente 5, epacta 11, feria 1, luna 13, iehsu Christus Filius Dei in Bethleem Iude nascitur,  anno Cesaris Augusti 42 et Herodis regis Iudeorum 31, Carullo et Quintiliano consulibus. [HIERON.] Anno a Christi natiuitate 3, Augusti 45, Herodes 34 regni sui anno, cum Christi natiuitatem magorum indiciis cognouisset, uniuersos Bethleem paruulos iussit interfici, et ipse anno sequenti scatentibus toto corpore uermibus miserabiliter moritur regni sui anno 36.

Anno ab inc. Dom. 15, a mundi conditione 5213, Augustus 76. etatis sue anno moritur; cui succedens Tyberius regnauit a. 22. [Cf. HIERON.] Huius a. 15. factum est uerbum Dei super Iohannem Zacarie filium in deserto, et dominus iehsu trigesimo etatis sue anno iam peracto, a. 15. Tyberii baptizatur a Iohanne, sub altero Herode Iudeorum rege, 8.  Idus Ianuarii, quod fuit 7. feria, indictione 3, luna 15, et ipse anno sequente capite truncatur.

Anno igitur a mundi conditione 5232, ab Urbe autem condita 784, concurrente 7. tercie linee, ab inc. Dom. 33. ipse iehsu Christus Dei Filius pro salute mundi uenit ad passionem, a. 18. Tyberii Cesaris, 8. Kalendas Aprilis, 5. feria, luna 14, Gaio Cesare quater et Iunio Saturnino consulibus, anno cicli decennouenalis 13, et typico pasca cum discipulis celebrato traditur a suo discipulo Iudeis in nocte, et circa mane ducitur ad Pylatum, traditur militibus et flagellis cesus, sputis illitus, gestans purpureum uestimentum et coronam spineam in capite, ducitur ad crucifigendum 7. Kalendas Aprilis, luna 15, et 6. feria ascendit crucem pro mundi salute.  [HIERON.] Terre motus factus est in toto mundo, et solis facta est defectio, ita ut etiam stelle uise sint in celo, sexta hora, in nona parte Arietis. Resurrexit a mortuis 5. Kal. Aprilis, luna 17 [7 1Kb] .

Pilatus per uolusianum Romam adductus, cum eo ueronica sancta, que fuerat per Christum a fluxu sanguinis sanata, dampnatus est a Tyberio ut omni tempore uite sue non igne, non aqua, nec igne cocto frueretur propter necem domini Iesu; et religatus exilio in Amaria ciuitate Tuscie. Unde post reuocatus a Nerone, iterum propter circumcisionem quam in se exercuerat dampnatus interiit. ueronica uero locupletata facultatibus et diuitiis, et imago Domini quam ipsa depinxerat, et quam Tyberio  allatam ipsa prosequuta erat, auro conclusa est. Ipsa autem defuncta, Rome uenerabiliter quiescit humata. Tyberius uero in uisione ymaginis  Saluatoris sanus a plaga siringii  factus est

Anno Dom. inc. 34. secundum Latinos, qui a Ianuario annum incipiunt, Paulus cum pergeret Damascum, a Christo de celo uocatus est. Secundum Hebreos autem, qui a Martio anni sumunt initium, eodem anno passionis Domini undecimo mense 8. Kalend. Februarii [8 1Kb] [REGINO].

Anno inc. Dom. 39. Gaius regnauit annis 4, mens. 10, diebus 8. His ergo mensibus si addamus sex, qui superfuerunt 56. anno Octauiani, erunt menses 16. Ex quibus quatuor detractis annus integer remanet qui hoc in loco inserendus uidetur.

Anno inc. Dom. 44. Pilatus manu sua perimitur.

Anno inc. Dom. 45. Claudius regnat a. 13. m. 7. d. 28. Addamus his 7 mensibus 4 qui supra remanserunt,  fiunt 11 et 7 dies; dabis his 28 dies et erunt 37, id est annus et sex dies, qui his temporibus adnumerandus uidetur.

Anno inc. Dom. 47. Iacobus frater Iohannis decollatur, Petrus in carcerem mittitur. Herodes ab angelo percutitur. Paulus et Barnabas a Spiritu segregantur in predicationem euangelii.

Anno inc. Dom. 48. Paulus et Barnabas ascenderunt Hierosolymam, ut ipse scribit ad Galathas: Post annos inquit 14 ascendi Hierosolymam. Recenseatur ergo numerus annorum. Scimus Petrum 25 annis Rome urbis episcopalem tenuisse cathedram. Sequitur ergo, ut secundo anno Claudii eum Romam uenisse credamus, qui erat a passione Domini 15, quo anno et Paulus uenit post annum passionis Domini  14, et hac supputatione inuenimus Paulum eodem anno passionis Domini ad fidem uenisse. 14 igitur et 25 fiunt 39, qui erat annus a passione Domini quando Petrus et Paulus passi sunt, quia 2. anno Neronis Paulus uinctus missus est, et 11 annis Petro coniunctus pro fide decertauit, et 12. cum eo passus est.

 Postquam igitur Deus et dominus noster iehsu Christus hominem, quem fecerat, morte sua a morte liberauit eterna, et captiuitatem nostre carnis, quam resuscitarat a mortuis, inuexit celis, eodem anno pro confessione ueritatis lapidatus protomartyr Stephanus occubuit, mense 5, tertia die mensis, quod est 4. Nonas Augusti, et dispersa est ecclesia fidelium, que erat Hierosolimis, ut uerbum  salutis, quod missum erat Iudeis et respuerant, gentes susciperent. Dum ergo apostoli et ipsorum sequaces discipuli quaqua possunt demigrant, Petrus   descendit Antiochiam, et per bis septenos [9 1Kb] annos Antiochenam fundauit et rexit ecclesiam, ita ut cognominarentur primum Antiochie Christiani. Hinc secundo anno Claudii, uincio et Cornelio, Asiatico et Siluano consulibus, Romam uenit, et qui post Christum et per Christum caput est corporis ecclesie, Romanis arcibus uexillum intulit predicationis diuine . Ibi fundata ecclesia, euangelium Christi Romanis annunciauit, et predicando predicationemque signis confirmando 25 annis ipsius Urbis papatum tenuit. Mirabatur Roma, quod non didicerat, unitatem in Trinitate et Trinitatem in unitate uenerari debere; sed frequenti miraculorum attestatione ad ultimum didicit unice Trinitati corda et colla submittere.

Destinauerat autem idem primus pastor et apostolus  Petrus totius occidentis terras uomere uerbi proscindere, semina doctrine sulcis mentium credere, ut posset manipulos frugum centuplicato fenore in area Domini uenientis reconsignare, et eligens uiros in fide probatos, potentes in opere et sermone, patientes in tribulatione, longanimes in spe, eruditos in omnibus que fecit dominus iehsu, direxit urbi Metensium sanctum Clementem Romane rei publice patritium, suum uero discipulum, et sanctum Mansuetum, inclita Scottorum progenie generatum, fide et doctrina precipuum, urbi Tullensium ; Remis etiam direxit sanctos Sixtum atque Sinicium, Catalaunis sanctum Memmium, Treueris quoque, que est metropolis et una de primatibus Galliarum et ei uicine  Colonie sanctos misit Eucarium, ualerium atque Maternum.  Cum his et alii multi fuerunt, qui occidentales tenebras ueri solis clarescente radio ab eodem principe apostolorum missi dispulerunt, et nomen Christi, quod necdum in locis illis splenduerat, fide et magnanimitate prediti, populo incredulo predicauerunt. Ipse Rome uerbum Dei docebat, et murum infidelitatis impulsu euangelii quatiebat, turrimque confusionis et idolatrie pie confessionis et credulitatis deiiciebat ariete, ibi se opponens et continens obicem, ubi uiolentior hostis incubuerat, cuius subuertere, Christo duce, nitebatur tyrannidem.

Ad tanti igitur pastoris solatium et predicationis  augmentum Paulus, post multa uiarum, laboris et inedie pericula, uinctus Romam mittitur anno Neronis cesaris secundo, ab. inc. Dom. 61, a passione 28, indictione 4, Siluano et Paulino consulibus, non quod Iudei et gentiles ita uoluerint, sed quia Christus, ut alter esset alteri solatio, ita preordinauit et uoluit. His tonitrui filiis quis repugnaret, quis obsisteret? Symon erat ille magus, qui solus ueritati repugnare uideretur, cui si post triumphum apostolicum et sue deiectionis et inaudite superbie obprobrium  respirare licuisset, sola illi sua uexatio, ne talia ulterius presumeret, intellectum dedisset. Sed quia magus obiit et dampnatus in profundo putei abyssi, ut Nero sperabat, non resurrexit, destitutum se idem Nero uidens solatio tam fidelis amici, apostolos Dei, hunc crucis supplicio, illum dampnauit sententia capitali 3. Kalendas Iulii, 5. feria, luna 23, ab inc. a. 72, anno a passione 39, uespasiano septies et Tito sexies consulibus, Olympiade 212.

Post Petrum ab ipso Petro consecratus ecclesiam regendam suscepit Clemens episcopus , ut ipse beatus Clemens testatur de se in epistola Iacobo fratri Domini missa, dicens : Clementem, inquit, hunc nobis ordino episcopum, cui soli mee predicationis et doctrine cathedram trado, qui mihi ab initio usque  ad finem comes in omnibus fuit, ac per hoc ueritatem totius mee [10 1Kb] agnouit.

 Quid autem contra hoc sentiendum sit, quod sunt nonnulli qui conantur astruere, post Petrum suscepisse Linum gubernacula Romane ecclesie et Lino Cletum successisse, uideamus. Dici: Iohannes papa scribens uniuersis episcopis per Galliam et Germaniam: Si Petrus princeps apostolorum adiutores sibi asciuit Linum et Cletum, non tamen potestate pontificii ligandi uel soluendi normam eis tradidit, sed successori suo Clementi, qui sedem apostolicam post eum et potestatem pontificalem tradente sibi beato Petro tenere promeruit; Linus et Cletus ministrabant exteriora, princeps autem apostolorum Petrus uerbo et orationi insistebat. Et post  pauca: Linum et Cletum nichil umquam legimus egisse ex pontificali ministerio potestatiue, sed quantum eis a beato Petro precipiebatur, tantum agebant.

Linus igitur, natione Italus regionis Tuscie, patre Erculano, ordinatus a Petro, sedit Rome, ipso Petro uiuente, a. 11, m. 3, d. 12. Cletus etiam, natione Romanus de regione uico Patricii, patre Emiliano, ordinatus ab ipso Petro, ipso uiuente sedit a. 12, m. 1, d. 11. Inter Cletum ergo et Clementem conputantur dies 20 .

Suscepit igitur, ut dictum est, sacerdotale officium Clemens tertius a Petro, eo uiuente, natione Romanus, de regione Celio monte, patre Fausto. Sedit annis 11, mensibus 2, diebus 2 [11 1Kb] ---anno  Dom. inc. 70, imperii quoque Neronis 11, uespasiano quinquies et Tito quater consulibus. Non fuit ex tunc et nunc in omni Romanorum pontificum cathalogo, qui in uita sua uiginti quinque annis functus sacerdotio ipso annorum numero equipararetur pontifici primo. Hic igitur beatus pontifex Petri institutus regimine, cui semper adheserat et eius indiuiduus comes fuerat, postquam Symonis magi deliramenta cognouerat et spreuerat, quod magister suus inceperat, destinare scilicet orbi occiduo predicatores  ueritatis idoneos, quatinus lux predicationis gentibus splenderet, ut perficeret, omnimodis procurabat .  Hinc est quod sanctum Dionisium destinauit Galliarum populis, qui predicando et predicationi miraculis fidem dando Parisius, Domino ducente, peruenit  , socios ei quam plures adhibuit, uiros in lege diuina exercitatos, genere nobiles, sermone facundos, fide precipuos, et gratia Dei plenos. Ex his fuit sanctus Sanctinus , Meldensium et uirdunensium pastor primus, qui egregie nobilitatis ortus natalibus, cum prefato Galliarum apostolo fines petiit Gallie, futurus lucerna fulgens in ecclesia, que non occultaretur modio, sed luceret omnibus superimposita candelabro. Tradidit enim patrum  memoria eum unum fuisse de 72 discipulis, et in cena deputatum, ut aquam lauandis pedibus et manibus discipulorum preberet et linteum pararet Saluatori.

Sanctus itaque Dyonisius ut uenit Parisius, per diuersas partes suos direxit socios ad dolos diaboli destruendos et populos Domino adquirendos . Sanctinus igitur quia preminebat prudentia et pudicitia, et beatissimo Dyonisio electus, summum accepit sacerdotium, et consecratus in episcopum, diuinitus constituitur in lucem populis gentium .

Cui etiam ad solatium laboris et officii prefatus Dyonisius Antoninum dedit uirum sanctum et bonum,  in quo declarauit Deus ingens beati uiri Sanctini meritum per egregie et insolite operationis miraculum, ut patebit in posterum. Et quia decreuerat Deus mirificare sanctum suum, dirigitur a beato Dyonisio Carnotum cum prefato socio suo ad illuminandum populum, qui sedebat in tenebris et umbra mortis, quia ei sol iustitie non luxerat, neque splenduerat ei lux ueritatis. Quo beatus hic perueniens, dolebat populum idolatrie esse deditum, et armatus fide sancte Trinitatis, contempnens superuacuam sectam principum terre et minas eorum, predicabat Iesum turbis incredulorum. Fundebatur predicatio iuncta uirtutibus, et prelustratus gratia diuina feroces gentilium mentes salutari mitescebat doctrina. Factumque est, cooperante ei diuina clementia,  ut Carnotenses uiam Domini agnoscerent, et lene iugum Domini subiectis uoluntatum humeris ferre non detrectarent. Quod beatus Dyonisius animaduertens, et gratiam uirtutis diuine collaudans, ipsumque plurimum in opere predicationis ualere perpendens, Meldensium ciuibus pastorem et doctorem  instituit.  Non quod iam tunc Meldenses uiam ueritatis agnoscerent, qui omnes tenebantur astricti laqueis idolatrie, sed ut per fidelem seruum suum dignaretur illis Dominus aperire portas iustitie, quas ingressi credendo ipsius diuinitatem et humanitatem, confiterentur nomini eius, quoniam bonus, quoniam in seculum misericordia eius.

Beatus itaque Sanctinus paratus ad omnia pro Saluatoris nomine sustinenda, nec reformidans gentilium furentium minas et uerbera, eandem urbem aggressus, quia in Domino erat fiducia eius, instabat predicationibus, rigabat mentes audientium aquis de uentre [12 1Kb] iehsu manantibus, et sic instans oportune, inportune, docebat eos Iouem despicere, Saturnum, Mercurium et Neptunum et omnia demonum  non deorum portenta abiicere, statuas confringere, et quia in eis non aliqua diuinitas, sed omnis inesset falsitas et ludificatio demoniaca, doctrine euidentis indicio declarabat. Nec poterant gentes ad hec quidquam contradicere, cum nouitati uerborum attestaretur magnitudo signorum, et noua faceret qui noua predicaret. Unde factum est ut et ipsi susciperent uerbum Domini, et pastorem doctoremque suum beatum uirum, quem aliquando exprobratione, irrisione et abiectione dignum iudicauerant , nunc uenerarentur et excolerent, ipsius manibus gauderent baptismo ablui et crismate sancto inungi. Humiliabatur Gallicus cothurnus substratus sancti uiri pedibus, et Gallorum ceruicositas  diuine dudum ueritatis ignara ad baptismum et confessionem nominis Christi humiliata deuote conuolabat. Deiiciebantur are demonum, et a nouo adoptionis populo ecclesia edificatur, et a beato Sanctino in honore Dei consecratur.

Domicianus tunc Romani imperii tenebat insignia, luxurie deditus, auaritia anxius, opere crudelis, qui maiestatem imperialem nimia crudelitate polluerat. Qui uelut leo inpastus sanctorum sanguinem sitiens, secundam post Neronem in Christianos persequutionem excitauit , et per 15 annos, quibus Romanum imperium indebite tenuit, ita rem publicam attriuit, ut nullus illo crudelior in omni Romanorum imperatorum inueniatur numero. Ad comprobandam erga deorum culturam suam sacrilegam  deuotionem 5. anno regni sui templum sine lignorum ammixtione construxit, quod Pantheon appellauit. Tanta elatus est superbia, ut deum se et dominum appellari iusserit. Hic audiens  famam beati Dyonisii in destruendis idolis et populis ad Christum conuertendis, lyctores in Gallias misit,  qui eum inuentum et comprehensum aut idolis sacrificare cogerent, aut diuersis suppliciis affectum occiderent. Quos ubi beatus Dyonisius fines Parisiorum appropinquare comperit, Sanctinum et Antoninum ad se accersiri mandauit , quibus predicationis tradens officium, ammonuit ut in fide firmi persisterent, et ut quantotius Romam properantes, a presule sedis apostolice cooperatores uerbi et doctores expeterent, quia in messe multa sationis Dominice operarii perpauci essent, qui semen uerbi sulcis mentium crederent, presertim cum et ipse iam ad gaudia Domini sui festinaret, et mercedem laboris et oneris a pio Domino sibi dari preoptaret.

Consummato igitur per martyrii palmam beato  Dyonisio, a. ab inc. Dom. 97, a passione autem 64, etatis autem eius anno circiter 90, imperii Domiciani cesaris ingruente anno 16 , Sanctinus et Antoninus preceptis magistri obtemperantes, cum persequutionis procella detonante predicando de loco ad locum cogerentur secedere, uenerunt in fines Gallie Belgice, et preduce gratia diuina, quocumque ueniebant, Christi loquebantur magnalia. Belgica [13 1Kb] autem Gallia pars est Gallie  dicta a ciuitate que Belgis dicitur, que est Treueris  [Cf. Richer. I, 1]. Gallia uero a candore populi appellata est, gala [14 1Kb] enim lac dicitur [Isid. ET. XIu, 4, 25]. Montes enim et rigor celi ab ea parte solis ardorem excludunt. Hanc ab oriente Alpium iuga tuentur, ab occasu Occeanus includit [15 1Kb] ,  a meridie prerupta Pyrenei, a septemtrione Rheni fluenta et Germania. Cuius inicium Belgica, finis uero est Aquitania. Est [16 1Kb] autem regio gleba uberi et pabulosa et ad usum animantium apta, ut ferunt qui situs terrarum descripserunt, fluminibus et fontibus irrigua, perfusa [17 1Kb] duobus magnis fluuiis Rheno et Rhodano. Cisalpina autem Gallia est circa [18 1Kb] Alpes, transalpina trans Alpes contra septemtrionem, Rhetia [19 1Kb] iuxta Rhenum . Aquitania autem ab obliquis aquis Ligeri fluminis, qui eam pene in orbem cingit, est appellata   Nouem Populana, Auxia . In prouincia igitur Belgice prime urbs erat posita in confinio Neustrie et Austrasie uirdunum nomine, quam antiqui et etiam moderni urbem Clauorum consueuerunt appellare. Ethymologiam autem nominis huius, quod est urbs Clauorum, ipsa nobis que sola preteritarum rerum habet scientiam signauit antiquitas, quod scilicet ob id ita sit appellata, quod a lapidibus premaximis ferro plumboque compactis et consertis ingenti cura et studio sit extructa. Cur autem uocata sit uerodunum, cum diutius  in scripturis quesissemus, hoc solum nobis occurrere potuit, quod cum delectum militem per Gallias Iulius ageret, uerolus quidam predictam urbem obpugnatam in fedus recepit, a quo et nomen sumpsit, ut uocaretur uerodunum quasi uerolidunum, sicut et ab Augusto Edua uocata est Augustodunum. Postea uero o littera mutata in e, dicta est ueredunum,  ut testatur Fortunatus  . Moderni uero a uiridantibus pratis, uel quod quasi semper uireat, dicunt eam uirdunum, quasi uiride dunum. Has [30 1Kb] autem omnes coniectiones Aethicus in cosmographia excludens, in Itinerario mundi uocat eam uirodunum, ob uirorum fortium industriam longe lateque celebratam. Situs urbis ipsius ipsa sui positione delectabilis, quam preterfluit Mosa fluuius ipsa sui fertilitate et uiridantium pratorum graminea planicie iocundus . Gens urbis ipsius effera, cultui demonum dedita, totius ueritatis ignara. Nullus ad eam ueritatis preco uenerat, cum urbes in circuitu positas diuinus iam splendor irradiasset .

Ad hanc ergo urbem cum socio perueniens beatus  Sanctinus , et uidens omnes inhabitantes idolatrie deditos et absque Deo uero, humi prostratus precabatur Deum attentius, ut populo sedenti in regione umbre mortis lumen ostenderet ueritatis. O oratio Deo grata et speciosa! speciosa inquam, facta est et suauis in conspectu glorie summi Dei. Hec subuecta geminis alis, dilectionis Dei uidelicet et proximi, libero uolatu celos petiit et in conspectu Redemptoris facta est ut thus miri odoris. An non facta est fumus boni odoris, cum de manu angeli tenentis thuribulum ascendat fumus aromatum, que sunt orationes sanctorum? et in Apocalipsi uiginti quatuor seniores stant in conspectu throni, tenentes phialas aureas plenas odoramentorum, que sunt orationes sanctorum? Sed  iam orationis huius fructus uideamus.

Iam ab oratione uterque surrexerat, cum ecce uident in una arbore, que ramis opaca et altitudine procera, sed cultibus demonum erat profanata, quia uidelicet ibi gentiles rusticani Faunis et Satyris uota soluebant et sacra celebrabant, tres consedisse columbas, significantes utique diuine esse uoluntatis ipso in loco trinum et unum Deum predicari. De Dei ergo fisi misericordia, cuius tanta in futuros adoptionis filios preuidebant beneficia, ipsi intimo cordis affectu multimodas egerunt gratias, et ut in seruis suis glorificaretur prece poscebant humillima.

Locus igitur, in quo ad Deum premissa fuit oratio,  mons erat situs ad septemtrionalem plagam urbis, qui in suo cacumine ex tunc gestat ecclesiam apostolorum Petri et Pauli nomine et meritis ab ipso uiro Dei dedicatam. Que consecratio facta est anno incarnati uerbi 98, uidelicet 13o Domiciani cesaris anno, Traiano septies et Maximo consulibus. In qua etiam atrium benedixit, et cimiterium uirdunensis ecclesie esse constituit, ubi ipse domnus cum successoribus suis presulibus sanctis, exceptis his, qui sibi dicatas ecclesias corporali illustrant presentia, uel qui eas edificauerunt, aut edificatas  quondam et suis temporibus dirutas reparauerunt, sedem habet requietionis. Quod qualiter de ipso eius sacratissimo corpore acciderit, cum uidelicet proprii laboris in urbe Meldensi cursum consummauerit, sequens sermo suo in loco declarabit.

Beatus itaque Sanctinus uidens populum ciuitatis multum sed idolatrie errore cecatum , preuidens etiam in spiritu ostium magnum et euidens sibi apertum in Domino, deliberauit cum socio aliquantulum remorari in loco ipso. Non erat hoc transgredi precepta magistri, si et istos lucrifacere, et mandata magistri sui fideliter posset adimplere. Ponens ergo spem suam in Domino, et se illi committens, corde contrito et humiliato progreditur ad  populum, replicat Iesu Christi euangelium. Mirantur in eo uilitatem habitus, dignitatem uultus, sermonis facundiam, miraculorum efficatiam; nec tamen possunt audire, quod debeant demonum cultus abiicere, figuras deorum suorum aureas, argenteas, marmoreas, gypseas et ligneas confringere, et aras subuertere. Quis referat quotiens ab illis cesus, quotiens iniuriatus, quotiens ab urbe semiuiuus proiectus sit? Solus hoc nouit inspector internorum, qui, quia fuit testis penarum et laborum, factus est militis sui pius remunerator et largitor premiorum. Augebatur tamen numerus credentium, et de die in diem meritis seruorum suorum multiplicabatur ecclesia fidelium, error gentilium destruebatur, et fides sancta ubique docebatur, gratia baptismi condonabatur,  et in credentes Spiritus sancti carismata multiplicabantur. Felix ecclesia tanti pastoris regimine digna; illustrabatur enim miraculis atque doctrinis. Omnibus omnia factus est, ut omnes lucrifaceret. Qui etsi iniuriatus est dum predicaret Christum, libenter tolerabat illata sibi tormenta, obprobria et irrisiones malorum, ut quos persequutores patiebatur, filios faceret, et Domino redderet animas, quas diabolus conabatur auferre.

Cumque iam Dei disponente clementia plures ex his, qui aliquando fuerant uasa ire in interitum, fierent uasa misericordie per baptismi sacramentum, uidens ecclesiam fidelium in eo esse, ut proficere iam ipsa per semetipsam posset, et timens ne si aliquanto  diutius ibi remoraretur, iniuncte sibi obedientie legatio cassaretur, confortatis in Domino fratribus, et suum reditum maturius promittens affuturum, ualedicens eis, et commendans eos Domino, illis eum persequentibus cum lacrimis, Romam profectus est (Epist. Hincmari.  Et uenientes in Italiam, Antoninus ualida febre correptus est, in cuius obsequiis beatus Sanctinus per aliquot dies immoratus, consilio et consensu eiusdem beati Antonini, ne preceptio beati Dyonisii quacumque occasione impediretur, peragere ceptum iter disposuit.  Et sufficienter exeniis et honestis linteis principi domus derelictis, petiit et per Deum obtestatus est ut, si Antoninus conualesceret, exinde illi habundantissime ministraret, si uero uita decederet, honestissime sepeliret: et sic iter, quod ceperat, peragere studuit.

Et cum iam Sanctinus fines Romanorum contigit, Antoninus uita decessit. Quem princeps domus, retentis omnibus que sibi commendata in eius obsequiis fuerant, catabuli sui in quo animalia eius iacebant axes leuauit, et in fossam ubi stercora et urine animalium defluebant eum proiecit, et desuper axes remisit. Que omnia beatus Sanctinus, cum iam intrasset fines Romanorum, per Spiritum sanctum cognouit, et cum magna festinatione reuersus  ad domum in qua Antoninum iacentem dimiserat, flens et dolens peruenit, et principem domus interrogauit: Ubi est, inquiens, Antoninus frater meus karissimus? Is autem fictis gemitibus ac suspiriis simulata mestitia: Mortuus est, inquit: quem de mihi a te commissis honestissime sepeliui. Cui Sanctinus: Mentiris, ait, fili diaboli; in sterquilinium proiecisti eum uirum sanctum et iustum. Et nunc ueni mecum ad catabuli locum, in quem proiecisti eum. Is autem timore perculsus. non est ausus reniti quin cum eo ueniret ad locum ubi eum proiecerat. Et leuantes inde axes, Sanctinus cum lacrimis uoce magna clamauit dicens: Antonine frater, in nomine domini nostri Iesu Christi pro cuius nomine et amore passus  est gloriosus martyr Dyonisius, surge, et perficiamus simul obedientiam quam isdem gloriosus pastor et magister noster communiter nobis precepit. Et statim Antoninus stercore obuolutus surrexit. Quem beatus Sanctinus de catabuli fossa extraxit, et diligentissime lauit, et mundis ac honestis uestibus induit. Sicque offerentes Domino sacrificium laudis, cum tota mentis intentione et lacrimarum compunctione eucaristie corporis et sanguinis Christi participati sunt. Et accipientes cibum confortati sunt. Et iter ceptum aggredientes, Romam auxiliante Domino peruenerunt.  Iamque beato Clemente martyrio coronato, in eadem sede post Anacletum [31 1Kb] quartum a beato Petro Euaristum consecratum pontificem inuenerunt, cui per omnia, sicut beatus Dyonisius  iusserat, actus et martyrii eius ordinem narrauerunt.

Libet hic aliquantisper immorari partibus prudentie, quam patres nostri et precipue moralis doctor Ambrosius definiunt uersari in ueri cognitione, et scientie plenioris cupiditatem infundere. Prudentia quidem est Deum scire, Deum timere Deumque requirere. Hec est ueri cognitio. Accedit et scientie plenioris cupiditas, cuius est trimodum intelligentie genus, ut si in dictis maiorum aliquid diuersitatis inueneris, in ueri inuestigatione uerseris, ut sit tibi in his discendi et imitandi reuerentia, non disputandi astutia. Nos igitur considerantes  hoc in loco scriptorum dissonantiam, uirtutis huius arcem teneamus, et non nostris fisi uiribus, sed scripture sacre fulti auctoritatibus, cui ueritas faueat, Christo Deo preduce, uideamus. Legimus in gestis, inuenisse beatum Sanctinum in sede Romani pontificatus, cum uenisset Romam ex precepto beati Dyonisii, papam Anacletum, natione Grecum de Athenis, cui actus et martyrii eius gesta retulerit. Quod quam sit absurdum facile aduertitur, si Romanorum pontificum successio et martyrii ipsius beati Dyonisii terminus inspiciatur per indictiones et annos. Prefuit enim iuxta fidem hystoriarum beatus Petrus urbi Romane a. 25, m. 2, d. 8, in quibus, ut superius relatum est, sub eo rexit ecclesiam Linus, annis 11, mensibus 3, diebus 12. Obiit 9.  Kalend. Octobris. Cui mox successit Cletus, et sub Petro rexit ecclesiam annis 12, mense 1, diebus 11, Obiit 6. Kal. Mai . Ecce iam pontificatus Petri annus 23, menses 4 et dies 23. Quibus diebus si adiungantur item dies 20, qui interseruntur post obitum Cleti ante ordinationem Clementis, fiunt 43, i. e. mensis et dies 13, quorum dierum ultimo die consecratus est Clemens a Petro. Quod autem alibi scribitur Clemens idem rexisse ecclesiam annis 11, alibi uero annis 9, mensibus 2, diebus 2, utrumque uerum esse non ambigitur, quia et sub Petro sedit anno 1, mensibus 8, diebus 25, quo numero anni 25 presulatus Petri, cum mensibus et diebus colliguntur exacti; et post Petri obitum annis  9, mensibus 2, diebus 2.  Sedit Anacletus annis 43, mensibus 10, diebus 7. Obiit 3. Idus Iulii, et cessauit episcopatus diebus 14. Sedit quoque Euaristus annis 9, menses 7, dies 2; igitur quando Petrus occubuit annus erat Dom. incarn. 72as, quibus iuncti 9 anni Clementis faciunt 81. His quoque additi Anacleti anni 14 fiunt 95, Euaristi quoque 9 fiunt 104. Duobus ergo mensibus Petri et diebus 8 additi 2 menses Clementis et dies 2, menses etiam Anacleti 10 et dies 7, dies quoque 14 inter Anacletum et Euaristum, quibus episcopatus cessauit, nec non et Euaristi menses 7, dies 2, faciunt menses 19 et dies 33, et annus hic inseritur, et sic fiunt anni 105, menses 9, dies 33 usque ad obitum Euaristi, qui est 6. Kal. Nouemb. Secundo autem Euaristi anno sanctus  Dyonisius passus est, et sexto ab eius passione anno sanctus Sanctinus Romam uenit, qui erat ab inc. Dom. 103. Iam ergo Anacletus obierat, iam etiam Euaristus ei successerat. Quomodo ergo inuenit eum, qui iam obierat? Restat igitur, ut priori sententie fides adhibeatur, que ueritate subnixa, non dubitatur, quod cum ita esse sacrarum scripturarum doceamur auctoritate, prudentie uirtute muniti et scientie plenioris doctrinam nancti, teneamus uerum, quod nos docuit, ad quod inuestigandum ipsa nos uirtutum principalium prima animauit prudentia. Igitur redeamus ad superiora, et quia annum quo secundum fidem hystoriarum Romam  uenerit tenemus, quem etiam sede Roma inuenerit, ut pace omnium loquamur, paucis expediamus.

Beatus Sanctinus  dum occupatione itineris et predicatione uirdunensis nouelle plantationis et infirmitate socii sui retardaretur, Euaristum papam 9 [32 1Kb] , iam anno pontificantem inuenit, a quo etiam cum debito honore susceptus et loco maxime uenerationis habitus, replicuit laboris assumpti causam magistri sui beati Dyonisii esse obedientiam, in consummatione cursus eius Gallicanam ecclesiam magnam pati predicatorum penuriam, se ob hoc missos aduenisse, ut uerbi ministros aliquos mitteret ecclesie. Hec magistrum ultima sibi dedisse mandata, ut consummationis sue Romano pontifici innotesceret ordinem, et ut ipse, cuius erat ecclesiis  prouidere, operarios dirigeret ad excolendam Dominice sationis agriculturam. Unde cum beatus pontifex gratularetur in Domino et ad agenda que petebatur se supra se uotis omnibus extenderet, moramque in faciendo pati nesciret, decreuit tamen sanctum uirum aliquandiu secum retinere ad consolationem sui et recreationem laboris et itineris. At ipse paucis diebus apud eum remoratus, inter grata mutue confabulationis solamina, quid etiam per eos diuina egerit gratia, et quomodo nouella uirdunensis fructificaret ecclesia, humiliter referebat. Unde ille Deo ex intimo cordis affectu gratias agens, socios ei et cooperatores uerbi tres uiros probate auctoritatis dedit, quorum nomina etsi non habemus in scriptis, quia tamen missi sunt non tacetur. Nouimus  tamen beatum Maurum presbyterum, qui ei successit in pontificatus ordine, ex eorum collegio et numero fuisse.

Interea ecclesia fidelium, que erat apud uirdunum, crescebat et confortabatur et doctorem suum deuotis et ipsa deuotione suspensis animis prestolabatur. Iam ad eos fama de resuscitatione defuncti peruenerat, que res eos in fide Dei et amore magistri uehementius accenderat. Pius quoque pater, dum rememoratur suspensos ad suum reditum filiorum animos, Meldensium scilicet et uirdunensium---sex enim anni iam pene euoluti erant a passione beati Dyonisii, et sextus ipse annus pontificatus beati Euaristi fuit octauus---,benedictione postulata et  accepta , Meldim redire deliberat. Ne tamen nouos adoptionis filios, quos Christo per aquam baptismatis uirduni regenerauerat, inuisitatos preteriret, illo quantotius iter accelerat, ut relictis ibi sociis, quos ab apostolica sede perceperat, ipse Meldim rediret, et suas oues, quibus pastor et rector institutus fuerat, regeret. Cumque uirduni aduenisset, a fratribus deuote suscipitur, a ciuibus contra  spem pastor eligitur, et ut eis preesse dignaretur, magnates quique et uulgus promiscuum rogant et inpetrant. Gaudet pater de numero centuplicato filiorum, letatur in deuotione ciuium, et quod rogabatur implere non moratur. Preparatur ecclesia regenerandis nouis fidelium populis, regenerantur plures manibus sancti antistitis lauachro salutari. Destruuntur templa demonum et delubra, deiiciuntur idola, et quia prima non sufficiebat, noua edificatur ecclesia mira ciuium deuotione et industria; qua accelerata preparantur dedicationi necessaria, et a beato pontifice in honore Dei genitricis et uirginis consecratur a. Dom. inc. 104, qui erat a passione beati Dyonisii 7, Gallo et Bradua consulibus, Olimpiade 220,  et mater ecclesia in qua sit sedes episcopalis constituitur.

His expletis, plebem monet et diligentius instruit documentis salutaribus, firmans eos benedictionibus, et sic Meldim regreditur; ubi predicationi et sanctis operibus insistens , cum cognouisset imminere diem uocationis sue, litteras exortatorias et consolatorias direxit filiis uirdunensis ecclesie , in quibus, quia prope esset uocatio eius, et quod amplius faciem eius non essent uisuri predixit, et ut Maurum presbyterum, uirum in fide catholicum et doctissimum, sibi successorem eligerent monuit et precepit. Illi primo uiso nuncio cum litteris gaudebant, et consolabantur se mutuo in respectu paterno. Ubi uero de pastoris resolutione et sua destitutione facta est mentio, fit  statim clamor et luctus omnium. uox erat una dolentium. Dolebant enim quia amittebant patrem karissimum, pastorem mitissimum, et ui doloris attrita et depressa acie mentis cogitare uix poterant, quia mors ei uia ad patriam, ubi finis laborum et retributio premiorum eternorum: unde eis tanto melius opitulari et subuenire ualeret, quanto uicinius Deo, cui seruierat, in quo sperauerat, quem confessus fuerat, deposito corporis onere, adhereret. Fides quidem flere prohibebat, sed gemitum extorquebat affectus. Illic ergo positus nos humillimos seruos suos hic orantes exaudiat, ecclesiam inter mundi turbines fluctuantem sibi commissam, suo labore ad id quod est prouectam , regat et protegat, filiorumque preces et lacrimas Dei patris omnium conspectui  offerat.

Legitur sane in antiquioribus eius gestis  , quod cum Meldis redisset, tyrannum increpauerit, quod res ecclesie diripuisset, et ob id illum ira precipiti feruidum, gladio adauctum beatum uirum uite transmisisse perpetue. Apparet etiam nunc in ipso uiri beatissimi capite, sicut relatum est ab his  qui uiderunt, et ossa eius sanctissima contrectauerunt, sectio gladii materialis ita, ut media pars capitis, ipsa uidelicet pars anterior, in qua posite sunt fenestre oculorum, non habeatur cum reliquo corpore, et quasi gladio secta et diuisa uideatur pars posterior ab anteriore. Qualiter ergo seruum suum Deus ad se euocauerit, ipse nouit qui eum preelegit ante secularia tempora; nos credimus, quia etsi eius animam gladius persequutoris non abstulit, palmam tamen martyrii non amisit, quia totus uite eius excursus iugis fuit cum principe mundi conflictus.

Asciuit autem sibi Dominus nunc sanctum pontificem post multa laborum pericula, post innumera bonorum operum exercitia, in urbe Meldensi, 5 Kal.  Octobris, regnante terris principe Traiano.

Quod si studiosus lector plenius cupit addiscere, aduertat, quia 13o anno imperii Neronis, quo anno Petrus et Paulus gloriose occubuerunt, qui erat annus ab inc. Dom. 72, uespasianus a Nerone in Iudeam cum exercitu missus est. Mortuo autem Nerone anno sequenti antequam uespasianus Romam rediret, Galba, Otho et uitellius regnauerunt anno 1 et mensibus 6. ucspasianus ergo apud Iudeam imperator appellatus est, qui et Capitolium edificauit; [33 1Kb] cuius secundo anno Iudeorum regnum finitum est, quum a prima edificatione templi sub Salamone usque ad ultimam eius ruinam sub ipso uespasiano colligantur anni 1202. [REGINO.] Regnauit igitur uespasianus a. 9, m. 11, d. 22. His 11 mensibus additi  7 Neronis fiunt 19, et his 22 diebus additi illius 28 fiunt 50 dies i. e. annus et 7 menses et 20 dies, qui annus hoc in loco inseritur. Titus quoque regnauit a. 2, m. 2. Domicianus a. 15, m. 5. His 5 addamus 7 menses uespasiani, completur annus, qui hic inseritur. Post Domicianum Nerua regnauit, a. 1, m. 4, d. 8. Sex igitur mensibus Othonis, Galbe et uitellii si addiderimus Titi duos, Nerue 4, completur annus, et hic inseritur. Post Neruam regnauit Traianus a. 19, m. 6, d. 15, cuius a 2o beatus Sanctinus migrauit ad Dominum, anno ab inc. Dom. 105, m. 10, d. 18, Africano et Crispino consulibus, a passione beati Dyonisii a. 8, pontificatum agente Romane ecclesie papa Euaristo a. 9, interposito  tamen anno illo, qui de supputatione mensium procedit, ut numerus annorum pontificalium perfecte seruetur, et ab obitu beati Sanctini usque ad obitum Euaristi, qui obiit 6. Kal. Nouembris, annus integer et dies 17 computentur.

Sepultus est sane condigno honore fidelium in ecclesia sancti Petri  quam ipse a fundamentis edificauerat, que quidem a sancto Antonino [34 1Kb] , qui ei in episcopatu successerat, ampliata, atque in honore ipsius magistri sui dedicata est, ubi multis  annis intra septa sepulcri thesaurus celestis delituit. Nouissime diuina reuelatione repertum et eleuatum mira exultatione ciuium et confluentium populorum, sacratissimum corpus eius ad propiciandum Deum miseris mortalibus super altare in celesti propiciatorio ab episcopis honorifice repositum est, ubi per succedentium annorum uolumina ab excubitoribus diligenter seruatum et honorifice, permansit usque ad tempora Ludouici imperatoris, Lotarii eque imperatoris filii, Deo sanctum suum mirificante signis et prodigiis innumerabilibus. Post hec, quia sic Deus uoluit, translatum est, et uirduni in ecclesia sancti Petri locatum, et in scrinio argenteo reconditum, ubi meritis eius et precibus exuberant beneficia diuina usque in hodiernum  diem, prestante Iesu Christi gratia, cui est honor et gloria in secula seculorum amen.

Rexit autem post eum Meldensem ecclesiam beatus Antoninus annis multis, et piis uirtutum operibus insignis migrauit ad Dominum 2. Kalendas Octobris  prestante Iesu Christi gratia cui est honor et gloria in secula amen.

Domiciano igitur defuncto Nerua suscepit imperium anno 1 et mensibus 4; sub quo Iohannes apostolus reuocatur ab exilio.

Cui successit Traianus; sub quo Zacarias uiennensis ecclesie episcopus martyrio coronatur. Nam primus Crescens, secundus Martinus apostolorum discipuli uienne sederunt. Regnauit Traianus a. 18. m. 6. d. 15. His 6 mensibus si addiderimus dies 28,  qui supra remanserunt, et 15 Traiani fiunt 43. Post Zacariam uerus uiennensium episcopus floruit. Cuius regni a. 3o assumptus est ipse beatus apostolus anno post passionem Domini 68o, ind. 14, epacta 6; et sexto eius anno migrauit ad Dominum beatus Sanctinus, et suscepit ecclesiam regendam Maurus presbyter, uir honeste uite et per cuncta laudabilis. [HIER.] Traiano aduersus Christianos persequutionem mouente, Symeon Hierosolymorum epicopus crucifigitur, Ignatus bestiis traditur, Alexander papa post administratum a. 11, m. 7, d. 2 pontificatum martyrio coronatur sub Traiano 5. Non. Mai . Hic constituit ut aqua sparsionis cum sale benedici. Post eum sedit Xystus,  natione Romanus, ex patre Pastore, de regione uia Lata, a. 10. m. 2, d. 1. [ADO.] Hic constituit ut ministeria sacrata non tangerentur nisi a ministris. Iustus uiennensis episcopus floruit [35 1Kb] .

Anno quoque ab inc. Dom. 121. regnauit Adrianus, consobrine Traiani filius. [BEDA, HIERON.] Hic 9o imperii sui anno persequutione laxata, pater patrie appellatur, et uxor eius augusta. Regnauit a. 21. Thelesphorus, Grecus natione ex anachorita, a. 11, m. 3, d. 21 . Duxit [36 1Kb] illustre  martyrium Non. Ian. Hic constituit ut 7 ebdomadis ante pascha ieiunium celebretur  et in nocte natalis Domini misse celebrentur et Gloria in excelsis Deo caneretur. Obiit 3. Idus Ianuar [37 1Kb] . Cui successit Yginus natione Grecus ex phylosopho de Athenis, sedit a. 4, m. 3, d. 8. Hic clerum composuit et distribuit gradus ecclesiasticos. Obiit 3. Idus Ianuar [38 1Kb] .

Anno ab inc. Dom. 142 [BEDA]. Antoninus cognomento Pius cum filiis Aurelio et Lucio regnauit a. 22, m. 4. Pius, natione Italus, ex patre Rufino, frater Pastoris, de ciuitate Aquileia , sedit post Yginum a. 19, m. 4, d. 3. Obiit 5. Idus Iulii [39 1Kb] . Hic, angelo monente, precepit Dominico die pascha celebrari. Inter Pium et Anicetum d. 29. Anicetus,  natione Syrus, patre Iohanne, de uico Emisa [40 1Kb] , a. 11, m. 4, d. 3 [BEDA]. Obiit Kal. Mai [41 1Kb] . Sub quo Policarpus Romam ueniens, multos ab heretica labe ualentini et Cerdonis castigauit.

Anno ab inc. Dom. 164. Marcus Antoninus uerus cum fratre Aurelio Commodo regnauit a. 29, m. 1. Fotinus Lugdunensis et Iustus uiennensis martyrio coronantur [42 1Kb] . Polucarpus martyrio coronatur. uero quater et Quadrato Aproniano et Paulo consulibus sub Aniceto.  In Gallia quoque multi pro Christo occisi sunt. Anicetus papa constituit ut clericus comam non nutriret. Obiit 11. Kal. Iulii [43 1Kb] . Inter Anicetum et Sotherum d. 21. Sother, natione Campanus, ex patre Concordio, de ciuitate Fundis, anno ab inc. Dom. 168, Marci Antonini ueri  et Aurelii Commodi 9. suscepit gubernacula Romane ecclesie, sedit a. 9, m. 7, d. 21. Hic constituit ut nulla monacha pallam sacratam tangeret nec incensum in ecclesia poneret. Obiit 10. Kal. Mai. [44 1Kb] . Inter Sotherum et Eleutherum d. 21. Anno ab inc. Dom. 177. Eleutherus, natione Grecus, patre Abundio, de oppido Nicopoli, sedit a. 15, m. 3, d. 2. Hic constituit ut nulla esca a Christianis repudiaretur que rationabilis et humana est; ad quem missa epistola Lucius Britannie rex ut Christianus efficeretur impetrat. Obiit 7 Kal. Iunii [45 1Kb] . Defuncto Commodo fratre Antoninus Commodum filium suum consortem regni facit, qui regnauit post mortem patris annis 15. Cuius [46 1Kb] tempore Marcomannicum  bellum Dei actum est prouidentia. Nam cum insurrexissent in Romanos gentes barbare innumerabili multitudine, id est Marcomanni, Quadi, Wandali, Sarmate, Sueui et omnis pene Germania, et in Quadorum usque fines progressus Romanus exercitus propter aquarum penuriam grauius sitis quam hostis sustineret periculum, ad inuocationem nominis Christi, quam subito milites magna fidei constantia fecerunt, tanta uis pluuiarum erupit, ut Romanos  largissime refecerit et barbaros crebris fulminum ictibus territos in fugam conuerterit. Quorum terga cedentes, incruentam uictoriam potenti Christi meruere auxilio. Sub quo Hyreneus Lugdunensis episcopus claruit, et Dionysius uiennensis. Post quem regnauit Helius Pertinax mensibus 6. Quo defuncto regnauit Seuerus anno ab inc. Dom. 198. regnauit a. 18. uictor, natione Afer, patre Felice, sedit a. 12, m. 2, d. 10 . Hic constituit, sicut et Pius, ut pascha die Dominico celebraretur a. 14. luna primi mensis usque ad 21. eiusdem mensis. Obiit 5. Kal. Aug.

Anno ab inc. Dom. 206. Zepherinus, natione Romanus, patre Abundio, sedit a. 18, m. 6, d. 10. Obiit 7. Kal. Sept.

 Anno ab inc. Dom. 216 [BEDA]. Antoninus Cara calla regnauit a. 7. Post hunc Macrinus a. 1, et post eum Marcus Aurelius imperator a 4. Anno [47 1Kb] ab inc. Dom. 202, Seueri a. 4, questione habita de obseruatione pasche uictor Romanus papa, Narcissus Iherosolime, Policrates Ephesiorum, Hyreneus Lugdunensium litteris ediderunt qualiter pasche esset obseruandum.

Anno ab inc. Dom. 210. sub Seuero martyrium beati Hyrenei cum sociis actum est .

Anno ab inc. Dom. 224, 1o anno Marci Aurelii, Calixtus, natione Romanus, patre Domicio, de urbe Rauennatium, sedit a. 6, m. 2, d. 10 . Coronatus est martyrio sub Alexandro 2. Idus Octobris, 3o Alexandri anno. Cui successit Urbanus,  natione Campanus, patre Pontiano. Sedit a. 7, m. 10, d. 20; obiit 9. Kal. Iunii [48 1Kb] . Inter Urbanum et Pontianum d. 30. Pontianus, natione Romanus, patre Calpurnio, sedit a. 9, m. 5, d. 2. Pontianus [49 1Kb] sub Maximino fustibus cesus occubuit 3. Kal. Nou. Defuncto Aurelio, anno Dom. inc. 228 successit Alexander [BEDA]; regnauit a. 13. Inter Pontianum et Antherum d. 10.

Anno [50 1Kb] imperii Alexandri 13o, ab inc. Dom. 236, indictione 15, epacta 9, concurr. 6, secundo anno pontificatus Pontiani pape, celebratum est pascha primum sicut hactenus seruatur a nobis. Nam usque ad id tempus obseruabatur in 14. luna secundum morem Iudeorum.

 Anno ab inc. Dom. 241. ordinatus est 11. Kal. Decembris Antherus, natione Grecus, patre Romulo. Sedit m. 1, d. 17; obiit [51 1Kb] 4. Non. Ianuar.  Post Alexandrum Maximinus regnare orsus [BEDA], persecutionem mouit in Christianos, a quo Pontianus et Antherus martyrio coronantur; regnauitque Maximinus a. 3, et post eum Gordianus a. 6. Sub [52 1Kb] Gordiano Florentius uiennensis episcopus claruit. Post quem regnauit Philippus  cum filio Phylippo a. 7 [ADO]. Hic primus omnium imperatorum christianus fuit, et 3 eius anno millesimus annus Rome urbis expletus est. Unde coronata urbe cum sollempnizaret populus Romanus et sacrificia celebraret, imperator cum filio et ceuo sibi Pontio , nobili et ingenuo uiro, occulte tamen christiano, procedebat ad templum. Sed a beato Pontio reuocatus et doctrinis ecclesiasticis imbutus, baptizatus est cum filio. Qui beatus Pontius ob hoc quia Romanos imperatores Christo credere docuit, martyrii coronam suscepit. Corpus eius translatum post longa tempora nunc condigne requiescit et ueneratur in monasterio quod Tomerias dicitur. Philippus [53 1Kb] imperator in die pasche, id est in ipsius uigiliis, cum uoluisset communicare  misteriis, a Fabiano papa qui pontificatum susceperat anno dom. incarn. 241, non prius est permissus, nisi confiteretur peccata sua et inter penitentes staret, et per penitentiam culpas que de eo plurime ferebantur dilueret. At ille quod a sacerdote fuerat imperatum libenter suscepit, diuinum metum et fidem religionis plenissimam rebus et operibus sibi inesse comprobans. Huius humilitas tanto mordacius tumorem regum nostrorum impetit, quanto religiosius ille in tam tenera [54 1Kb] christianitate penitentiam [54 1Kb] susceperit, quam [54 1Kb] isti in matura ecclesia [54 1Kb] et [54 1Kb] per [54 1Kb] orbem [54 1Kb] dilatata nec audire consentiunt.

Anno inc. Dom. 257 Decius imperium assumpsit quod tenuit a. 1, m. 3 [BEDA; REGINO]. His [55 1Kb] 3  mensibus Decii adde Antonini Pii 3, Marci Antonini 1, Helii Pertinacis 6, fit annus qui hic ponitur. Remanet m. 1 et d. 28 supranotati. Anthero papa martyrio coronato, Fabianus succedens, natione Romanus, patre Fabio sedit a. 13, m. 11 . Inter Antherum et Fabianum d. 13. Decius multa sanctorum milia interfecit. Fabiano papa sub Decio martyrio coronato 13. Kal. Februarii cessauit episcopatus d. 7.

Anno dom. inc. 254, quo tempore claruit Lupicinus uiennensis, succedit Cornelius natione Romanus, patre Romano [ADO.] Sedit a. 5, d. 3. Coronatus [56 1Kb] est sub Decio. Hic rogatus a Lucina leuauit corpora sanctorum apostolorum; et Pauli quidem uia Ostensi, ubi decollatus est, posuit 18. Kal.  Octobris. Inter Cornelium et Lucium d. 35. Cuius tempore surrexit heresis Nouatianorum a quodam Nouato qui ex. . . . . ecclesiam ordinacione Nouatiani et Deus Cornelium intronizari uoluisset, ab ecclesia recessit et heresim sui nominis statuit. Preerat tunc Carthagini Cyprianus martyr primas Affrice qui superfuit Cornelio usque ad tempora domni Lucii pape, et coronatus est eodem die quo Cornelius persecutione ualeriani martyrio [54 1Kb] . Lucius, Romanus, patre Porfirio, sedit a. 3, m. 3, d. 3.  . Hic constituit ut 2 presbiteri et 3 diaconi episcopum in omni loco non desererent. Obiit 3. Non. Martii, sepultus 8. Kal. Sept. [BEDA]. Inter Lucium et Stephanum d. 25. Gallus cum filio uolusiano regnauit a. 2, m. 4. Stephanus Romanus, patre Iobio, a. 6, m. 6, d. 2. Hic constituit ut sacerdotes et leuite uestes sacras in cotidiano usu non haberent . Decollatus est sub ualeriano et Gallieno 4. Non. Aug., et cessauit episcopatus d. 22.

Anno inc. Dom. 261. regnauerunt ualerianus et Galienus a. 15 [BEDA] ualerianus in christianos persequutione commota statim [57 1Kb] a Sapore Persarum rege capitur , et luminibus orbatus misera seruitute consenescit [ADO.]; ita ut Sapori  equum ascendenti dorsum pro scabello pararet. Unde territus Galienus pacem ecclesiis reddidit [BEDA].

Anno. inc. Dom. 276. Claudius regnauit a. 1, m. 9 [REGINO]. His [58 1Kb] 9 mensibus adde 4 uolusiani, fit annus qui hic numeratur, et remanet m. 1. Cui successit Aurelianus a. 5, m. 5. Hic christianos persequitur. Sub hoc passus est Benignus martyr cum sociis. Quo mortuo Tacitus regnat menses 6 [BEDA; REGINO]. His [59 1Kb] etiam adde 6 Aureliani, fit annus, remanent 88 dies Floriani. His iunge 28 dies qui supra remanserunt, fiunt 108, menses 3 et 18 dies. Adde superfluos 2 menses, fiunt m. 5 et d. 18. Et post eum Florianus dies 88 [BEDA]; post quem regnauit Probus a. 5, m. 4. His [60 1Kb] adde 6 Taciti et  5 supradictos [REGINO], fit annus, remanent menses 3.

Anno ab inc. Dom. 264, ualeriani et Galieni a. 3, quo [61 1Kb] tempore Simplides episcopus uiennensis claruit [ADO] Xystus, Grecus, ex phylosopho ordinatus 11. Kal. Aug. A. 1, m. 11, d. 5. Passus est sub ualeriano 8. Idus August.  Inter Xystum et Dionysium d. 5 [62 1Kb] . Dionysius ex monacho, cuius generationem inuenire non potui, sedit a 6, m. 2, d. 4. Regnauit Carus cum filiis Carino et Numeriano a. 2. Cui successit Diocletianus anno ab inc. Dom. 290 [BEDA]; regnauit a. 20 cum Maximiano et Constantio, et post mortem Diocletiani Maximianus cum Seuero, Galerio et Maximino [BEDA]. Dionysius papa parrochias et dioceses constituit, et  presbyteris ecclesias dedit . Cui successit Felix Romanus, patre Constantio, sedit a. 4, m. 3, d. 1. Obiit 3. Kal. Iun. Constituit supra memorias martyrum missas celebrari. Euticianus Tuscus, patre Marino, de ciuitate Lunis, sedit a. 1, m. 1, d. 1. Sub [63 1Kb] Aureliano hic martyrio coronatus 8. Kal. Aug. in cimiterio Calixti sepelitur, qui etiam ipse 342 martyres manu sua sepeliuit, et cessauit episcopatus dies 8. Constituit super altare benedici fruges fabe et uue. Gaius Dalmata, patre  Gaio, ex genere Diocletiani, a. 11, m. 4, d. 12 Martyrio coronatus est 11. Kal. Mai. Huius temporibus uiguit sanctus Sebastianus. Inter Gaium et Marcellinum dies 11. Marcellinus Romanus, patre Preiecto [64 1Kb] , a. 9, m. 4, d. 17. Inter Marcellinum et Marcellum dies 25. Marcellus Romanus, patre Benedicto de uia Lata, a. 6, m. 7, d. 25. Diocletianus imperator ad consortium imperii Maximianum asciuit, ualerium et Constantium cesares fecit. Hic adorari se iussit ut Deum [HIERON]. Constantius cesar iuxta Lingonas 60 milia Alemannorum qui rebellauerant interfecit. Anno 18 regni Diocletiani persequutio noua cepit, et mense Martio in diebus pasche quod fuit 5. Kal. Aprilis uniuerse ecclesie subuerse sunt. uicesimo autem, id est ultimo anno regni, qui  erat tertius annus persequutionis ab inc. Dom. 310, Diocletianus et Maximianus Mediolani purpuram deposuerunt. Diocletianus moritur. Maximianus apud Massiliam fugiens, dum genero suo insidias parat, strangulatus interiit. Constantius cesar, Claudii imperatoris nepos ex filia, pater Constantini, tertio anno persequutionis obiit, uir summe ciuilitatis et mansuetudinis [BEDA]. Et Maximianus et Seuerus cesares facti sunt . Maximianus stupra sua christianorum persequutionibus accumulat. Cepta semel persequutio efferbuit usque ad 7. Constantini principis annum; ita infra unum mensem 17 milia martyrum passi inueniuntur.

Anno ab inc. Dom. 310 , Constantinus, Constantii ex Helena filius, in Brittania  imperator creatus 5. Non. Mai, regnauit a. 30, m. 10. His adde 3 menses qui supra remanserunt, fit annus, remanet mensis [REG.]. Sub hoc S. Agricius confessor et episcopus Treuirensis claruit, cuius successor fuit S. Maximinus . Post Marcellum, primo anno Constantini, Eusebius Grecus ex medico sedit Rome mensibus 7. Sub hoc inuenta est crux Domini. Obiit 5. Non. Oct., et cessauit episcopatus dies 7 [BEDA]. Inter Marcellum et Eusebium dies 20. Quarto anno persequutionis Maxentius, Herculii Maximiani filius, Rome augustus appellatus est. Contra quem pugnauit Constantinus 6. imperii sui anno, et apud Romam interfecto eo, Urbem recepit. Helena, mater Constantini, christianissima,  filium proficiscentem ad bellum prosequuta, de ciuitate Treuirorum cum multo comitatu egressa, Bysontium uenit, et in ecclesiola sancti Stephani in monte sita iuges fundens lacrimas et longa ducens ieiunia, pro salute filii [aures*] Domini et beati Stephani prece pulsabat humillima. Et quia locus ille erat permodicus, uotum uouit de reparatione et ampliatione noue ecclesie, quod et fecit dirigens cementarios et expensas ad edificationem basilice condignas. Constantinus imperator uictoria  potitus per uexillum sancte Crucis celitus illi ostensum, matrem suam misit Hierosolimis ad perquirendum lignum dominicum, quod etiam inuenit et sic secari fecit per medium, ut et crucem deferret ad filium, et crucem Hierosolymis reseruaret, sapienti usa consilio, ut ubi fuerat membris dominicis aptata per supplicium, illic glorificata ueneraretur a populis. Melchiades Afer sedit Rome annis 4 ; quo [65 1Kb] tempore claruit Paschalius uiennensis episcopus. Hic constituit ut nullus die dominico aut 5. feria ieiunaret. Obiit 3. Idus Decembris, et cessauit episcopatus dies 17.

Anno dom. inc. 315. Siluester Romanus, patre Rufino, sedit a. 22, m. 10, d. 11. Hic constituit crisma confici, et baptizatum confirmari, dalmaticas  precepit indui et sacrificium panno lineo inuolui. Secundo igitur anno postquam Constantinus superato Maxentio tyranno, Maximiani Herculii filio, Urbem recepit, persequutionis anno 10, per Siluestri pape predicationem ad fidem Christi conuersus est, et fecit Rome, ubi baptizatus est, basilicam beati Iohannis baptiste que appellatur Constantiniana [BEDA]. Hoc [66 1Kb] est priuilegium quo Siluester papa interuentu Helene auguste per Agricium patriarcham Treuirensem ditauit ecclesiam, quod uolusianus archiepiscopus rescribi iussit  : Â»Sicut in gentilitate propria uirtute, sortire et nunc Treuiri primas * super Gallos spiritualem et Germanos prioratum, quem tibi pre omnibus harum gentium episcopis  in primitiuis christiane religionis doctoribus, scilicet Eucario, ualerio et Materno, per baculum suum caput ecclesie Petrus signauit * habendum, suam quodammodo minuens dignitatem, ut te participem faceret. Quomodo ego Siluester seruus eius successioneque indignus per patriarcham Agricium renouans confirmo, ad honorem domine Helene auguste eiusdem metropolis indigene, quam ipsa felix per apostolum Mathiam a Iudea translatum ceterisque reliquiis Domini magnifice ditauit specialiterque prouexit. Huius priuilegii cleri nouici emuli communione dirimantur, quoniam anathemate maculantur [67 1Kb] .Â« Fecit et aliam beato Petro in templo Apollinis , nec non et aliam beato Paulo, corpus utriusque ere cyprico circumdans 5  pedes grosso . Fecit et basilicam in palatio Sororiano que cognominatur, ubi de ligno crucis Domini posuit. Basilicam etiam sancte martyris Agne ex rogatu filie sue fecit, et baptisterium ibidem ubi et baptizata est soror eius Constantia cum filia Augusta. Fecit et basilicam beato martyri Laurentio uia Tyburtina in agro uerano. Basilicam quoque uia Lauicana inter duos lauros beatis martyribus Marcellino et Petro, et mausoleum ubi matrem suam posuit in sarcophago purpureo. Basilicam  quoque in ciuitate Ostia iuxta portum urbis Rome beatorum apostolorum Petri et Pauli et sancti Iohannis baptiste. Item aliam sancti Iohannis baptiste in ciuitate Albanensi. Item aliam in urbe Neapoli [BEDA]. Idem Constantinus Drepanam [68 1Kb] Bythinie ciuitatem in honorem martyris Luciani ibi conditi instaurans ex uocabulo matris sue Helenopolim nuncupauit. Constituit templa paganorum claudi. Hic statuens urbem nominis sui in Trachia, Constantinopolim appellauit, quam et sedem imperii et totius Orientis caput esse uoluit. Fecit etiam priuilegium sancte Romane ecclesie quod constituit beato pape Siluestro et omnibus successoribus eius pontificibus usque in perpetuum, et optulit illud super corpus beati Petri apostoli. Quod hic inserere  non pigebit. Est autem huiusmodi : Â»In nomine sancte et indiuidue Trinitatis, Patris scilicet et Filii et Spiritus sancti. Imperator cesar Flauius Constantinus, in Christo Iesu una ex eadem Trinitatis persona saluatore domino Deo nostro fidelis, mansuetus, maximus, beneficus, Alemannicus, Brittanicus, Hunicus, pius, felix, uictor et triumphator, semper augustus, sanctissimo ac beatissimo patri Siluestro urbis Rome episcopo et pape, et omnibus eius successoribus qui in sede beati Petri apostoli sessuri sunt usque in fine seculi pontificibus, nec non etiam omnibus reuerentissimis et Deo amabilibus catholicis episcopis eidemque sacrosancte Romane ecclesie per hanc nostram imperialem constitutionem  subiectis in uniuerso orbe terrarum, necnon et posteris eorum cunctis postfuturis temporibus constitutis, gratia, pax, gaudium, longanimitas, misericordia, a Deo patre omnipotente et Iesu Christo filio eius et Spiritu sancto in omnibus uobis . Quod equalis saluator et redemptor noster iehsu Christus, altissimi patris filius, per suos sanctos apostolos Petrum et Paulum, interueniente patrono nostro Siluestro summo pontifice et uniuersali papa, mirabiliter operari dignatus est, liquida narratione per huius nostre imperialis constitutionis paginam ad agnitionem omnium populorum uniuerso orbe terrarum studuit propagare nostra mansuetissima serenitas, primum quidem fidem nostram, quam a prelato exortatore nostro Siluestro uniuersali papa et  pontifice edocti sumus, intima cordis confessione ad instruendas omnium mentes proferentes, et ita demum misericordia Dei super nos diffusam annunciantes. Nosse enim uos uolumus, sicut per anteriorem nostram sacram pragmaticam iussionem significauimus, nos a culturis idolorum, simulacris mutis et manufactis, diabolicis compositionibus atque ab omnibus Satane pompis recessisse, et ad integram christianorum fidem, que est lux uera et uita perpetua, peruenisse, credentes iuxta id quod nos idem almificus summus pater et doctor noster Siluester instruxit, credere in Deum patrem omnipotentem, factorem celi et terre, uisibilium omnium et inuisibilium,  et in Iesum Christum filium eius unicum, Dominum nostrum, creata sunt omnia, et in Spiritum sanctum dominum et uiuificatorem uniuerse creature. Nos Patrem et Filium et Spiritum sanctum confitemur, ita ut in Trinitate perfecta sit plenitudo diuinitatis et unitas potestatis. Pater Deus, Filius Deus, Spiritus sanctus Deus; et tres unum sunt. Tres itaque persone, sed una potestas; nam semper Deus se edidit ex se quod semper erat gignenda ad secula uerbum. Et quando eodem solo sue sapientie uerbo uniuersam formauit creaturam, cum eo erat cuncta suo archano componens ministerio. Igitur perfectis celorum uirtutibus et uniuersis terre materiis, pio sapientie nutu ad imaginem et similitudinem suam primum de limo terre fingens hominem, hunc paradiso  posuit uoluptatis. Quem antiquus serpens et antiquus hostis inuidus diabolus, per amarissimum ligni uetiti gustum, exulem ab eisdem effecit gaudiis, eoque expulso non desunt sua uenenosa multis modis protelare iacula, ut a uia ueritatis humanum abstrahens genus, idolorum culture, creature uidelicet et non creatori, deseruire suadent. Quatinus per hoc eos quos suis ualuerit irretire insidiis, secum eterno afficiat concremando supplicio. Sed Deus noster misertus plasmatis sui, dirigens sanctos suos prophetas, per quos lumen future uite, aduentum uidelicet filii sui domini nostri Dei et saluatoris nostri Iesu Christi adnuncians, misit eundem unigenitum filium suum et sapientie uerbum . Qui descendens  de celis propter nostram salutem, natus de Spiritu sancto et Maria uirgine, uerbum caro factum est et habitauit in nobis, nec amisit quod fuerat, sed cepit esse quod non erat, perfectus Deus et homo; ut Deus perficiens mirabilia, ut homo humanas sustinens passiones. Ita uerum hominem et uerum Deum predicante patre nostro Siluestro summo pontifice intelligimus, ut uerum Deum et uerum hominem fuisse non abnegemus. Qui electis 12 apostolis miraculis coram eis et innumera populi multitudine coruscauit. Confitemur eundem Dominum nostrum dominum Christum et implesse legem et prophetas, passum, crucifixum, secundum Scripturas tercia die a mortuis surrexisse, assumptum in celos, atque sedentem ad dexteram Patris, inde  uenturum iudicare uiuos et mortuos; cuius imperii non erit finis. Hec est fides nostra orthodoxa a beatissimo Siluestro summo pontifice nobis prolata. Id circo exortamur omnem populum et diuersas gentium nationes hanc fidem tenere, colere et predicare, et in sancte Trinitatis nomine gratiam baptismi consequi, et dominum Iesum Christum saluatorem nostrum, qui cum Patre et Spiritu sancto per infinita uiuit et regnat secula, quem Siluester beatissimus pater noster uniuersalis predicat pontifex, corde deuoto adorare. Ipse enim dominus Deus noster misertus mihi peccatori, nostris suos sanctos apostolos ad uisitandum nos et lumen sui splendoris infulsit  nobis et abstractum a tenebris ad ueram suam lucem et agnitionem sui nominis me peruenisse gratulamini. Nam cum dudum ualida squaloris lepra totam mei corporis inuasisset carnem, et multorum medicorum conuenientium cura adhiberetur, nichil profuit ad salutem. Ad hec aduenerunt sacerdotes Capitolii dicentes mihi debere fontem fieri in Capitolio, et compleri hunc innocentum sanguine, et in eo calente totum me posse mundari. Et secundum eorum dicta aggregatis pluribus innocentibus, dum uellent sacrilegi paganorum sacerdotes eos mactari et ex eorum sanguine fontem repleri, cernens serenitas nostra lacrimas matrum eorum, ilico exorrui facinus, misertusque earum, proprios illis restitui filios, datisque uehiculis et donis concessis ad propria  illas omnes gaudentes relaxauimus. Eadem igitur transacta die nocturno nobis facto silentio dum somni tempus aduenisset, adsunt apostoli sancti Petrus et Paulus dicentes mihi: Â»Quia flagitiis posuisti terminum, et effusionem sanguinis innocentis orruisti, missi sumus a Christo domino nostro dare tibi sanitatis recuperande consilium. Audi igitur monita nostra, et fac quecunque indicamus tibi. Siluester episcopus ciuitatis ad montem Seraptim fugiens persequutiones tuas, in cauernis cum suis clericis latebram fouet. Hunc cum ad te adduxeris, ipse tibi piscinam salutis ostendet, in qua dum te tertio merserit, omnis a te lepre ualetudo diffugiet. Quod cum factum fuerit, hanc uicissitudinem tuo Saluatori compensa, ut omnes per totum orbem tuo  iussu ecclesie restaurentur. Te autem ipsum in hac parte purifica, ut relicta omni superstitione idolorum Dominum uiuum et uerum, qui solus est Deus uerus, adores et colas, ut ad eius uoluntatem attingas.Â« Exurgens autem a somno protinus iuxta id quod a sanctis apostolis admonitus sum peregi, aduocatoque eodem precipuo et magnifico patre et illuminatore nostro Siluestro uniuersali papa, omnia a sanctis apostolis precepta in uerba dixi, percunctatusque sum eum, qui essent dii isti Petrus et Paulus . Ille uero non eos uere deos dictos ait, sed apostolos Saluatoris domini nostri Iesu Christi. Et rursum interrogare cepimus eundem beatissimum papam, utrum eorum imagines pictas haberet, ut ex picturis  disceremus hos esse quos me reuelatio docuerat. Tunc isdem uenerabilis pater imagines eorundem apostolorum per diaconem suum exiberi precepit. Quam dum aspicerem et eorum quos in somno uideram figuratos in ipsis imaginibus aspexissem uultus, ingenti clamore coram omnibus satrapis meis confessus sum eos esse quos in somno uideram. Ad hec indixit beatissimus Siluester, idem pater noster, urbis Rome episcopus, nobis penitentie tempus intra palatium nostrum Lateranense in ieiunio et cilicio, ut omnia que a nobis impie peracta atque iniuste disposita fuerant, uigiliis, ieiuniis, lacrimis et orationibus apud dominum nostrum Iesum Christum Saluatorem nobis donari impetraremus. Deinde per manus impositionem clericorum usque  ad ipsum presulem ueni, ibique abrenuncians Satane pompis et operibus eius, et uniuersis idolis manu factis, credere me dixi in Deum patrem omnipotentem factorem celi et terre, uisibilium et inuisibilium, et in Iesum Christum unicum dominum nostrum qui natus est de Spiritu sancto et Maria uirgine, spontanea uoluntate coram omni populo confessus sum. Benedictoque fonte illic me trina mersione unda salutis purificauit. Positoque me in fontis gremio, manum me de celo contingentem propriis oculis uidi, de qua mundus exurgens, ab omni me lepre squalore mundatum cognoscite . Leuatoque me de uenerabili fonte indutoque uestibus candidis septiformis Spiritus sancti in consignationem adhibuit, beati crismatis unctione et sancte  crucis uexillo meam frontem liniuit, dicens: Â»Signat te Dominus sigillo fidei sue in nomine Patris, et Filii, et Spiritus sancti in consignatione fidei;Â« cunctusque clerus respondit: Â»Amen.Â« Et adiecit presul: Â»Pax tibi.Â« Primo itaque post perceptum sacri baptismatis mysterium et post curationem corporis mei a squalore lepre agnoui non esse alium Deum nisi Patrem et Filium et Spiritum sanctum, quem beatissimus pater Siluester predicat, trinitatem in unitate, unitatem in trinitate. Nam omnes dii gentium quos hactenus colui, demonia opera manu hominum facta comprobantur. Etenim quantam potestatem idem Saluator apostolo suo Petro contulerit in celo et in terra, lucidissime nobis idem  uenerabilis pater edixit, dum fidelem cum in sua interrogatione inueniens dixit: Â»Tu es Petrus et super hanc petram edificabo ecclesiam meam, et porte inferi non preualebunt aduersus eam, et tibi dabo claues regni celorum, et quodcunque ligaueris super terram erit ligatum et in celis, et quodcunque solueris super terram erit solutum et in celis.Â« Mirum hoc est ualde et gloriosum in terra ligare et soluere, et in celo ligatum et solutum esse. Et dum hec predicante beatissimo Siluestro agnoscerem et beneficiis ipsius beati Petri integre me sanitati corporis restitutum, utile iudicauimus una cum omnibus nostris satrapis et uniuerso senatu et cuncto populo Romane glorie et imperio subiacente, ut sicut in terris uicarius filii Domini uidetur esse constitutus, ita  etiam et pontifices qui ipsius principis apostolorum uices gerunt, principatus potestatem amplius quam terrena nostre imperialis mansuetudo serenitatis habere uidetur, concessam a nobis nostroque imperio obtineant, eligentes nobis ipsum principem apostolorum uel eius uicarios firmos apud Deum esse patronos. Et sicut est nostra terrena imperialis potentia eius sacrosanctam Romanam ecclesiam decreuimus honorare et amplius quam nostrum imperium et terrenum regnum sedem sacratissimam beati Petri gloriose exaltare, tribuentes ei potestatem et glorie dignitatem atque uigorem et honorificentiam imperialem, atque decernentes sancimus, ut principatum optineat tam super 4 precipuas sedes, Antiochenam, Alexandrinam, Constantinopolitanam  et Ierosolimitanam, quamque eciam super omnes uniuerso orbe terrarum Dei ecclesias. Et pontifex qui pro tempore ipsius sacrosancte Romane ecclesie extiterit, celsior et princeps cunctis sacerdotibus totius mundi existat, et eius iudicio queque ad cultum Dei et fidei christianorum stabilitatem procuranda fuerint, disponantur . Iustum quippe est ut ibi lex sancta caput teneat principatus, ubi sanctarum legum institutor Saluator noster beatum Petrum apostolum apostolatus optinere precepit cathedram, ubi et crucis patibulum sustinens beate mortis sumpsit poculum, suique magistri et domini imitator apparuit; et ibi gentes pro confessione Christi nominis colla flectant, ubi earum doctor Paulus extenso collo pro Christo martyrio est coronatus;  illic usque in finem querant doctorem, ubi sanctum quiescit doctoris corpus; et ibi proni et humiliati celestis regis domini saluatoris nostri Iesu Christi famulentur officio, ubi superbi terreni regis seruiebant. Interea nosse uolumus omnem populum uniuersarum gentium et nationum per totum orbem terrarum, construxisse nos intra palatium nostrum Lateranense eidem saluatori nostro domino Deo Iesu Christo ecclesiam a fundamentis, et 12 nos sciatis de eius fundamentis secundum numerum 12 apostolorum cophinos terre onustos propriis asportasse humeris; quam sacrosanctam ecclesiam caput et uerticem omnium ecclesiarum in uniuerso orbe terrarum dici, coli et uenerari et predicari sancimus, sicut per alia nostra imperialia decreta statuimus.  Construximus etiam ecclesias beatorum Petri et Pauli principum apostolorum, quas auro et argento locupletauimus, ubi et sacratissima eorum corpora cum magno honore recondentes, thecas ipsorum ex electro, cui nulla fortitudo elementorum preualet, construentes; crucem ex auro purissimo et gemmis preciosis per singulas eorum thecas posuimus, et clauis aureis confiximus, quibus pro concinnatione luminarium predia contulimus et rebus diuersis eas ditauimus, et per nostram imperialium iussionem sacram tam in oriente et occidente quam in septentrionali et meridionali plaga, uidelicet in Iudea, Grecia, Asia, Tracia, Africa, Italia uel diuersis insulis, nostram largitatem eis concessimus, ea prorsus  ratione ut per manus beatissimi patris nostri Siluestri pontificis successorumque eius omnia disponantur. Gaudeat itaque una nobiscum omnis populus et gentium nationes in uniuerso orbe terrarum, quos exortamus omnes ut Deo et saluatori nostro Iesu Christo immensas una nobiscum gratias referatis, quoniam ipse Deus in celis desuper et in terra deorsum; qui nos per suos sanctos apostolos uisitans sanctum baptismatis sacramentum percipere iussit, et corporis sanitate dignos effecit . Pro qua concedimus ipsis sanctis apostolis dominis meis, et per eos etiam beato Siluestro patri nostro summo pontifici et uniuersali urbis Rome pape, et omnibus eius successoribus pontificibus qui usque in fine mundi in sede beati Petri erunt sessuri, atque  de presenti contradimus palatium nostrum Lateranense, quod omnibus in toto orbe terrarum prefertur atque eminet palatiis; deinde diadema, uidelicet coronam capitis nostri, simulque frigium nec non et superumerale, uidelicet lorum quo imperiale assolet circundari collum, uerum et clamidem purpuream atque tunicam coccineam et omnia imperialia indumenta et omnem processionem imperialis culminis seu et dignitatem imperialium presidentium equitum; conferentes etiam et imperialia sceptra, simul conta atque signa blanda et omnia diuersa ornamenta imperialia et gloriam nostre potestatis. uiros etiam reuerentissimos clericos diuersi ordinis eidem sacrosancte Romane ecclesie seruientes illud culmen, singularitatem, potentiam et  precellentiam habere sancimus, cuius amplissimus noster senatus uidetur gloria adornari, id est patricios atque consules effici, nec non et ceteris dignitatibus imperialibus eos promulgantes decorari. Et sicut ornatur imperialis milicia, ita et clerum sancte Romane ecclesie ornari decernimus, et quemadmodum imperialia officia diuersa cubiculariorum ostiariorum et omnium excubitorum ornantur, ita et sanctam Romanam ecclesiam decoraui uolumus et ut amplissime pontificali decore prefulgeat. Decernimus et hoc clericis eiusdem sancte Romane ecclesie, ex linteaminibus candidissimo decore eorum decorari equos et ita equitare, et sicut noster senatus calciamentis utitur cum udonibus, id est candido linteamine, illustrari; ut sicut celestia ita  et terrena decorentur. Pre omnibus autem licentiam tribuentes ipsi sanctissimo patri nostro Siluestro, urbis Rome episcopo et pape, et omnibus qui post eum in successum perpetuis temporibus aduenerint beatissimis pontificibus, pro honore et gloria Christi domini nostri in eadem magna Dei catholica et apostolica ecclesia ex nostris inclitis, quem placatus proprio consilio clericare uoluerit et in numero religiosorum clericorum dinumerare, nullo ex omnibus presumente superbe agere. Decreuimus itaque et hoc ut idem uenerabilis pater noster Siluester summus pontifex uel omnes eius successores diadema, uidelicet coronam ex capite nostro, quod illi concessimus, ex auro purissimo et gemmis preciosis  uti debeant et in suo capite ad laudem Dei pro honore beati Petri gestare . Ipse uero beatus papa supra coronam clericatus, quam gerit ad gloriam beati Petri, omnino ipsa ex auro non est passus uti corona. Frigium uero candido nitore splendidum resurrectionem dominicam designans, eius sacratissimo uertici manibus nostris imposuimus: statuentes eodem frigio omnes eius successores singulariter uti in processionibus ad imitationem imperii nostri. Unde ut non uilescat pontificalis apex, sed magis amplius quam terreni imperii dignitas et glorie potentia decoretur, ecce tam palatium nostrum ut prelatum est, quamque Rome urbis et omnes Italie seu occidentalium regionum prouincias loca et ciuitates sepefato beatissimo pontifici  uniuersali pape patri nostro Siluestro contradentes atque relinquentes eius uel successorum eius pontificum potestati et ditioni, firma imperiali censura per hanc nostram diuinalem sacram et pragmaticum constitutum decernimus disponendum, atque sub iure sancte Romane ecclesie concedimus permanendum. Unde congruum perspeximus nostrum imperium et regni potestatem orientalibus transferri et transmutari regionibus et in Bizantie prouincie in optimo loco nomini nostro ciuitatem edificari et nostrum illic constitui imperium, quum ubi principatus sacerdotum et christiane religionis caput ab imperatore celesti constitutum est, iustum non est ut illic imperator terrenus habeat potestatem. Hec uero omnia que per hanc nostram  imperialem sacram et per alia diuinalia decreta statuimus atque confirmamus, usque in finem mundi illibata et inconcussa permanenda decernimus. Unde coram Deo uiuo qui nos regnare precepit et coram eius terribili iudicio obtestamur per hoc nostrum imperiale constitutum omnes successores nostros imperatores et cunctos optimates satrapas et amplissimum senatum et uniuersum populum in toto orbe terrarum nunc et in posterum cunctis retro temporibus imperio nostro subiacentem, nulli eorum quoquo modo licere hec que a nobis imperiali sanctione sacrosancte Romane ecclesie uel omnibus eius pontificibus concessa sunt refragari aut confringere uel in quoquam conuellere. Si quis autem, quod non credimus, in hoc temerator  aut contemptor extiterit, eternis dampnationibus subiaceat innodatus, et sanctos Dei principes apostolorum Petri et Pauli sibi in presenti et in uita futura sentiat contrarios, et in inferno inferiori concrematus, cum diabolo et omnibus impiis deficiat . Huius uero imperialis nostri decreti paginam propriis manibus roborantes, super uenerabile corpus beati Petri apostolorum principis posuimus, ibique eidem Dei apostolo spopondimus nos cuncta inuiolabiliter custodire; et nostris successoribus imperatoribus in mandatis relinquimus, et beatissimo patri nostro Siluestro eiusque per eum cunctis successoribus, domino Deo et saluatore nostro Iesu Christo annuente, tradimus perenniter  atque feliciter possidenda. Amen. Diuinitas uos conseruet per multos annos, sanctissimi et beatissimi patres. Datum Roma sub die 3. Kalendarum Aprilium, domino nostro Flauio Augusto quater et Gallicano uiris clarissimis consulibus.Â« Ambrosius [69 1Kb] in libro de obitu Theodosii, Constantino hoc in ultimis constituto baptismatis gratia omnia peccata dimiserit, tamen quod primus imperatorum credidit, et post se hereditatem fidei principibus dereliquit, magni meriti locum repperit.

[ADO] Anno [70 1Kb] post inc. Dom. 625. 6. synodus  apud Arelatenses 600 patrum, Marino eius urbis episcopo, Claudio uiennensi.

Nono igitur anno postquam Constantinus fidem Christi suscepit, pestilens morbus Arrii in toto orbe diffusus est, a quo Arriana heresis [HIERON.]. Ad cuius perfidiam destruendam apud urbem Niceam ab Alexandro I. 35o, anno ab inc. Dom. 319 [71 1Kb] , 318 episcopi congregati sunt, preceptione pape Siluestri, ubi et ipse rex interfuit et hereticorum machinas omousii oppositione deleuerunt . Congregauit [72 1Kb] etiam Siluester papa in urbe Roma concilium cum consilio augusti 13. Kal. Iulii 267 episcopos, et dampnauit iterum Calixtum, Arrium, Fotinum et Sabellium, et constituit ut presbyterum Arrianum resipiscentem non susciperent nisi episcopus  loci designaret et crisma ab episcopo confici, et ut episcopi baptizatum consignent propter hereticos, et ut baptizatum puerum presbyter crismate liniat propter occasionem mortis, et ut nullus laicus crimen clerico audeat inferre. Hic sepultus est in cimiterio Priscille pridie Kal. Ianuarii uere catholicus et confessor; et cessauit episcopatus diebus 13 [HIERON.]. Moritur Constantinus anno etatis sue 65, imperii 30.

Anno uero ab inc. Dom. 341. Constantius cum Constantino et Constante fratribus regnauerunt a. 23, m. 5, d. 13.

Anno ab inc. Dom. 338. prefuit Romane ecclesie Marcus, natione Romanus, patre Prisco annis  2, m. 7, d. 20. Obiit 6. Non. Octobr.; c. e. d. 21 . Cui successit Iulius Romanus, patre Rustico, a. 15, m. 2, d. 7. Obiit 2. Idus Aprilis; c. e. d. 26. Anno regni Constantii 13. [HIERON.] Constans interficitur, post quem Constantius solus optinuit imperium. Eodem anno Romane ecclesie pontificatum suscepit Liberius, sedit a. 6, m. 3, d. 4 . Dehinc impietas Arriana Constantii fulta presidio exiliis, carceribus et uariis afflictionum modis primo Athanasium, deinde omnes non sue partis episcopos persequuta est [HIERON.]. Athanasius toto orbe fugiens a Maximino Treuirense suscipitur . Liberius papa primo a Constantio pro fidei confessione exilio relegatus. Hoc fuit anno 3, et substituitur cum eius consilio Felix  uir catholicus et Arriane hereseos aduersarius. Hic fecit concilium 48 episcoporum, et deiecit Ursacium et ualentem presbyteros communicantes Constantio. Quem postea ualens et Ursatius, fauente eis eodem Constantio augusto Arriano, deiecerunt facto concilio cum hereticis, et Liberium ab ipsis deprauatum et ad errorem suum conuersum, Limenio et Catulino consulibus, de exilio Romam reuocauerunt, et [73 1Kb] facta est persequutio in clero, ita ut multi martyrio coronarentur. Felix uero episcopus habitauit in predio suo, ubi et in pace quieuit 4. Kal. Aug. Liberius  itaque consentiens Constantio augusto Arriano, non tantum rebaptizatus est, sed assensum ei prebuit, et postea prefuit in parte annis 7. Omnes anni feliciter in ordine Liberii numerantur. Post Liberium cessauit episcopatus diebus 6. Successit Felix, natione Romanus, patre Anastasio; sedit a. 1, m. 3, d. 2. Hic declarauit Constantium augustum hereticum et rebaptizatum ab Eusebio Nichomediense in uilla Aquilone iuxta Nichomediam, et pro hoc capite truncatur 3. Idus Nouembr., et cessauit episcopatus diebus 38. Sepultus est 17. Kal. Decembr.

Constantius Gallum cesarem nepotem suum interfecit [HIERON.]. Dehinc Iulianum cesarem fecit, et in Gallias direxit. Eusebius uercellensis, Dionysius  Mediolanensis, et Lucifer Caralitanus insignes habentur. [PROSPER] Paulinus Treuirensis in Frigia exulans moritur, Constantio nouies et Iuliano 2. consulibus. Lucifer [74 1Kb] Caralitanus dum rigorem iustitie erga lapsos non relaxat, a suorum communione desciuit [75 1Kb] .

Priscillianus Galliciensis episcopus heresim sui nominis condidit Gratiano 6. et Theodosio consulibus. Priscillianus in synodo Burdigalensi dampnandum se intelligens ad Maximum imperatorem fugit, ab Euodio prefecto pretorii gladio addictus est. Itacius et Ursatius episcopi Priscilliani accusatores ob necem eius communione priuantur, Archadio 2. et Rufino consulibus [ADO]. Florebat tunc tempore Nectarius uiennensis episcopus.

 [HIERON.] Hylarius Pictauensis cum apud Constantinopolim librum pro se Constantio porrexisset, de exilio Gallias rediit, omnesque pene totius orbis ecclesie sub nomine pacis regis et Arrianorum consortio polluuntur.

 Constantius a. 20. regni sui Romam ingreditur, et 22. anno synodus apud Ariminum, deinde apud Mediolanum facta est, in qua antiqua 318 episcoporum fides recitata est. Dehinc omnium episcoporum auctoritate heresis Arriana dampnata est. Moritur Constantius anno etatis sue 45 [REG.]. Post quem Iulianus 35us ab Augusto regnauit a. 2, m. 8. His [76 1Kb] adde 6 qui remanserunt, fit ann . . . . remanent 2 m., d. 28 [HIERON.]. Magnentio apud Augustudunum  arripiente imperium. Constans haut longe ab Hispania in castro Helena interficitur, ob quam rem conturbata republica ueteranio Mise, Nepotianus Rome imperator factus est, Sergio et Nigriano consulibus [HIERON.]. Nepotiani caput pilo Pise urbem circumlatum, uetranioni apud Naysum regium insigne detractum. Magnentius Mise superatus est post consulatum Sergii et Nigriani. Magnentius Lugduni in palatio se interfecit. Decentius frater eius, quem ad tuendas Gallias cesarem fecerat, Senonas laqueo uitam finiuit. Hic ad idolorum  cultum conuersus christianos persequitur. Primo eius anno beatus Martinus miliciam deserens, a beato Hilario baptizatus, factus est Christi miles egregius. Iuliani blanda fuit persequutio, illiciens magis quam impellens, et multi uoluntate propria corruerunt. Iulianus ergo in Persas profectus post uictoriam a contrariis hostibus separatus, a quodam de suis conto ilia perfossus interiit. Post quem sequenti die Iouinianus christianorum imperator efficitur, quem Iulianus apostata milicia priuauerat, quia idolis sacrificare noluisset [BEDA]. Hic Athanasium reuocauit. Leta eius et honesta principia mors immatura corrupit, moritur 8. imperii mense.

Anno ab incarnatione Domini 367. ualentinianus  successit Iouiniano cum fratre ualente. ualens ab Eudoxio Nichomedie episcopo Arriano rebaptizatus christianos persequitur; regnauit annis undecim [ADO]. Hylarius [77 1Kb] Pictauensis et Nectareus uiennensis moriuntur [BEDA]. Gratianus, ualentiniani filius, tercio ualentiniani et ualentis anno Ambianis imperator efficitur [HIERON.]. Athanaricus, rex Gothorum, christianos persequitur et multos interficit, reliquos sedibus propriis pulsos ad solum Romanum expellit. Anno ualentiniani et ualentis 3. Damasus post Felicem, patre Antonio, Romane ecclesie pontificatum suscepit anno ab inc. Dom. 379 . Et cum eodem ordinatus est Ursinus, et facto concilio constitutus est Damasus in sede apostolica, et Ursinus factus est Neapolim episcopus.  Sedit a. 18, m. 2, d. 6. Hunc Concordius et Addiscus uel Calistus diacones inuidiose de adulterii crimine accusauerunt, quo tamen se purgante in synodo 244 episcoporum, ipsi dampnati et de ecclesia proiecti laqueum quem intenderant incurrerunt. Huius rogatu Hieronymus plurimum in Dei desudante seruicio constituit ut psalmi die noctuque in ecclesia canerentur. Et quia indifferenter canebantur ex precepto ipsius Damasi, hoc beatus Hieronymus sic diuisit, ut in fine psalmi Gloria Patri, Filio et Spiritui sancto ab omnibus diceretur, addiditque postea sicut erat in principio et reliqua, ad confutanda utique Arriane hereseos crementa nefandissima. Sexto [78 1Kb] decimo anno presulatus Damasi,  anno 5 Gratiani et ualentiniani, secunda synodus Constantinopolitana. Obiit Damasus papa pridie Idus Decembr., et cessauit episcopatus dies 31 .

Temporibus igitur Tyberii cesaris gens quedam egressa ab insula Scandinauia super Renum consedit . Et tempore ualentiniani ad Renum usque descendentes, castra que ibi posuerunt burgas [79 1Kb] uocauerunt, et ob id acceperunt nomen Burgundiones [FREDEG.], qui antea nec nominabantur, ibique nichil aliud presumebant nisi quantum  precio ementes a Germanis stipendia accipiebant. Ubi cum duobus annis resedissent, per legatos inuitati a Romanis et Gallis qui in Lugdunensium prouincia Cisalpina Gallia comata residebant , ut tributa rei publice renuere possent, ibi cum uxoribus et liberis iussi sunt residere , et ibi remanserunt leuato super se rege Gundiocho, qui fuit genere Athanarici persequutoris regis Gothorum . ualentinianus 11. anno regni sui in Britannia oppressus [80 1Kb] est, uomitu sanguinis extinctus est [HIERON.]. Successit ualens cum Gratiano et ualentiniano, filiis fratris sui, regnauit [81 1Kb] annis 4, qui et legem dat ut monachi militarent, nolentes iussit interfici. Iustina [82 1Kb] autem, superioris ualentiniani uxor, ualentinianum  puerum ad heresim Arrianorum declinare persuasit, erat enim et ipsa Arriana. Preceptis ergo imperatoriis, Arrianis traduntur ecclesie, et in Mediolanensi ecclesia [83 1Kb] Auxentius promouetur hereticus. Post cuius seram mortem Ambrosio episcopo diuino nutu constituto, cum in eum regia deseuirent mandata, et una quo Arriani conuenirent peteretur basilica nec impetraretur, populusque ciuitatis obseruaret Ambrosium, ne ui raptus ab ecclesia exilio religaretur, sermonem habuit, quem de tradendis basilicis contra Auxentium pretitulauit, quem quia his nostris temporibus congruere scimus, huic opusculo adnectere curabimus  . Tanta enim beatus Ambrosius, cum undique Iustine Arriane regine et regis appeteretur insidiis, in ecclesia Dei laborauit  et desudauit industria, ut per eum ad ultimum recte fidei tota subderetur Italia, Gens igitur Hunorum diu inaccessis reclusa montibus [OROS], repentina rabie percita exarsit in Gothos, eosque sparsim conturbatos ab antiquis sedibus pellit. Gothi uero, transito Danubio fugientes, a ualente sine armorum depositione sunt suscepti [BEDA]. Moxque per auariciam Maximi ducis fame ad rebellandum coacti, funduntur in Tracia, uictoque ualentis exercitu simul omnia cedibus, incendiis rapinisque fuderunt [HIERON.]. Ipse imperator, suis usque ad internecionem cesis, cum sagitta saucius fugeret, et dolore nimio sepe equo laberetur, ad proxime uillule casellulam deportatus est [BEDA]. Quo insequentibus barbaris, incensa domo, sepultura caruit, eundem habens locum  et mortis et sepulcri, a. Dom. 377.---Gratianus autem cum fratre ualentiniano regnauit annis 6, a quo Theodosius electus in imperium, maximas illas Scithicas gentes, id est Alemannos, Hunos, Gothos, magnis multisque preliis fudit. Cuius uirtutem et concordiam non ferentes Arriani, post 40 annos ecclesias, quas ui tenuerant, reliquerunt.  [ADO] Quo [84 1Kb] tempore uiennensem ecclesiam regebat Niceta, uir preclarissimus, et Iustus Lugdunensem. Hic sub Paschasio nutritus et Claudii episcopi diaconus ad Lugdunensem ecclesiam regendam translatus est. Synodus 150 patrum congregatur in urbe regia sub Damaso papa et Gratiano principe contra Macedonium et Eudoxium. [IDAT.] Inter Romanos et Gothos plura certamina conseruntur.

[PROSPER] Anno 3. regni Theodosii Athanaricus rex Gotthorum se Theodosio tradit, et Constantinopolim ueniens, magno a principe honore donatus, 13. die interiit, et Alaricus successit, Merabaudo et Saturnino consulibus. [IDAT.] Undecimo anno regni sui Romam ingressus cum filio Honorio, leges Romanorum integra emendatione correxit. [BEDA] Maximus,  uir strenuus et augusto dignus, nisi contra sacramenti fidem per tyrannidem emersisset [85 1Kb] , eodem anno in Brittania inuitus ab exercitu imperator creatus, in Galliam transiit, ibique Gratianum augustum dolis circumuentum Lugduni interfecit. Unde [86 1Kb] Iheronimus: Â»Cruente ait manus uestigia parietes tui Lugdune [87 1Kb] testantur .Â« Fratremque eius ualentinianum Italia expulit, et uictorem filium suum instituit, qui eodem anno quo Maximus occisus est ab Arbogaste. [BEDA; PROSPER].

Hunc [88 1Kb] ergo Maximum Ambrosius a communionis consortio segregauit, ammonens ut effusi sanguinis domini sui et quod est grauius innocentis penitentiam ageret. Sed cum ille penitentiam declinat  superbus spiritu, non solum futuram sed et presentem salutem amisit. Contra quem Theodosius pugnauit, et eo interfecto, ualentinianum regno restituit [OROS.], peractis a conditione mundi 5690 annis, qui apud uiennam anno sequenti scelere Arbogastis comitis interfectus est . Et de hoc Iheronimus: Â»Adolescens, inquit, ualentinianus pene puer post fugam, post exilia, post recuperatum multo sanguine imperium, haut procul ab urbe fraterne [89 1Kb] mortis conscia necatus est, et cadauer exanime infamatum suspendio [BEDA].Â« Annis 11 Theodosius, uiuentibus Gratiano et ualentiniano, Orientem rexit, post mortem eorum 6 annis regnauit. Ipsum [90 1Kb] quoque prefatus admirabilis doctor Ambrosius ab ingressu ecclesie et a communione  sacramentorum pro quibusdam excessibus prohibuit; quod ita clementissimus imperator gratanti animo suscepit ut publicam penitentiam non aborreret. Interfecto autem ualentiniano auguste memorie in annis iuuenilibus, Eugenius suscepit imperium, qui quia de repetenda ara uictorie se sacrilegio miscuit, Ambrosius munera eius spreuit et ab  ecclesia eum et complices eius abiecit, neque postea faciem eius uidit [IDAT.]. Qui cum suis omnibus a Theodosio est interfectus. Defunctus est Theodosius Mediolani 17. anno regni sui.

Anno ab inc. Dom. 397. Siricius papa a Petro 40, patre Tyburtio, sedit annis 15 . Hic precepit penitentibus in ultimo uiaticum non negari. Obiit 8. Kal. Mai, et cessauit episcopatus diebus 20 . Cui post dies 90 successit Anastasius Romanus, patre Maximo. Hic constituit ut quotiescunque euangelium recitatur, sacerdotes non sedeant, sed stent curui. De hoc Iheronimus in episstola ad principia ita loquitur [HIERON. ep. 127.]: Â»Non multum tempus in medio successit in pontificatu uir insignis Anastasius, quem diu Roma habere  non meruit, ne orbis caput sub tali episcopo truncaretur; immo idcirco raptus atque translatus est, ne simulatam sententiam precibus suis flectere conaretur,Â« aperte insinuans raptum eum ante irruptionem Urbis factam sub Alarico [PROSPER]. Imperabat tunc Archadius cum fratre Honorio; cuius anno 7. facta est reuelatio prothomartiris Stephani 5. Kalendar. Decembr., et 11. eius anno obiit S. Martinus 3. Idus Nou. feria 1, luna 15, anno etatis sue 71, episcopatus 23 . Regnauit Archadius annis 13; cui Honorius successit cum Theodosio minore; cuius tempore, anno ab inc. Dom. 433, 6to Celestini pape anno, tertia synodus Ephesina 200 patrum contra Nestorium regie urbis episcopum;  et peractis tricennalibus suis obiit [IDAT.], et Theodosius cum ualentiniano successit. Ante 4. consulatus Theodosii annum Roma ab Alarico capitur [PROSPER]. Anno 7. regni Theodosii Aetius dux utriusque milicie patricius appellatur, qui et Burgundiones, qui rebellabant Romanis, perdomuit [IDAT.], cesis 20 milibus de eorum exercitu, et Gothorum qui eis auxilium prebebant 7 milibus [IORD.]. Wandalorum gens de uagina sue habitationis egressa Gallias inuasit.

Post Innocentium Romane ecclesie sedit Zosimus Grecus, patre Ebranno, a. 3, m. 3, d. 26. . Obiit 8. Kal. Ian.; c. e. d. 11; et post eum Bonefacius Romanus, patre Iocundio presbitero, a. 3, m. 8, d. 7. Obiit 8. Kal. Oct.; c. e. d. 9. Hic  sub contentione ordinatur cum Eulalio, et fuit dissensio in clero. Quamobrem Honorius imperator et augusta Placidia cum filio ualentiniano Bonefacium assenserunt esse episcopum Urbis, Eulalium miserunt foras in Campaniam. Post quem a. Dom. 428. Celestinus Romanus, patre Prisco, a. 8, m. 10, d. 17 [IDAT.]. Obiit 8. Idus Aprilis; c. e. d. 20. Honorius [91 1Kb] Constantium patricium apud Rauennam consortem fecit imperii, qui et Placidiam uxorem duxit sororem eius, ex qua genuit ualentinianum. Anastasius papa obiit 5. Kalend. Mai, et cess. e. d.  21 . Successit Innocentius Albanus, patre Innocentio; sedit a. 15, m. 2, d. 21. Obiit 5. Kal. Augusti; cessauit episcopatus d. 22. Ab hoc ordinatus mittitur ad Scottos in Christum credentes Palladius primus episcopus, anno ab inc. Dom. 431, anno imperii Theodosii iunioris 8.

Eudoxia Theodosii principis uxor Hierosolymam profecta [BEDA] catenam, qua Petrus apostolus a Nerone uinctus fuit in carcere, a quodam Iudeo suscepit et Romam cum multis aliis reliquiis attulit. Theodosius anno imperii sui 27. obiit, cui eodem anno Marcianus successit [92 1Kb] , et sumpta in coniugium sorore Theodosii regnat in partibus Orientis annis 7 [IDAT.]. ualentinianus et Placidia Rome morantur, uixque suos fines ab incursione barbarorum gentium  defendere et tueri preualent. Temporibus [93 1Kb] ualentiniani et Placidie matris eius uiguit S. Germanus Autissiodorensis temporibus Zosimi et Bonefacii, Celestini pape ex Xisti, Hilarii Arelatensis, presidente Lugdunensi ecclesia post Senatorem Eucherio pontifice, Ysichio uiennensi, et post eum Claudiano [PROSPER]. Theodosio 13. et ualentiniano 2. consulibus Germanus Britanniam iuit. Gaysericus enim rex Wandalorum Siciliam uastauit, et terras omnes ad ius imperii pertinentes; nec potuit ualentinianus ab insectatione barbarorum terram suam defendere . Post Celestinum sedit Rome Xystus papa Romanus, patre Xysto, a. 8, d. 14. Hic post annum et menses 8 incriminatur a quodam Basso. Quod audiens ualentinianus augustus, iussit concilium  congregari, et facto conuentu purgatur a 56 episcopis, et condempnatur Bassus a synodo, ita tamen ut ultimo die ei uiaticum non negaretur intuitu humanitatis et misericordie [PROSPER]. Aelio [94 1Kb] et ualerio consulibus Xistus papa ordinatur totius orbis pace et consensu mirabile. Quo defuncto 40 diebus et amplius Romana ecclesia sine pastore fuit, mirabili pace et patientia presentiam diaconi Leonis expectans, quem tunc Gallie detinebant componentem pacem inter Etium et Albinum, quasi ideo abductus esset, ut electi meritum et eligentium iudicium probaretur . ualentinianus autem augustus cum Placidia matre augusta furore commoti Bassum proscriptione condempnauerunt,  et omnia predia facultatesque eius ecclesie tradiderunt. Nutu uero diuinitatis intra 3 menses moritur Bassus, cuius corpus Xystus papa cum linteamiminibus et aromatibus tractans et recondens, sepeliuit ad S. Petrum in cubiculo parentum eius . Huius supplicationibus ualentinianus augustus cum matre Placidia multa ornamenta optulit ad confessionem beati Petri, et semper Romanam ecclesiam prouexit et extulit.

Anno ab inc. Dom. 445. successit Leo Tuscus, patre Quintiano. Sedit a. 21, m. 1, d. 28. Hic  deprehendit duas hereses, et ob id misit ad fidelem principem Marcianum, et facta collacione cum eodem principe, conuocati sunt episcopi secundo regni eius anno, qui erat ab inc. Dom. 452, et factum est concilium in urbe Calcedona, et congregati sunt 256 sacerdotes et aliorum quorum cucurrit cyrographus 354, qui simul iuncti fiunt 600 sacerdotes cum pape Leonis cyrographo et Martiano augusto, et exposuerunt fidem catholicam, et apostolicam duas naturas in Chriso, Dei simul et hominis. In quo loco piissimus princeps una cum uxore Pulcheria deposita regia maiestate fidem suam exposuerunt ante conspectum sacerdotum, et eam proprio cyrographo exponentes, postulauerunt sanctum concilium ut dirigeretur ad beatissimum papam Leonem. Ibi  dampnati sunt Euthices, Nestorius et Dioscorus heretici. Hic beatus Leo misit multas epistolas de fide ad Martianum, ad Leonem augustum, ad Flauianum episcopum, que habentur in archiuis Romane ecclesie [ADO]. Tempore [95 1Kb] Marciani et ualentiniani Ysichius uiennensis episcopus claruit post Mamercum, qui rogationes instituit, et diebus Ysichii Seuerus presbyter de India uiennam uenit. Et Eucherius Lugdunensis clarus habetur.

Igitur de uita et uirtutibus beati patris nostri Pulchronii pauca loquuturi, superiora pertractemus, et quam grauia quamque periculosa sacerdotis eius tempora fuerint, in eius laude ad edificationem audientium breuiter indagemus. Utque plenius illucescat rei ueritas, dicamus ex historia Italorum  Getarum et Romanorum seu etiam Wandalorum et Sueuorum, quid de his temporibus recenseat antiquitas, quid Iheronimus in suis epistolis, quid postremo gentes et regna suis attestentur periculis et calamitatum miseriis.

Sub Constantino enim principe qui monarchiam imperii solus optinuit et citra ullum hominum statuit templa paganorum claudi, ecclesia Dei iamdudum optata libertate potita dilatari cepit et crescere; sed dum nimis sibi aggaudet in felicitate, germen uiciorum luxuriantium nimis in se neglexit extirpare. Arrii [96 1Kb] namque perfidia statum pacis ecclesiastice perturbauit et ipsa perturbatione ita gratiam communionis catholice pessumdedit, ut sub Constantio  Constantini filio, dum per singula serperet, Arrianum se fere totus miraretur orbis. Sequuta sunt pestem illam, ut matrem, omnium genera criminum, que ita uniuersos propemodum infecerunt, ut periculosiora tempora nemo uiderit mortalium. uerum quia Deo nusquam abest eruditionis causa, nusquam emendationis nostre solicitudo discedit, diuersa diuersis temporibus et causis remedia prouidet, quibus alteraretur malicie seminarium et eliminaretur . Ad hoc enim euellendum ex eadem massa iniquitatis, Arriane seuitie preparauit tribulam,  principes scilicet et pontifices Arriano ceno sordentes per quos ecclesiam suam sub prefato Constantio, Iuliano et ualente persequutionibus crescere et dilatari, melius ei esse quam in pace luxuriari edocuit. Hinc paterno affectu filiis sub uerbere ingemiscentibus, et auxilium de tribulatione poscentibus, pie misertus, sub Theodosio principe flagella temperauit, quando eius principis uirtutem non ferentes Arriani, ecclesias quas per quadraginta annos ui tenuerant, reliquerunt. Quo respectu diuine pietatis exhilaratus populus christianus, dum rursus plus equo nociue indulgeret quieti, et ex habundanti et supereffluenti rerum copia propensius curat corpora, securitate deceptus est, et excusso a ceruicibus suis iugo timoris dominici, preceps ferebatur ad  scelera, deuia queque sectabatur et lubrica, rectoreque contempto in sordibus uolutabatur luxurie, nec timuit, distentus saturitate et torpens ocio, inmergi cenulenta uoragine horribilis et detestande sodomitice inmundicie. uidit Deus et doluit, et ad iracundiam concitatus est, exarsit ut ignis ira eius, quia prouocauerunt eum quondam filii sui et filie, nunc autem domus irritatricis et exasperatricis Samarie. Regebat per id temporis Romanam ecclesiam Innocentius, et per urbes Gallie et Germanie pontifices amore Christi feruentes, fide, doctrina et miraculis precipui, preerant ecclesiis. Perpauce tamen erant quibus episcopi preessent, multe enim pastoribus uacabant . Remorum metropolim sanctus regebat Nicasius; Linguonum urbi  sanctus preerat Desiderius; Crisopolitanam sedem fide et magnanimitate cum bonorum operum exercitio sanctus adornabat Antidius, et plures erant alii, ex tunc et nunc lucerne lucentes in dome Domini. Hii igitur licet assiduis monitionibus oues sibi creditas suaderent a uia Dei non recedere, populus tamen retroactis temporibus faciente Arriana perfidia sine duce, sine rectore, absque moderatore [97 1Kb] per se inmatura potitus libertate, etsi uerba Dei audiebat, diuitiis et uoluptatibus seculi ut spinis suffocatus, fructus bonorum operum afferre fastidiebat. Unde et iratus Dominus omnem Galliam et pene totum Occidentem Wandalorum, Alanorum, Sueuorum, Sarmatorum et Hunorum tradidit gladio  feriendam [98 1Kb] . Sed [99 1Kb] querit hic fortasse aliquis, unde hec orta fuerit, uel unde nomen traxerunt? [ISIDOR. ET. IX, 2.] Wandelicus quoque amnis est ab extremis finibus Gallie erumpens, iuxta quam eos habitasse et ex Wandalo fluuio sic dictum fuisse certissimum est. Lanius uero fluuius est ultra Danubium ab Alano dictus, sicut et Lemannus dictus ab Alemanno. Sueui uero dicti sunt a monte Sueuo qui ab ortu initium Germanie facit, cuius loca incoluerunt; quorum fuisse centum pagos et centum populos multi prodiderunt. Est autem Genua pars Germanie.  Germania uero gentes plurimas habuit ferocis animi et semper indomiti, uarias amictu [100 1Kb] , discolores armis, linguis dissonas, origine uocabulorum incertas, ut Tolosates, Ansiuari, Quadimgi, Marcomanni, Bruteri, Camasi, Blangiani, Tubantes, quorum immanitas barbarie in ipsis eciam uocabulis horrorem quendam significat [OROS.]. Iuxta Orosium autorem in Germania, ubi Sueui habitant, sunt gentes 54. Europa habet ab oriente Alaniam unde Alani; in medio Daciam, unde Dani; ubi et Gothia, inde Gothi; deinde Germaniam [PAUL. Diac.]. Ab hac ergo populosa Germania, ut in Historia Italorum scriptum repperitur libro I, cap. 1, multe sepe gentes egresse sunt, eo quod tantos gignat populos, quantos alere uix sufficit, que et partes Asie et  maxime Europam sibi contiguam afflixerunt. Testantur hoc urbes erute per Illiricum et Galliam; Gothi enim et Wandali et Rugi et Heruli atque Turcilingi, nec non et alie feroces nationes ab ea prodierunt, pari etiam modo et Winilorum [101 1Kb] , id est Langobardorum, gens a Germanis originem ducens, ab insula que Scandinauia dicitur aduentauit. Queri eciam potest quid rerum fuerit quod tot et tante ferocitatis gentes in unum coaluerint, que se inuicem multoties diuersis cedibus populabantur. Historia hec notissima est [OROS. uII]. Theodosius senior gentes has efferas et indomitas magnis preliis fuderit, tamen post eius obitum addita eis [102 1Kb] scelera et prelia, insolens anime . . . . . uitia. Hic curam infantum Archadii [103 1Kb] uidelicet et Honorii [104 1Kb] et disciplinam  palatii commiserat uiris peritissimis, Rufino orientalis, Stiliconi occidentalis imperii; sed alius sibi, alius filio suo affectans regale fastigium, rem publicam turbauit. Ita post huius necem Wandalorum comes, ut Eucherium filium suum a puero christianorum necem sitientem purpura indueret, totius humani generis sanguinem dedidit, cum Alaricum et cunctam Gothorum gentem gentesque alias prefatas copiis et uiribus intolerabiles Halanorum, Sueuorum et Wandalorum ipsoque motu impulsorum Burgundionum, ad terrendam rem publicam ultro in arma sollicitans suscitauit, sperans quod barbare gentes tam facile ualerent comprimi quam commoueri. Que ubi Honorio nunciata sunt, commoto exercitu occisus  est Stilicho, occisus et Eucherius et pauci cum eis satellites, tantarum molitionum auctores. ueruntamen occiso illo qui fuit prima causa malorum, refloruit iniquitatis seminarium. Nam ante biennium Romane irruptionis que facta est per Alaricum excitatum per eundem Stiliconem, gentes prefate Wandalorum, Alanorum, Hunorum, Sueuorum, Burgundionum et multarum gentium ut dicimus . . .  Gallie ab eis subuerse, ecclesie, urbes exuste, populi trucidati et usque ad internecionem deleti, facientibus peccatis inhabitantium pene totus redactus  est Occidens, et, ut referunt qui temporum ipsorum pericula conscripserunt, non fuit ciuitas aut castrum in Gallia, quod effugerit indignationem eorum. Turmis enim de se factis, fluuios Padum, Rhodanum, Rhenum, Ligerim, Sennam, Garonnam et ceteros intrauere, et nauali prelio terrestrique urbes in finibus positas irrumpentes, intolerabili audacia et crudelitate omnia pessum dedere. Qui enim per Rhenum ascenderunt, urbes super Rhenum positas 103 destruxerunt, inde ad eas super fluuios in Rhenum descendentes positas se conferentes 75 pari sorte prostrauerunt. Qui uero per Rhodanum, Arelatum, Nemausum, uiuariam, ualentiam, Diam, Gratianopolim, uiennam, Lugdunum Italieque omnia uicina contriuerunt; et qui per Padum et Ligerim et  Garonnam et Sennam reliquosque fluuios, simul urbes et omnia situ uicina consumpserunt: et ita terra marique uno impetu, uno tempore, sub multis tamen regibus et ducibus uniuersa simul confuderunt [PROSPER]. Archadio [105 1Kb] 6 et Probo consulibus Wandali et Alani transeunt Renum, et 2 Kal. Ian. Galliam ingressi sunt, Honorio 8 et Theodosio 2 consulibus [OROS.]. Anno ab inc. Dom. 407, imperantibus Honorio et Theodosio minore, Stilicone et Aureliano consulibus, anno regni Honorii 14 et Theodosii 1, indictione quinta, de mari oceano ascendentes, quo pyraticam exercentes uagabantur, Gallias inuadunt et Pyreneum usque perueniunt. Cuius obice ad tempus repulse per prouincias diffunduntur, et efferati mentis superbia, dum sibi nullam  gentem putant resistere, grandia queque moliuntur, et sub rege Crosco terras omnes sue cogitant ditioni subiicere . Rex [106 1Kb] autem eorum potentissimus et princeps Croscus fuit, superbia tumidus, opere crudelis. Clamat hoc uniuersus pene Occidens, ruina ipsa urbium antiquarum, munitissimarum et prepotentum, que quanto uicinorum sibi fluuiorum propiori applaudebant opportunitate, tanto grauiores et crudeliores illos senserunt in sua contritione, ut iam ex parte impleri uideretur illud propheticum: Pugnabit pro eo orbis terrarum contra insensatos . Que enim fuerant aliquando incitamenta luxurie, facta sunt eis fomenta ruine, ut in quo grauius peccauerant, in ea seuerius punirentur. Ad augendam ferocitatem animi eius  accessit et mater impia, felle amaritudinis et rabie furoris uiperei amaricata [FREDEG.], dirumque uirus efflans et impietatis sibilos emittens ait filio: Si te, fili, magnificare et nomen tuum dilatare nouamque rem uolueris facere, quod alii edificauerunt, tu destrue; populos quos superaueris, interfice; in christianos gladium tuum exere, ut qui faciem non uiderint nomen tuum timeant. Quibus incitamentis tyrannus nimio furore succensus, Rhenum apud Mogunciam transiens, eandem urbem cum populo uastauit.  Inde Treuirorum urbem aggressus,  exterminium ciuitatis et christianorum siciebat sanguinem.  Treuerici uero in arenario ciuitatis quem munierant liberati sunt. Plures dehinc Austrasiorum ciuitates uallans innumerabilis eorum exercitus post destructas urbes et euersa castra Mettim obsidione circumdat, murorum firmitatem crebro pulsat ariete, sed nisi prepedirent scelera et crimina habitatorum terre, non timuisset ruinam ciuitas beati prothomartyris Stephani illustrata sanguine, et Auctoris episcopi munita intercessione. Eis itaque parum proficientibus diutina obsidione urbemque relinquentibus, cum duodecimo ab urbe miliario castra posuissent, murus nutu diuino corruens Wandalis patefecit ingressum. Depredata igitur urbe et conflagrata incendio, excepto  sancti Stephani oratorio, egressi sunt barbari, Auctorem episcopum et captiuos plurimos ducentes; quem mox, miraculo diuino perterriti, cum omnibus sue ciuitatis captiuis et preda innumerabili abire sinunt, satis uerentes ne pro tanti uiri contumelia celeste eos conflagraret incendium. Sic uir sanctus dum pro ouibus mori desiderat, captiuitate sua captiuorum soluit uincula. Interea castra illorum, iunctis sibi Hunis qui per Rhenum Mosam fluuium descenderant, uirdunum adueniunt, urbem obsidione circumdant, in proximo colle ex aduerso ciuitatis castrum collocant, unde frequentibus eruptionibus oppidanos perturbant. uillas omnes in circuitu positas edax flamma consumpsit, edificia omnia ruina contriuit, nulli est indultum etati; senes et  iuuenes, paruos et magnos, matres cum liberis, dominos cum familia, omnia tulit gladius. Barbari uero diutius attemptata, considerata et inspecta urbis firmitate et ciuium se suaque defendentium magnanimitate, cum diffiderent sua eam posse uirtute capi, que cingebatur muro indissolubili, compactis et consertis lapidibus plumbo ferroque, et iam in hoc essent ut ad alia se conferrent, urbem capiunt et diruunt. Croscus uero uniuersas Galliarum urbes peruolans, alias deleuit, alias concremauit, et christiane legis fautores prauis et inauditis persequutionibus quatiens, quosdam uariis protraxit penis, quosdam citato secuit ictu bipennis. Nullus enim erat in barbaris modus uesanie, nullus indulgentie locus, sed erat semper ad cedendum continua  manus.

Temporis huius mentionem faciens Iheronimus [107 1Kb] in epistola sua quam scripsit ad Agerochiam de monogamia, sic ait: Â»Presentium miseriarum pauca percurram: quod rari huc usque residemus, non nostri meriti sed Domini est misericordie. Innumerabiles et ferocissime nationes uniuersas Gallias occuparunt. Quicquid inter Alpes et Pyreneum est, quod oceano Rhenoque includitur, Quadus, Wandalus, Sarmata, Alani, Geppides, Heruli, Saxones, Burgundiones, Alemanni, et, o lugenda res publica!  hostes Pannonii uastauerunt. Etenim Assur uenit cum illis. Magonciacus nobilis quondam ciuitas capta atque subuersa, et in ecclesia multa milia hominum trucidata, uangiones longa obsidione deleti, Remorum urbs prepotens, Ambiani, Atrebate, extremique hominum Morini, Tornacus, Argentoracus translate in Germaniam, Aquitanie, Nouempobulana [108 1Kb] , Lugdunensis quoque et Narbonensis prouincie; preter paucas urbes cuncta populata sunt, quas et ipsas foris gladius, intus uastat timor. Non possum absque lacrimis Tolose facere mentionem, que ut hucusque non rueret, sancti Exuperii merita prestiterunt. Ipse Hispanie iamque periture contremiscunt, recordantes irruptionis Cymbrice, et quod alii semel passi sunt, ipse semper  timore patiuntur.Â«

 Croscus itaque Galliam Lugdunensium peruagans cum Arelatum obsideret, captus a Mario preside et catenis uinctus per urbes quas uastauerat ad improperium reductus, post multa tormenta impiam uitam misero finiuit obitu. Regnauit autem post eum super Wandalos Fredebaldus [IDAT.]. Hunc Constantius patricius, quem Honorius apud Rauennam consortem fecerat imperii et Placidiam sororem suam ei dederat, ex qua genuit ualentinianum, ingeniose cepit et Honorio direxit; cui successit Gundericus [OROS. uII, 40]. Wandalis ergo per Gallias debacchantibus, apud Brittannias Gratianus tyrannus creatur et occiditur, et Constantinus ex infima militia propter solam spem nominis  sine merito uirtutis eligitur. Qui mox in Gallias transiens, et a barbaris incertis federibus sepe delusus, cum uellet in Hyspaniam iudices mittere, et Pyrenei claustris militum custodia munitis repelleretur, Constantem filium suum ex monacho cesarem factum cum quibusdam barbaris in fedus receptis et ad militiam allectis qui Honoriaci dicebantur illo misit. Et interfectis illis qui Pyrenei alpes priuato presidio tutabantur, his barbaris quasi pio premio uictorie in Palestinis campis predandi licentia data, dehinc supradicti montis remota rusticanorum fideli et utili custodia cura est permissa. Qui preda imbuti et habundantia illecti, quo magis scelus impunitum foret et magis eis predari liceret, prodita Pyrenei custodia, claustrisque apertis, gentes  que per Gallias uagabantur introducunt et Hyspaniarum prouinciis [109 1Kb] inmittunt, eisque ipsi adiunguntur atque post graues rerum hominumque uastationes distributa ibidem possessione constiterunt, ubi multos christianorum Gundericus interfecit. Iheronimus de statu temporis scribens ad Helyodorum : Â»Horret, ait, animus temporum nostrorum ruinas prosequi. uiginti et eo amplius anni sunt, quod inter Constantinopolim et Alpes Iulias cotidie Romanus sanguis funditur. Scithiam, Trachiam, Macedoniam, Thessaliam, Dardaniam,  Daciam, Epyros, Dalmatiam cunctasque Pannonias Gothus, Sarmata, Quadus, Alanus, Huni, Wandali, Marcomanni uastant, trahunt, rapiunt. Capti episcopi, interfecti presbyteri, subuerse ecclesie, martyrum effosse reliquieÂ« [IDAT.]. Gundericus igitur cum ecclesiis Dei insidias intenderet, anno regni sui 14 iudicio Dei percussus interiit, cui frater suus Gysiricus succedit. Hic cum Wandalis et omni eorum familia de Hyspania ad Affricam mare uadando [110 1Kb] transiuit , quod fertur ibi duodecim milia passus latum esse. Inuenta autem sunt Wandalorum qui transierunt octoginta milia fuisse. Quanta tunc contra ecclesias Dei acta sunt qui nosse desiderat, legat Gesta Wandalice persequutionis. Tunc maxima et antiqua illa Carthago a Wandalis capta et intrata  est [BEDA]. Tunc quoque Augustinus doctor, cum ciuitas eius obsideretur a Wandalis, tertio obsidionis mense decubuit febribus et migrauit ad Dominum anno dominice incarnationis 430. Defuncto autem Gyserico anno regni sui 37, mense 3, Honoricus successit crudelior ille; et ei post annos 7, menses 5 Gunthamundus successit. Hic catholicos ab exilio reuocauit; cui post annos 12 Trasamundus successit. Initia ergo dolorum fuere a tempore Honorii et Theodosii minoris, quando tot tantisque perturbationibus attrita est Gallia, immo totus Occidens ob populi peccantis insolentiam, permittente Dei potentia ut preualeret barbarorum seuitia, ut que paulo ante gloriabatur de cede multarum gentium sua deiectarum uictoria, uno terribili, immenso et  horrifico barbarorum impetu conculcata fieret preda hostis atque ludibrium. Durauitque hec uastitas, incumbentibus ecclesie catholice Wandalis Arriana prauitate fedatis, annis 100 a tempore Honorii et Theodosii minoris usque ad tempora Iustini imperatoris, qui Anastasio successit, a tempore scilicet Gunderici regis Arriani usque ad Chilpericum regem eorum, qui et Gylimer dictus est, in quo defecit regnum ipsorum. Sed nec Roma immunis fuit ab hac et simili uastatione [Oros. uII, 39]. Alaricus enim Gothorum rex, Athanarici successor, Romam trementem obsedit, turbauit, irrupit, anno ab Urbe condita 1164, ab inc. Dom. 412, et, cum ubique cedes ageretur, omnibus indultum est qui ad apostolorum limina confugerunt. Accidit quoque ut beatus  Innocentius eiusdem urbis episcopus, tanquam iustus Loth subtractus a Sodomis, apud Rauennam positus, peccatoris populi non uideret excidium . De hoc Iheronimus in epistola ad Principiam de uita Marcelle, cum fecisset mentionem heretice uesanie aduersum ecclesiam catholicam intantum furentis, ut nec sibi nec alicui bonorum parceret, in processu epistole huius quoque irruptionis  meminit in hec uerba: Â»Dum hec, inquiens, aguntur, terribilis in Occidente affertur rumor, obsideri Romam et auro salutem ciuium redimi, spoliatosque rursus circumdari, ut post substantiam uitam quoque amitterent.Â« Et post pauca: Â»Capitur urbs que cepit totum orbem, immo fame periit antequam gladio, et pauci uix qui caperentur inuenti sunt. Ad nefandos cibos erupit esurientium rabies, et sua inuicem membra laniarunt, dum mater non parcit lactanti infantie, et recipit utero que paulo ante effuderat.Â«

Si quis igitur requirat, hec diuine animaduersionis iusta seueritas quamobrem in christianum populum sic accensa deseuit, agnoscat quia iudicia Dei occulta quidem et incomprehensibilia, nunquam  tamen iniusta. Que igitur nobis sinit occulta, quia iuxta psalmistam Iudicia tua abyssus multa: , ueneremur iusta. Igitur euolutis plurimis annis ubi pax ecclesiis Dei reddita est, rarescentibus bellorum tumultibus, pauci qui remanserunt christiani diuinam ultionem iuste in se exercere uidentes, et propitiationi eius gratias agentes, exequendis mandatis Dei promptiori subdebantur animo. Et quia multe ecclesie uacabant, episcopis quibusdam gladio peremptis, quibusdam sorte humana preuentis, et in loco eorum aliis non subrogatis, congregati in unum pauci qui remanserunt sacerdotes, consilium de magnis rebus inierunt, et quomodo paci catholice consulerent inter se tractare ceperunt  [OROS.]. Eo tempore per Constantium patricium Romanis Gothisque federatis, Constantinus cesar interficitur Arelato, filius eius ex monacho cesar uienna. Post quos Iouinus et Sebastianus pari temeritate rem publicam deinuadentes, pari sorte perierunt.

uirdunensis  itaque ecclesia tunc temporis tot sibi aduersis succedentibus pastore uiduata, longo rerum infortunio pressa et oppressa iacebat, et pontificem, longo iam tempore destituta ecclesie cathedra, pia sedulitate requirebat. Et merito. Per trecentos enim quadraginta et eo amplius [111 1Kb] annos, ab obitu scilicet beati Sanctini usque ad tempus illud, tres tantummodo episcopos in ea urbe fuisse, Maurum uidelicet, Saluinum et Aratorem, priorum  patrum  signauit antiquitas. Utrum ibi pluriores episcopi fuerint, quorum nomina et actus obliuio deleuerit uel scriptorum raritas neglexerit, aut etiam feruor persequutionis episcopos substituere uetuerit, nos ignoramus, quia nec uspiam inuenire ualuimus; maxime cum etiam horum trium sanctorum prefatorum corpora [112 1Kb] quonam sepulta fuissent, uel quo fine ad Dominum migrassent, iuniores  et moderni hodieque nescirent, nisi beato Agerico, qui post longa tempora, uidelicet post successiones quinque pontificum, ipse sextus eis successerat, tam preciosa simbola reuelatione nocturna per angelorum officium dignatio declarasset diuina. Narrauerunt autem de beato Mauro [113 1Kb] posteris, illi qui interfuere translationi que a beato Agerico tunc temporis facta est, et posteriores scriptis ad nostram usque notitiam transmiserunt, beatum Maurum diuersis suppliciorum generibus affectum ueritati testimonium perhibuisse, et pro fide Christi martirio occubuisse, sicut et ipsi in defuncto uidere, et necdum soluto corpore sancti piis osculis dulcia uulnera contrectauere. Sed fortasse dicat aliquis: Quare ergo beatus Agericus et temporis illius fideles memoriam  illius sub nomine et honore martyris celebrari non instituerant, que hodieque sub nomine confessoris ueneratur? Quisquis ista obponit, respondeat et ipse: Quare beatus Gregorius papa Romanus, memoriam predecessorum suorum pontificum Romanorum martyrio coronatorum in ecclesia sicut hodieque canitur instituens, nobilitauit eos nomine confessorum et non potius martyrum, quos utique scimus pro Christo grauissimis tormentis afflictos [114 1Kb] premia uite sanguine redemisse? Nos pro modulo ingenioli id respondemus: Quia tante tunc in ecclesia erat glorie, quemlibet doctorum in uerbo doctrine desudare et sibi commissis uerbo et facto inuigilare populosque erroneos et absque domino uero ad uiam ueritatis conuertere et talibus officiis  mercari gaudia uite, quante ad ictum securis uel imminentis gladii caput inclinare collumque extendere; cum ad martyrii gloriam capessendam quilibet de populo, cuius cor Dominus illustrando preparasset, quiret sufficere, ad proscindenda uero uomere uerbi corda incredulorum et eroganda semina diuinorum dogmatum, ad exerendas uarietates ammonitionum digne et discrete pro qualitate et capacitate [115 1Kb] audientium, in tam rara christianitate perpauci inuenirentur quibus committi posset sacerdotale officium. Quid enim tercius a Petro Clemens? nonne maris gurgitibus inmersus compleuit martyrium? Quid Marcellus? nonne in domo Lucine matrone quam Deo dicauerat, stratis plancis ad animalia catabuli publici ibidem ad eorum custodiam  deputatus uitam finiuit? Que maior nominis christiani iniuria, quam Dei summum sacerdotem et ecclesie sancte rectorem mutorum animalium dici uel esse custodem? Itaque hi, ut taceamus interim de pluribus, per martyrii coronam ad eternam peruenere felicitatem; et tamen cum eorum memoria in misse celebritate recolitur, sacerdotii dignitas honoratur.  Neque hoc dicentes equales profitemur confessores martyribus, quorum constantia Christi est in sua passione sequuta uestigia; sed tunc in primordio nascentis ecclesie cum seuitia furentis aduersarii multos nobis faceret ueritatis martyres, perrari inueniebantur ecclesiarum magistri et doctores. Nunc quia iam in mundo uiget christianitatis titulus, et pace ecclesie Dei reddita hostium aduersantium contritus est impetus, sacerdotumque puritate innocentis uite Domino adherentium diuturnitate pacis creuit numerositas, adeo ut plures ecclesie que multorum pontificum beatorum irradiantur titulo, uix unius martyris fulciantur patrocinio: fit ut quidam e uulgo quod habent quasi fastidiant, quod non habent desiderent, et martyres  omni quidem honore dignos iudicent, ut iustum est, sacerdotes uero Domini quos habent patronos, minori cultu uenerentur et honorent. Quorum animas etsi gladius persecutoris non abstulit, palmam tamen non amisere martyrii, dum carnis illecebras et hostis inuisibilis machinamenta, fidei, spei et caritatis inuicte superauere constantia. Sed docendus est populus, non sequendus. Honorentur martyres ut nobilissimi diuini prelii bellatores et christiani nominis propugnatores, honorentur et confessores ut fidelium animarum rectores et doctores, et eorum singulis in locis propensius honoretur sacerdotium, per quos salutis sumpsimus exordium. uerum de his ista sufficiant. Nunc quid de beato Pulchronio, quem uirdunensis ciuitas eo tempore meruit habere  rectorem, in scripturis inuenerimus uel fidelium ueraci relatu didicerimus, Christi domini protegentis et edocentis nos adiutorio breuis et lucida prosequatur oratio [116 1Kb] .

Igitur  imperantibus  Honorio et Theodosio iuniore, qui ualentinianum, Constantii et Placidie filium, consortem imperii fecit [117 1Kb] , natus est in urbe Trecassina beatus Pulchronius christianis parentibus ex familia ecclesie. Natiuitatis uero eius primordia celestibus auspiciis diuina insigniuit clementia. Reuelatum est enim parentibus eius ante longa conceptionis ipsius tempora, quod talem habituri essent filium qui esset sancte Dei ecclesie lucerna lucens ante Dominum, et in tempore oportuno fieret iracundie Dei reconciliatio et furoris  eius placatio. Erant autem parentes eius religiosi et gratia inter suos nominatissimi, fide pleni, elemosinis dediti, domus sue curam habentes, familiam pie iusteque regentes, in mandatis et iustificationibus Dei incedentes, pauperum et peregrinorum officiosi susceptores, ecclesiarum studiosi amatores, quibus merito, quantum ad humanum modum, prestitum  sit ut tantum ac talem haberent filium. Natus igitur puer sacramentis celestibus iniciatus est, et in baptismate Pulchronius nominatus est siue Policronius. O dignum presagium nominis, quod si in Greco resoluere uelis, interpretatum [118 1Kb] sonat ciuitas temporis. Et quid hoc signatur uocabulo, nisi quod puer hic sanctus hoc esset futurus in opere quod signabatur ex nomine? Nam si referas ad tempus uite eius, cum bella cuncta perderent, ciuitas temporis illius factus est, cum ad tuitionem et munimentum omnium Deo adherere uolentium predestinatus est; ciuitas temporis factus est, cum ad colligendas et conseruandas credentium animas pontifex constitutus est. Consideremus tamen et altiori mysterio uim uocabuli huius. Cum enim habuit directos  pedes ad euangelizandam pacem, et dum staret pede immoto in atriis Hierusalem, que edificatur ut ciuitas, ciuitas ciuitatis temporis eterni factus est, quia et participatio eius in idipsum est, ubi ascenderunt tribus Domini ad confitendum nomini Domini. Ergo et ciuitas temporis est etiam ciuitas ciuitatis temporis non transitorii sed eterni, ciuitatis itaque non que edificatur lapidibus insensibilibus sed uiuis; in qua lapis qui ab edificantibus reprobatus est angularis missus est, qui abscisus est de monte sine manibus precidentium et impleuit uniuersum orbem terrarum. Intueamur itaque edificacionem huius ciuitatis temporis, et ut digne uidere mereamur, edificatorem eius Spiritum sanctum inuocemus, ut ponat uerbum in ore nostro et in corde nostro, quatinus  sit os nostrum in corde nostro, ut digna loqui ualeamus.

Ablactatus igitur est, et decursa balbutientis infantie hebdomada litteris traditus, prima eorum temptabat addiscere rudimenta. Quarum elementis breui datis memorie, festinabat iam ad altiora conscendere. Datus igitur uacationi sapientie, hauriebat fontes doctrine, tardus eloquio, licet clarus ingenio, quum [119 1Kb] non qui multe eloquentie uel etiam multe est sapientie, quia eloquentie aura parum quidem auditum mulcendo delectat, simul uero ut desinit sonus loquentis, et profectus desinit audientis. Ideo etiam puer strenuus ad perfectiora totis tendens uiribus, illi studebat sapientie, non que in uerbis uolat,  sed que in uirtutibus constat. Intellectus enim bonus est omnibus qui faciunt eum, non qui loquuntur et predicant eum.

 Iam uero puericie annis ad similitudinem patriarche Iacob domi simpliciter exactis, cum iam ingrederetur nutantis adolescentie biuium, positus in conuersacione scolari, non uel etatis uel cequalium illecebris cedens prodidit pudicitiam, sed tamquam sibi a Domino commissum seruauit integrum signaculum castitatis . Erat tunc temporis in eadem urbe Trecorum beatus Lupus, morum probitate celebris, sanctitatis dote insignis,  pietate laudabilis, patientia mirabilis, sapientia conspicuus, caritate diffusus, spe longanimis, fide predicabilis, grauitate uenerabilis, per zelum iusticie erga delinquentes erectus, per compassionem proximus, in aduersis patientissimus, in prosperis cautus, in quo omnis laus secure canitur. Hic in seculo [120 1Kb] annis 7 cum uxore sua Piminiola, sancti Hylarii Arelatensis archiepiscopi sorore, conuersatus, Lirinense cenobium expetiit, unde raptus ad pontificium, eandem grauitatem morum, eandem humilitatis et uilitatis sectabatur continentiam, locato sibi in prospectu urbis [121 1Kb] monasterio, ubi cum his qui secum aderant diuinis intendebat theoriis. Huic beatus Pulchronius in monasterio erudiendus a parentibus traditus, magistri cepit imitator existere, et que eum facere uidebat  ad eadem se modis quibus poterat informare. Erat ei in uultu alacritas, in sermone grauitas, in obediendo sagacitas, in obsequendo humilitas, in deferendo sedulitas, uerecundia in uultu, reuerentia in incessu, dulcedo in uoce, constantia in actione. Diligebatur ab omnibus, laudabatur a cunctis, honorabatur ab uniuersis. Quem si quis esset qui non amaret, se potius illum non amando improbaret. Erat [122 1Kb] ei quoque studium timorem Dei habere, seniores uenerari, castitatem tueri, humilitatem non aspernari, uerecundiam diligere et clementiam, que sunt ornamenta minori etati. Erudiebatur iam tunc profecto diuinitatis occulto iudicio, ne quid deesset apostolico pontifici mox futuro. Erat quippe ex mundis animalibus, illis scilicet qui et ruminare norunt et uerbum  Dei ad memoriam reuocare, quique etiam diuinis sacrificiis et altaribus apti sunt. Circumcidebat in se omne, quidquid illud est, quod neque cibis neque sacrificiis aptum est, quod humane nature uicio in homine operitur et tegitur. Armabatur ad patientiam mortis, et prima eius etas iam meditabatur martyrium. Attenuabat corpus tenerum ieiuniis, et frequenti inedia incendia carnis edomabat, sciens quod non indigeret flamma copiosiore materia, nec insolens bestia abundantioribus cibis, ut insolentior fieret, cum sufficeret corpori malicia sua. Legebat assidue, psallebat frequenter, ut semper eum inueniret diabolus occupatum, qui ociosos appetit, occupatos refugit. Si quid uero hostis astutia subrepsisset adolescentulo, requirebat baptismum lacrimarum; ibi  sine dubio igni baptizabatur. O adolescentulum senibus preferendum! O discipulum cuius imitatores ipsi desiderabant fieri sacerdotes! Letabatur beatus Lupus de profectu discipuli, gaudebant et parentes de industria et proposito filii, quod esset perspicax in scripturis, rationabilis in fide, cursum suum ad statutas lineas mandatorum Dei refrenans et temperans, et, quod grauissimum est in illa etate, neque ad dextram neque ad sinistram declinans, sed uia regia fortiter incedens.

 Erant autem eius condiscipuli  sub institutione prefati patris Seuerus, postea Treuirorum sanctus episcopus, Albinus quoque Cathalaunensis, et sanctus Emilianus, sanctus quoque Auentinus, postea Trecorum episcopus, cum aliis quam pluribus; qui omnes gratia Dei innumeris claruere miraculis, ut ex meritis discipulorum daretur intelligi quante sanctitatis magister eorum fuerit qui tales in uia Dei [123 1Kb] discipulos informauerit . Beata nimium et Domino nostro grata societas, in qua erat uidere tranquillitates animorum, mansuetudinis studium, moderationis gratiam, honestatis curam, et consideracionem decoris, inter quas uirtutes prima sibi fundamentum in eis uerecundia posuerat! Sed quia ut equalium equalium cohabitatio dulcior, ita et senum tutior est, beati uiri Lupi indiuidui adherebant  contubernio, qui magisterio quodam et doctrina uite colorabat mores adolescentum, et uelut murice probitatis inficiebat. Quod quidem maxima uir Deo plenus adimplebat gratia, ut uideret alacribus illos animis [124 1Kb] patris instituta sequi, quos nec ab incepto grauioris propositi deterrebat rigor, cum iuuenilis alacritas ad ea semper conuertatur studia que arbitratur plausibiliora. Inter hos itaque contribules [125 1Kb] suos beatus Pulchronius meritorum radiabat lampade. Honestatis fulgebat decore, omnimodis satagens ut de se unusquisque et maxime uir optimus bona sentiret, quapropter et omnibus bonis debitam exhibebat reuerentiam. Cauebat motus animi iuuenilis, se ipsum obseruans et circumspiciens, et prorumpentes in se appetitus quadam ui animi cohercens  atque refrenans, ne appetitus rationem uel precurreret uel desereret, ne precurrendo perturbaret eam atque excluderet, et deserendo destitueret. Et ita singularum actionum modos seruans, ordinem quoque et constantiam dictorum suorum et operum moderationemque custodiens, decoro illi intendebat quod generale esse et speciale attestatur moralis doctor Ambrosius in libro de Officiis, ita inquiens: Â»Est decorum, ait, quod preeminet; cuius diuisio gemina est. Nam est decorum quasi generale, quod per uniuersitatem funditur honestatis, et quasi in toto spectatur corpore. Est etiam speciale, quod in aliqua corporis eminet parte. Generale est, si quis uniuersitatem honestatis in omni actu suo habeat  concinentem, ut sibi omnis uita eius consentiat nec in ulla re discrepet. Speciale uero est, si aliquem actum [126 1Kb] in suis habet uirtutibus [127 1Kb] preeminentem.Â« His igitur uirtutum insigniis ornabatur adolescens spectabilis. Prouexerat quoque eum morum speciositas, et ecclesiastico mancipatum officio ordinisque diuini ampliatum ministerio diuina sublimare patabat pietas. Cum uero iam emensa adolescentie semita in robur emigrasset uirile, Dei cepit iam feruentior seruitus insudare, et in dies robustior de uirtute in uirtutem proficere, et ea que retro sunt obliuiscens, in ea quoque que in antea sunt se superextendens,  desiderabat Christo carnis mortificatione consepeliri, ut mercretur per ipsum ad gloriam Patris in uirtute Spiritus per bonorum exercitia operum conresuscitari. Sic in carne uiuens non secundum carnem militabat, precauens et obseruans ut neque peccando, neque positus in suspicione peccati, fieret offendiculum fratribus aut scandalum . Intellexerat enim ex euangelio, quam grauis sit a Domino scandalizanti unum ex minimis constituta animaduersio. Erat in corde eius fixa illa Domini sententia: Qui se humiliat, exaltabitur , unde et humiliari studebat in terris, ut a Domino exaltari mereretur in celis. Sed nec potuit abscondi lucerna delitescens sub modio, uerum ad effugandas errorum tenebras atque ad illuminationem  multorum imposita est candelabro. Cum enim placuit ei qui electos ad eternitatem uocat, uocatos iustificat, iustificatos remunerat, ut exaltaret seruum suum habentem fiduciam in se, inspirauit cordi beati antistitis Lupi ut, ad solatium laboris et ministerii sui, ad ordinem eum promoueret sacerdotii. Electus itaque communi uoto et laude cleri et populi, presbiterii honorem accepit et moribus adornauit. Erat namque potens in uerbo et doctrina, et potestate ipsa cum apostolo utebatur in edificationem, non in destructionem, ut edificarentur correcti peccatores ad penitentiam, quibus iam uidebatur imminere destructio per culpam. Orabat pro peccatis populi, et, cum nullum lederet, omnibus prodesse cupiebat; sciens sacerdotis uel ministri esse prodesse  si fieri potest omnibus, obesse nemini. Implebatur iam in eo illa nominis sui ethimologia; et quod prenuntiatum erat ex nomine, sonabat iam in actione. Ciuitas enim erat temporis utique grauissimi et periculosissimi, in quo preliorum fremitibus totus fere quatiebatur orbis. Erat et refugium pauperum, tutor orphanorum, defensor uiduarum et pupillorum, oppressorum consolator, et omnium ad se confugientium piissimus susceptor et auxiliator. O ciuitas inexpugnabilis, protectio incomparabilis, defensio inuincibilis, sedes diuini propiciatorium altissimi, in qua regnat sapientia et dictat leges iustitia, quam fortitudo inhabitat, regit prudentia, disponit temperantia, in qua fulget Dei imago, que uiciorum  imagines obliterat! Suscipe et nos humillimos dilectores tuos et in defensione tua protege.

Cum igitur tantis bonorum operum preconiis beatus efferretur Pulchronius, fieretque iam in propatulo omnibus sanctimonia eius, ad pontificatum petebatur uirdunensis urbis, que, ut diximus, tantis erat attrita calamitatibus, grauata malis, ut perpauci in ea inuenirentur qui diuinis deseruirent cultibus. Causas calamitatis supra exposuimus. uerum cum id ab eo optineri non posset ut uotis petentium daret assensum, ad beatum Lupum ciuium qui erant residui spes tota conuertitur, et ut subueniat  misere ciuitati, iam fere desolate, iam destitute, lacrimosis ingeminatur questibus. Accessit et uicinorum sacerdotum supplicatio suspirantium et iam sibi applaudentium de futuri college solatio. Nec poterat uir sanctissimus tantis consacerdotum et plebis deuote reniti peticionibus, cum sciret Dominicum esse preceptum: Diliges proximum tuum sicut te ipsum , et quod iubetur fidelis anima non sua querere, sed que Ihesu Christi sunt.  Cessit itaque, et deuotum discipulum deuotis ciuibus assignauit pastorem et episcopum. Diem illam sanctorum gaudiorum celebritate solempnem, piorum animorum alacritate iocundam, beati uiri electione et promotione celebri beatificatam, uirdunensis amplexata est ecclesia, et usque  in hodiernum diem assidua diei illius sentit beneficia. Gaudet celum et exultat terra, quia in hoc concurrit diuine dispensationis omne mysterium, ut qui hactenus fuerant uasa iniquitatis ad interitum, conuersi ad penitentiam per beatum uirum fierent uasa iustitie in sanctificationem. Consecratus ergo in pontificem mira omnium deuotione et gratia, studuit pietatis augere opera, qui pontificali auctus erat infula. Suscepit nomen et habitum sacerdotis, studebat et Dei summi esse sacerdos et sacrificium. Exibebat enim se ipsum hostiam uiuam, sanctam, placentem Deo, immolans ei sacrificium laudis et spiritum contribulatum, quod solum sacrificium, ceteris omnibus abiectis et despectis, Deus expetit. Studebat etiam profectus sui exemplo inuitare  et illicere ceteros ad uirtutem precipue per humilitatis a Deo nobis traditam formam. Assueuerat quoque longa et assidua meditatione sursum semper respicere et carnis materiam deprimere, frenis arctioribus subleuare. Sciebat speciale esse officium sacerdotis mediatorem populi effici apud Deum, ideo et preesse recusauerat illis quibus se purgatiorem esse scire metuebat. uersa autem erat tunc in amaritudinem uitis quondam leta palmitibus, uitis tota fructifera, et diadema decoris et corona gloriationis in confusionem et ignominiam, quia Arriana fece totus iam pene sordebat Occidens, que [128 1Kb] ubicumque incubuit feda semper criminum uestigia habuit. Et licet Gallia Belgica fidem Petri semper imitata, profanas uocum nouitates et scismatum  errores orruerit, uiciis tamen, que quiete et ocio aluntur, tunc nimium frena laxauerat. Redarguebat uero errantes pius pastor lenitate et mansuetudine patris, seueritate et auctoritate pontificis, sciens Heli pro filiorum iniquitate dampnatum, quod minus seuera animaduersione delinquentes eos corripuerat. Querebat etiam cum Iheremia  aquam capiti suo et oculis suis fontem lacrimarum, ut digne posset deflere maliciam eorum qui peccauerant et non egerant penitentiam ab immundiciis et iniquitatibus. In ipsis enim reliquiis captiuitatis et destructionis Wandalice cum esset adhuc recens eius  memoria, uigebat tamen adhuc Arriane iniquitatis seminarium. Flebat uir beatissimus peccata populi, predicabat curationem, suadebat penitentie compunctionem, ut resipiscentes conuerterentur ad Dominum, quam bonus est, et in seculum misericordia eius. Docebat cum apostolo fornicacionem fugere, quoniam qui fornicatur in corpus suum peccat, et quia in corpore subdito peccatis non habitat sapientia. Nec poterat inanis esse et sine fructu tanti predicatoris assertio, quin immo sensit urbs uirdunica, et usque in hodiernum diem agnoscit, quantum sibi prestitum fuerit in tali pontifice, cuius uita populi erat firmamentum, cuius doctrina medicamentum erat animarum, correptio morum, eradicacio uiciorum.

  Inter hec itaque pia diuini famulatus exercitia cepit seruum suum Deus mundo multis manifestare miraculis, ut agnosceretur ab omnibus quod grata esset spiritubus angelicis conuersatio eius. Cecis namque uisum, claudis gressum, surdis prestabat auditum, et omnia corporum incommoda uerbi uirtute fugabat.  Super demones quoque tantam consequutus erat a Domino potestatem, et, ut legitur in uita beatissimi Lupi, tanta in eo uigebat gratia curationum, ut solo iussu demones ab obsessis fugaret corporibus, et ad primum uocis eius imperium omnis eorum tenebrosa potestas euanesceret, et uigor omnibus membris refunderetur. Testatur hoc et alius quidam prefati beati Lupi scripto uirtutes replicans et discipulorum  eius memoriam faciens, qui huius quoque beati patris nostri meminit in hec uerba:  Â»Horum, inquit, unus fuit sanctus Polochronius, urbis Clauorum episcopus, cuius uitam sanctitate plenam, munere uirtutum insignem, miraculorum patratio ostendit, quibus claruit plus quam credibile sit.Â« Nam miseris, quos dira uexabat condicio furoris, ut astringerentur ferreis hominum catenis, precibus suis impetrabat a Domino remissionem furoris, ut solo eius iussu et demones pellerentur cum armis suis uirulentis, et laruarum lemurumque carerent fantasiis. Nec solum in talibus, sed et in diuersis fulsit horum similibus, que libellus de uita eius scriptus plenius elucidat scire uolentibus. Hec [129 1Kb] sunt sanctitatis beati uiri testimonia,  que ubique et tunc in uita sua et nunc post obitum eius celebrat, ueneratur et predicat sancta Dei ecclesia. O uirum omni laude dignissimum, omni deuotionis amore colendum! O Spiritus sancti templum dignum, ieiuniis sobrium, uigiliis cautum, orationibus mundatum, castitate cluentissimum! O ciuitatem munitam aduersus insidias diaboli, sanctuarium Dei, propiciatorium celestis oraculi, turrim Dauid que edificata est cum propugnaculis, in qua milia clypeorum dependent omnis armatura fortium! Non sunt in ea loca humentia, nulla ibi calami umbra, in qua accubet draconis mollicies ueternosa.  O uirginitatis domicilium, pietatis sacrarium! Talis nimirum minister decebat sanctam Domini matrem, talis pontifex sanctam eius digne adornabat ecclesiam, regebat familiam, et in tempore erogabat conseruis Dominici tritici mensuram. Quem merito uirdunensis ecclesie fatemur apostolum, sic tamen primo pastori nostro beato Sanctino prerogatiuam honoris debiti non minuamus. Agrum namque Dominicum sanctus Sanctinus digne excoluit, nullo adhuc maligni cultoris aratro maculatum, nec preuentione pessimi seminis occupatum, et uiam inusitatam et rudem nullisque antea uestigiis proculcatam assiduitate commeandi fecit attritam et leuigatam. uerum cum postea agrum ipsum tum persecutionis uiolentia, tum colonorum penuria urtice  et uepres cooperuissent, et super semen fidei et ueritatis inimicus homo seminasset zizania, id est malam doctrinam et peruersa dogmata, beato Polochronio quodammodo duplicatus est labor, cui prius conceptas corde  malicie formas necesse fuit extrudere et exturbare et noxia queque euellere et eradicare, tum deinde semen recte fidei denuo sulcis mentium credere, et quasi nil esset factum totum a principio renouare. Quam multe enim fuerant species deprauationis, tam multas oportuit esse et restitutionis. Sed horum omnium scientia et disciplina ab ipso et scientie Domino tradita est, a quo ad animarum instituendarum curam ante secularia tempora preelectus est. Et hoc dicentes beati patris Sanctini debiti honoris et deuotionis auctoritatem  non minuimus, quin potius ampliamus, cui ad cumulum deuotionis et laudis hoc prestitum sit, ut talis ei successor accederet, qui ab integritate fidei eius non discreparet, et doctrine predicationisque eius non segnis exequutor existeret. Amplectimur enim eum totis medullis ossium, ut decet patrem et karissimum dominum, per quem hoc optinere meruimus, ut talis nobis datus sit pontifex, qui potest et animabus mederi et corporibus. Ad eius enim gloriam spectat quod uirdunensis ecclesia in fide sancta fructificat. Gratia namque ecclesie laus doctoris est. Honoramus etiam non uerbo tantum sed affectibus cordium beatum Pulchronium, quia et ut digne honoretur a nobis dignius ipse  promeruit, qui clauum nauis ecclesiastice, quam peccatorum sordibus sentinosam purgauit, inter mundana pericula fortiter rexit, et nunc usque regere precibus et auxilio non destitit, nec Deo propicio desinet. Sed iam ad narrationis ordinem redeamus.

Tantis uir Domini uirtutum clarus insigniis, ita in se omnium prouocauerat affectum, ut a regibus et principibus, diuitibus quoque et mediocribus, deuotione nimia ueneraretur. Erat enim uerecundus in uisu, in motu, in gestu, in incessu, ut habitum mentis in interioris hominis statu cerneres. Incessus  eius grauis erat, motus purus et simplex, gestus qui non dedeceret, uisus pudicus et pius, sermo mitis et placidus, beniuolentie et gratie plenus de doctrina fidei, de magisterio uite, de disciplina morum, de confessione peccatorum, de confusione iniquorum, de gloria uite eterne, de spe retributionis eterne.

Quanto autem decore Dei templa adornauerit, cum eius hoc semper studium fuerit ut aula Dei congruo ornatu niteret, ex ipso cultu mentis eius, ubi sedem sibi sapientia locauerat, aduertere possumus. Neque enim tantum nec in ecclesia locum optinuisset, nisi eam dum aduixit competenti nitore adornasset. Filiorum cura propensior ei erat, ut ambularent in sanctitate cordis et iustitia, ut penitentiam de peccatis agerent et de futuris se custodirent,  ut digne Deo placerent et innocentie uias graderentur, ut spe ad superna erigerentur. Clericos ut membra sua diligebat, et uite eis pabula ne in uia deficerent, tendendo ad Christum deuotus administrabat; erga omnes misericors, erga omnes fraterno distentus affectu; talis circa discipulos, uelut nutrix foueat paruulos suos. Deferebantur autem ad eum ex diuersis mundi partibus claudi, ceci, aridi, lunatici et quotquot oppressi tenebantur multimodo morborum genere, quorum sicut et species discernere perdifficile est, ita etiam nomina scire; quorum turba innumerabilis diebus ac noctibus excubabat ante domum episcopi, quos omnes precibus eius curabat medica manus Dei. Discedebant alii sanati, alii ueniebant sanandi. Eorum autem qui uexabantur a spiritibus  immundis, quorum quam plures adducebantur uulgante fama sanctitatis eius insignia, dolendum erat uidere oculos cruentos, dentes frendentes, collum intortum, linguam aliena loquentem, manus catenis uinctas , labia tremula, uocem multiplicem, intus hostem seuientem, foris miserum suimet impotentem. Que tamen rabies ad unum uiri Dei imperium dicto citius abscedebat, et uno eodemque momento salus accedebat indulta. Beatum dicebant omnes populum tanti pontificis regimine protectum, et plebes urbium uicinarum de sociis sancti uiri, de discipulis scilicet beati Lupi, sibi preoptabant dari episcopum. Treuirensis autem metropolis cum non haberet pontificem, sanctum suscepit Seuerum, eximie sanctitatis uirum, uerbo et  doctrina clarissimum, qui cum beato Germano Autissiodorensi, quia beatus Lupus senio excusabatur, missus est Brittannicam insulam secundo a Pelagiana heresi uerbi uirtute reuocare. Cathalaunensis uero ciuitas sanctum elegit Albinum, quem hodieque letatur habere patronum.

Dum  ergo tantorum uirorum predicatione et industria Gallicana floreret Ecclesia, anno ab incarn. Dom. 450, Marciani principis, qui successerat Theodosio iuniori, anno primo, inualuit persequutio et rabies Hunnorum, ualentiniano [130 1Kb] septies et Abieno  consulibus. Computantur autem a Wandalica irruptione usque ad annum illum, quo sub regibus Bleda est Attila Hunorum per Gallias diffusus est exercitus, secundum fidem hystoriarum, anni 45 hoc modo. Anno enim principatus Honorii 14mo Wandalorum rabies efferbuit, et Honorius postea regnauit 16 annis; post quem Theodosius iunior regnauit annis 27, et successit ei Marcianus imperator, cuius primo imperii anno Huni Gallias occuparunt. [Legimus autem in Cetarum [131 1Kb] ] historia referri [IORDAN. 21.] , quia dum Rome emula a Constantino conderetur ciuitas sub Ariarico et Adrico regibus 40 Gothorum milia in solatium eidem principi preuenisse [132 1Kb] . Post quorum discessum cum a Geberich Gothorum rege Wisirmar Wandalorum  rex impeteretur, ut refert Deuxippus historiographus, qui dicit eos ab Occeano ad nostrum limitem uix in anni spacium peruenisse pre nimia terrarum inmensitate, cum essent commorantes Wandali in locis ubi nunc Gepide habitant, ad litus amnis Marisie uicti a Geberich et prostrati, patriam illam linquentes, Pannoniam a Constantino petierunt, ubi per 60 et eo amplius annos decretis imperatorum famulati, inde post a Stilicone magistro militum et patricio euocati Gallias occuparunt, ubi non a Deo fixas sedes habuerunt. Et post aliquanta eciam hec subdit [133 1Kb] :

 Post non longi temporis spatium, Hermanarico qui Geberic successerat rege, Hunorum gens, Balamir regnante in eos, omni ferocitate  atrocior, exarsit in Gothos Ostrogothas, id est orientales.  Quod uidentes uisigothe, legatos ad ualentem ualentiniani senioris fratrem miserunt, promittentes, si Tracie uel Mesie illis daret, se Christianos futuros. A quo Arriana perfidia, qua ipse detinebatur, imbuti, eandem perfidiam quasi pro generis propinquitate Ostrogothis et Gepidis Wisigothi tradiderunt, et ipsi Danubio transmeato, Daciam, Mesiam et Tracias permissu insederunt.  Cumque post totas septentrionales partes usque Danubium tenere uellent, ab eodem ualente bello appetiti et uictores facti, imperatorem saucium, cum in proxima casa refugisset, imposito igne concremauerunt, regnante in Gothos post Ermanaricum  Fridigerno, cui successit Athanaricus et ei Alaricus.  uerum ubi Theodosius cum Graciano rerum summa potitus est, pace cum eis facta, benigne eos habuit; sed filiis eorum aliter cum eis agentibus, cum inuaderent Italiam, Alarico rege Stilicone et Ariliano consulibus, data est eis Gallia,  ut defenderent eam a Wandalis, contra quos apud Pollentiam in dolo Stilicone pugnante, iratus Alaricus Romam rediit, inuasit, depredauit, et per Campaniam et Siciliam ad Affricam transiens moritur, in Barinto amne sepultus.  Cui Athaulfus succedens iterato Romam et Italiam  priuatis et publicis spoliauit diuitiis, et sumpta in uxore Placidia sorore Honorii, et Italia dimissa pro consanguinitate, Gallias appetiit, que a Wandalis Cresco duce, Alanis quoque et Burgundionibus grauiter infestabantur. Nam tunc Wandali, metu Gothorum relicta Pannonia, Galliis incubabant, ibi certas sedes temptantes figere. Quod malum pro sui enormitate omnibus patet satis superque. Attamen ante faciem eius fugientes in Hispania se recluserunt, ubi a Gothis cesi sunt.  Cum ergo Wallia, quartus ab Alarico, succedisset, et Wandali, Hierio et Ardabure consulibus, iterum Galliam infestarent, moto contra eos exercitu ad Affricam eos migrare compulit sub rege Gisirico.  Wallia quoque decedente in regno Gallie et Hispanie Theodoritus  successit, contra quem Etius patricius, pace rupta, in Gallos mouit exercitum, auxiliatoribus Hunis,  quorum erant reges Bleda et Attila, Theodosio iuniore imperante, Theodosio et Flesto consulibus, et datis utrimque dextris discessum est, et post hec Attila, fratre interfecto, omni Hunorum populo sibi subiecto, ad totius mundi principatum anhelare cepit. Ex his Iordanis [134 1Kb] historiographi dictis liquido colligimus, prius Wandalorum, post Hunorum inundatione Occidentis imperium concussum esse.

 [NENNIUS X, 13.] Adam plasmatio Dei uiui genuit Seth, Seth genuit Enos, Enos Caynam, Cayna genuit Mahaleel, Mahaleel quoque genuit Iareth, Iareth [135 1Kb] Enoch, Enoch Matusalam, Matusalam  Lamech, Lamech genuit Ne, Ne genuit Iafeth, qui dilatauit terminos suos in Europa, Sem in Asia, Cham in Affrica. Iafeth genuit Iohan, Iohan Lobath, Lobath Bath, Bath quoque genuit Hisrau, Hisrau Esraa, Esraa Ra, Ra genuit Abyr, Abyr Ooth, Ooth Ethech, Ethech Aurchact, Aurchact Ecthactus, Ecthactus quoque genuit Mayr, Mayr Semion, Semion Boib, Boib Thoy, Thoy Ogomuin, Ogomuin Fetuyr, Fetuyr Alanum  , qui primus uenit ad Europam cum tribus filiis suis, Ysichion, Armenon, Neugio; Ysichion genuit filios 4, Francum a quo Franci, Romanum a quo Romam, Alamannum a quo Alamanni, Brittonum a quo Brittones. Armenon 5 genuit filios, Gothum a quo Gothi, Walagothum a  quo Walagothi, Cibidum a quo Cibidi, Burgundum a quo Burgundi, Langobardum a quo Langobardi. Neugrio 4 habuit filios, Bogarum a quo Bogari, Wandalum a quo Wandali, Saxonem a quo Saxones, Taringum a quo Taringi; et ab Alano patre dicti sunt Alani. Hee gentes per totam Europam diuise sunt.

  Cum itaque Wandali a Galliis recessissent, et rumor exisset Hunos in Galliam  uelle prorumpere, Gallicanarum urbium populi qui erant residui, diffidentes uiribus suis se illis posse resistere quorum barbaries iam eos potenter terruerat, munitissima expetierunt loca, quibus se tutari posse credebant aduersus tremenda discursantium hostium molimina. Et plurimi quidem colles natura munitos occupauere, turribus et machinis ceteris et bellicis instrumentis se premunientes, que hostibus formidini, suis uero essent fortitudini; quidam uero urbes nulla naturali uirtute munitas uallo et murorum firmitate, interrupta sarciendo, diruta restaurando, inexpugnabiles reddidere. Sacerdotes uero cum clericis ad orationum confugierunt auxilia, et precibus continuis pulsabant aures domini Saluatoris, ut propiciaretur populo suo, inebriato  nec uino neque sicera sed a fortitudine plage quam ei inuexerat. Tantus enimuero timor ingruentium hostium omnes occupauerat, ut cuncta mortem ipsam intentare uiderentur. Omnia enim perturbauerat inimicus, ut nichil uideretur melius quam fugere e medio et latere. Ceca erant omnia, uastitas et contritio, calamitas et gladius cuncta repleuerat. Obstupescere posset humana infirmitas, quomodo sub tantis Christiane fidei doctoribus, pontificibus scilicet sacris quibus se Gallicana tunc temporis certatim munierat Ecclesia, tanta sustinuerit pericula conculcationes et obprobria, ni crederet iudicia Domini incomprehensibilia, quorum multam abyssum ut est inuestigare hominem uelle desipere est. Et utique inuenitur in scripturis, quoties ecclesie  Dei uiolentior incubuit hostis antiqui furor, totiens ei Domini insuperabiles prouidisse castrorum spiritualium duces, qui et diaboli machinamentis potenter resisterent, et populo Dei laboranti cornu salutis erigerent. Quod ideo actum est dispensacione diuina, ut et probati manifesti fierent, et infidelitate detersa ueritas magis ac magis splendesceret in lucem ipsam. Dum ergo hoc tempore omnis nutaret Belgica, beatus Pulchronius propter peccata populi inhabitantis preuidens et prenoscens maximam Gallie partem euersum iri, holochausta medullata cum adipe agnorum et arietum offerebat pro ouibus sibi commissis, ne forte Deum labiis honorarent, et corde longe posito manibus irritarent, fidemque uerbotenus profitentes actionibus abnegarent.  Suadebat flammas peccatorum elemosinis redimere, et crimina illa quibus tunc adhuc fere tota premebatur Gallia, de saturitate uentris securitate et ocio pululantia, confessione et penitentia digna abstergere, dicens 137 1Kb] quia qui accusatur testimonio conscientie, frustra Dei oculos sub umbra et foliis nititur effugere. Accedebant et miracula iuncta predicationibus, que per seruum suum Deus operari dignabatur, ut quibus sola non sufficiebat predicatio, terrerentur miraculo, immo ad cognoscendam  suam maliciam, et reprimendam atque delendam inuitarentur. Sed quid non audet impunita nequitia? Nihil erat quod peccantes ab immanitate scelerum posset compescere, donec ueniens gladius uindex ire celestis omnes percuteret sententia irreuocabili. [IORD.] Attila [139 1Kb] enim, ut diximus, rex Hunorum, quingentorum milium numero confisus exercitus, patre genitus Munzucco, uir in concussione natus in mundo, terrarum omnium metus, mirabili sorte cuncta terrebat, formidabili de se opinione uulgata. Erat namque superbus incessu, oculis uigentibus, ut elati potentia ipso quoque motu [140 1Kb] corporis apparet. Bellorum amator, ipse manu temperauit, consilio ualidus, supplicantium exorabilis, propicius in fidem semel receptis, forma breuis, lato pectore, capite  grandiori, minutis oculis, tenui naso, teter colore, originis sue signa referens. Qui quamuis hic esset nature ut semper magna presumeret, addebat tamen ei confidentiam gladius Martis inuentus, apud Schitarum reges semper habitus, per quem arbitrabatur se orbis principem constitutum et potestatem sibi concessam bellorum homo subtilis. Antequam bella gereret, arte pugnabat. Unde et omnium ciuitatum et regnorum sitibat dominium. Aderat cum eo et Walamer Ostrogothorum rex et Ardaricus Gepidarum, quos propter sagacitatem suam super ceteros regulos Attila diligebat; cetera turba regum diuersarumque nationum duces satellites Attile nutibus deseruiebant. Ipse rex omnium regum super omnes pro omnibus sollicitus erat; more turbinis  inundantis omnia deuastans et conterens. Quod sua miseria satis didicit Gallia. Inaudita namque ante se potentia solus Schitica et Germanica regna tenuit et utraque Romani orbis imperia terruit ciuitatibus captis; et ne reliqua disperderentur, annuum uectigal accepit: ut Iornandis historiographus refert. In ouile ergo Dominicum lupis irruentibus, Hunis scilicet in populo Domini debacchantibus, innumerabilis eorum exercitus urbes inuadit prime Belgice [141 1Kb] , populos qui Wandalorum manus euaserant, et uix adhuc respirare ualebant, clamantes de profundo miseriarum: Hos fame, illos premit ferro; illos neci, istos addicit captiuitati. Miserabilis et prorsus miseranda conditio, uidere plebes omni destitutas munimine,  omni frustratas solamine, in quarum uiscera recenti adhuc memoria Wandalice persequutionis rabies efferbuerat, has nunc tremere sub iugo Hunorum, pallere ora ieiunio, in omni crudelium dominorum emori seruitio, puellas, uirginesque sacras, si que remanserant, matronas [142 1Kb] etiam et ingenua queque nobilia corpora lupanari sterni ludibrio; quibus optabilius fuerat ferro perimi quam tam ignominiose seruituti subiici. Capti episcopi ludibrio  fuere beluis, interfecti presbiteri et diuersorum officia clericorum, subuerse ecclesie, ad altaria Christi stabulati equi. O si possemus in speculam mentis ascendere et tantarum miseriarum genera inspicere, uideremus gentes gentibus et regnis regna collisa, alios torqueri, alios necari, alios fluctibus obrui, alios ad seruitutem trahi. Ubique luctus, ubique gemitus, et plurima mortis imago. Quot monasteria capta, quante fluuiorum aque humano cruore mutate, uastate urbes et tracti greges captiuorum! Peccatis populi facientibus fortes erant barbari, uiciis Christianorum [143 1Kb] Hunorum superabat exercitus; offensus erat Deus, et accensus furor eius [144 1Kb] . Excecatum enim erat cor filiorum hominum, et preter paucos senes omnes in captiuitate et obsidione  generati non desiderabant, quam non nouerant, libertatem [145 1Kb] .

uidebat inter hec pontifex sanctus quod dolebat; populus iam quod merebatur agnoscebat. Nullum erat consilium, nulla euadendi spes, nullum nisi de Dei pietate refugium. Hortabatur filios saltem in die ultionis resipiscere, crimina que prius neglexerant, imminente iam ceruicibus mucrone, confiteri et plangere ut possent iram Dei iam presentem, iam incumbentem, in mansuetudinem uertere, ut gladius foris deuastans, intus pauore deprimens, dum peruenerit usque ad diuisionem anime et corporis, fieret per patientiam sustinentibus placatio furoris Altissimi, ne renatos lauachro salutari mors secunda possideret, et de dampnatione corporis et anime  inimicus exultaret. Sic omnes documentis salutaribus informans et sacerdotali benedictione confirmans, incitabat uniuersos ad coronam martyrii, ut per penitentiam uncti et quodammodo incorporati diuine uoluntati, mererentur fieri holocaustum regis eterni, purgati camino tribulationis. Munierant [146 1Kb] autem et ipsi ciuitatis loca oportuna, accessu difficilia, defensioni idonea, et eo se probus quisque et potens uiribus contulit ad frustranda hostium molimina, imitati Machabeorum uirtutem, qui dum simili coartarentur angustia, res illis fuit pro anima, gladius pro tuitione et tutela, studium pro uita tuenda, labor omnis ne simili ut dudum prosternerentur ignauia [147 1Kb] . Nec erat perdifficile Hunos furoris cedisue  sue uesaniam longe lateque extendere; quam ob rem et populus ad uocem sacerdotis salubria monentis dum didicisset procul respicere proximum bonum esse, uias [148 1Kb] uite quas fastidiuit per innocentiam, tenebat iam per penitentiam. Opperiebatur anhelo spiritu dependentem ceruici mucronem, et gratissimum erat eis sic emori, dum reformidabant omni ferro grauiorem barbarice dominationis et direptionis captiuitatem. Aduenerat iam dies tube et  clangoris, strepitus et ululationis. Diffunditur hostilis acies, fiunt Christianorum cedes, fluunt sanguinis flumina hostili crudelitate profusa, non bestiarum sed hominum cruore manantia. Senum qui reliqui erant [149 1Kb] nemo miserabatur, iuuenes absque respectu trucidabantur. Matribus et uirginibus nichil pudoris, nichil uerecundie seruatum est; pueris et infantibus misertum non est. Peruenit gladius usque ad animam. Cum ante oculos reduco quod factum est, pre doloris amaritudine uox ipsa concluditur, quia in tanta plebis Dei uastatione meret mens, cor cruciatur et spiritus anxiatur. Miserere, Domine, populo tuo, funiculo hereditatis tue! Ne deseras partem tuam nec des eam in conculcationem gentium.

Numerum igitur peremptorum sola Dei scientia  colligit, quia ciuitatibus castellisque Wandalica nuper crudelitate dirutis atque expositis, uix ullus erat receptui locus, uix ullus fuge patebat aditus. Si qui uero se in abditis siluarum occuluissent, pallebant marcentia ossa ieiunio, presertim cum et ibi non deesset qui latentes inuestigaret, inuentos traheret, tractos prosterneret. Sic maxima pars Calliarum hostium preda efficitur, ciuitates alique pene [150 1Kb] absque habitatione redduntur: qui euasere, in abditis montium, in cauernis petrarum uitam trahunt potius quam deducunt. Adeo in nece populi peccantis ira deseuiebat Altissimi. Plures [151 1Kb] tamen sacerdotum cum plebibus sibi commissis in munitionibus ad que confugerant quasque attentius premuniuerant ex periculis [152 1Kb] quibuslibet diuina protectione  et humana defensione liberati sunt. Hac itaque tempestate beatus Lupus euidentissima dedit sue sanctitatis signa, qui, ut in ymmo eius canitur, dum bella cuncta perderent, orando Trecas muniit. In omnibus autem locis que ab eis uastata sunt, si quid inuentum est opum, preda fuit; reliqua consumpsit incendium aut redemit uectigal annuum. Quid [153 1Kb] uero per singulas urbes et loca egerint, singulis urbibus et locis sua uexatio satis superque est testimonio. Nos breuiter quis eius audacie finis fuerit uideamus, et sic ac enarrandum beati uiri obitum reflectamus articulum.

Post multam igitur effusionem sanguinis sanctorum Aurelianis perueniunt. Regebat [154 1Kb] eo tempore  Aurelianensem urbem sanctus Anianus, sextus urbis eiusdem episcopus, qui post sanctum Euantium, qui tempore Constantini principis et pape Siluestri Definiano successit, cathedram susceperat.

[IORD. 37.] Et cum [155 1Kb] Etius patricius, qui sub Marciano principe Gallias regebat, comperisset Singibanum [156 1Kb] Wandalorum regem, qui in ea morabatur et partibus Etii fauebat Aurelianorum uelle tradere ciuitatem, cui [157 1Kb] sanctus Anianus episcopus  preerat, ut dictum est, misit ad Theodoricum regem Wisigothorum, petens auxilium contra Hunos, quibus si preualuissent, mediam partem Gallie Gothis daret. [FRED.] Quod et Theodoricus annuit. Aliosque mittens nuncios ad Attilam regem Hunorum, auxilium petiuit contra Gothos qui Galliam conabantur inuadere; quibus si preualuissent, mediam partem Gallie Hunis daret. Quod cum et Attila annuisset, utrimque Gothi et Huni pro parte Gallie graui confligunt certamine. [IORD. 41.] Cesa sunt eo prelio Wisigothorum ducenta milia cum rege Theodorico, Hunorum uero centum quinquaginta milia, exceptis [158 1Kb] 90 milibus Gepidarum et Francorum, qui inter se ante congressionem publicam mutuis cecidere uulneribus, Francis pro Romanorum, Gepidis pro  Hunorum parte pugnantibus nocturno occursu. [FRED.] Sic orationibus beati Aniani et industria Aetii patricii ciuitas Aurelianis liberata est. Huni uero cum Ostrogothis in Mauriacensi resident campania. Thorsimundus autem qui patri in regnum successerat, collecto Wisigothorum omni exercitu patrem ulcisci desiderans, cum Hunis Mauriaco campo confligit. [IORD. 38.] Tribus diebus continuo pugnatum est, Sangibano [159 1Kb] semper in medio posito ne ad Attilam deflecteret, et innumerabilis multitudo corruit. Etius uero consilio strenuus noctu ueniens ad Attilam dixit: Optaueram ut tua uirtute regionem hanc a Wisigothorum infestatione potuissem eripere; quod fieri nequaquam potest. Hac enim nocte Theodoricus Thorsimodi frater cum maxima Gothorum gente  aduenit, quem preliando uincere non poteris, et utinam euadere possis. [FRED.] Tunc Attila dedit Ecio decem milia solidorum, ut eius auxilio et uirtute Pannoniam redire posset. Ipsa etiam nocte Etius ad Thorsimundum pergens, causam consimilem de aduentu maxime multitudinis Hunorum a Pannoniis confinxit, adiiciens, debere illum uereri, ne dum remoratur, frater eius Theodericus regnum ei subriperet. Similiterque susceptis ab eo decem milibus solidorum auxilium spondet contra Hunos, et sic clam Wisigothi recedunt. His ergo fugientibus, Hunis quoque altera ex parte recedentibus, Etius, iunctis sibi Francis, suos post tergum Hunorum direxit. Quos usque Toringiam persequutus est, et sic eius uirtute et ingenio Gallia ab hostibus liberatur. Cum igitur hec  factio Thorsimodo et Gothis perlata fuisset et illi promissam Gallie partem requirerent, urbiculus aureus quingentarum librarum [160 1Kb] gemmis ornatus compositionis causa eis ab Etio transmittitur, qui usque hodie in thesauris Gothorum pro ornatu reseruatur.

[IORD. 40.] Narrat [161 3Kb] Getarum historia, Theodoricum Wisigothorum regem a ualentiniano iuniore  qui regnauit in partibus Occidentis ad usque hostes Pannonios incitatum, quatuor filiis domi dimissis, cum Thrasimundo et Theoderico ad prelium processisse; Etium e contra tanta cura et prudentia processisse obuiam Attale, ut infinitum agmen non impar occurreret. Bellum atrox, multiplex, immane, pertinax, cui simile nullum narrat antiquitas, ut riuulus humili ripa prelabens sanguine nimio torrentis more inundaret. Quo Theodericus, dum suos circuiret adhortans, equo deiectus et suorum pedibus conculcatus uitam finiuit. Quo facto Wisigothi diuisi ab Alanis inuasis Hunis pene Attilam trucidassent, nisi eo suos intra septa castrorum recludente nox prelium diremisset, quod circa nonam diei horam ceptum erat; ubi tamen obsidione clauderetur,  nisi obstitissent sagittarii quibus se certatim munierat. At Thorismundus curatis exequiis dum patrem ulcisci desiderat, Etium quid ageret consulit. Qui metuens ne Hunis funditus peremptis a Wisigothis Romanum premeretur imperium, prebet consilium ut ad patrias sedes rediret regnumque arriperet, ne germani eius paternis opibus prereptis regnum inuaderent, et grauiter cum suis quam cum extraneis pugnaret. Hoc responso accepto rediit ad Gallias. Qua discessione Attila cognita, ad oppressionem Romanorum intendit et Aquileiensem obsedit urbem, que est metropolis uenetiarum. Thorismundus in campis Catalaunicis, ubi et pugnauerat, regia maiestate subuectus Tolosam ingreditur.  Attila, Aquileia capta et crudeliter diruta et uastata, per reliquas uenetum ciuitates debachatur. Mediolanum subuertitur, Ticinum diruitur, uicina loca alliduntur, et totam pene Italiam demolitur. Romam dum intendit peraccedere et a suis remouetur exemplo Allarici regis, quod ille post fractam Romam non diu superuixerit, Leo papa per se ad eum accessit, a quo delenitus ultra Danubium pacta pace discessit, grauiora se Italie illaturum mala denuncians, nisi sibi Honoria ualentiniani germana Placidie filia cum portione opum regalium sibi mitteretur; quod ab Honoria et requisitum erat.  Et dum Alanos ultra Ligerim consistentes sibi temptat subigere, a Wisigothis quorum intendebat exterminio, Alanis opem ferentibus, recessit inglorius.   Thorismundus ergo Hunis deuictis, pace suorum composita, obiit, Theodericus frater successit. Qui Reciarium Sueuorum regem in Hispaniam inuadentem auxiliariis Gundioco et Chilperico regibus Burgundionum usque ad internecionem prostrauit, eo perempto; cui Recismundus sub Gothorum dominio successit.  Et Theodericus occubuit, Eurico fratre ei succedente, qui Arelatum et Massiliam proprie subdidit dicioni.  uixit autem usque ad tempus Theodemiri regis Ostrogotharum Gothis [162 1Kb] eis omnino subiectis et Attile imperio parentibus. Nec aliter aliqua gens Scithica ab  Hunorum imperio dirimi potuit, nisi in commune optata cunctis nationibus Attile mors preuenisset. Que tam uilis fuit ut uita mirabilis. Nam dum post innumerabiles uxores puellam sibi sociasset et in nuptiis hilaritate nimia resolutus uino somnoque grauatus esset resupinusque iaceret, sanguis qui insomniato de naribus fluebat, dum consuetis meatibus impeditur itinere ferali faucibus illapsus dormientem extincxit. De quo id accessit mirabile, quod Marciano principi Orientis de tam feroci hoste sollicito diuinitas adsistens arcum Attile fractum eadem nocte ostendit, ut Priscus historicus refert. Nece autem eius comperta, in mediis campis et intra tentoria serica cadauere locato spectaculum mirabile exibetur. Nam de tota Hunorum gente lecti equites  locum quo erat positus ambientes, facta eius cantu funereo prosequebantur, ingentem commessationem celebrantes luctumque funereum mixto gaudio explicantes. Cadauer autem loculo inclusum primum auro, secundum argento, tertium ferro communiunt, quod ferro gentes edomuerit, in auro uero et argento ornatum utriusque rei publice acceperit. Adduntur arma hostium cedibus adquisita falerique uario gemmarum fulgore pretiosi, diuersi quoque generis insignia quibus aliquod decus colitur.  Et ut tot tantisque diuitiis humana cupiditas arceretur, huic operi deputatos detestabili mercede trucidarunt, sepelientes scilicet ut esset mors momentanea sepelientibus cum sepulto. Locus uero sepulture  eius fluuius immanissimus ab alueo suo in septuaginta riuos extensus. Et ubi totus fluuii inundabat impetus, ibi sepulture est traditus, et obstructis riuis fluuius alueo suo est redditus.

Igitur Gallia ab infestatione Hunorum ita quidem tunc temporis liberata est. Pauci etiam qui remanserant Christiani diuinam ultionem iuste in se exercitam uidentes et propitiationi eius animo gratias agentes, exequendis mandatis Dei promptiori subdebantur animo. [BEDA.] Etius quoque patricius, magna occidentalis rei publice salus et regis Attile terror, a ualentiniano manu propria fraude perimitur. Qui postea a duobus Etii familiarissimis dolo Maximi interfectus est anno imperii sui 30, anno 4 Marciani. [FRED.] Cui succedens Maximus tyrannus  relictam ualentiniani sibi duxit uxorem, et quarto mense tumultu militari occiditur, succeditque Auitus, a Gallicano exercitu primo Tolosa a Gothis, dehinc apud Arelatum augustus appellatus. Qui tertio anno imperio et uita caruit, et Marcianus monarchiam optinuit. Quo mortuo anno ab incarnatione Domini 457, Maiorianus in Italia et Constantinopolim Leo augusti appellantur. Anno igitur [163 1Kb] ab incarnatione Domini 435, antequam Auitus imperator fieret, Gaysericus Wandalorum rex sollicitatus a relicta ualentiniani, Romam ingreditur, ditatusque opibus Romanorum Affricam redit, ualentiniani uxorem et duas  filias et Etii patritii filium Gaudentium secum habens. [ISID.] Regnauit Gaysericus a. 37, m. 3, et eo mortuo successit Honoricus.

[IORD. 50.] Igitur [164 1Kb] mortuo Attila, dum successores eius cuncti imperare cupiunt, omnes simul imperium perdiderunt. Ardaricus enim, Gebidarum rex famosissimus, contra filios Attile primus insurgit, et bellum commissum est in Pannonia concurrentibus gentibus uariis quibus Attila dominatus fuerat, Gothis, Gebidis, Sueuis, Hunis, Alanis, Erulis, quorum triginta milia Ardarici gladius interemit; reliqui fugantur. In [165 1Kb] eo prelio Elac maior filius Attile occiditur, reliqui fugantur iuxta litus Pontici maris, ubi prius Gotthorum sedes fuere. Gepide uictores Dacie fines occupauerunt, Gothi Pannonias,  Huni Illiricum, Alani Schitiam inferiorem. Erma iunior Attile filius extremam minoris Scithie sedem sibi accepit, et habuit Marciano imperante.

Beatus itaque Pulcronius, urbis Clauorum episcopus, cursu uite consummato discessit 2 Kal. Mai. et migrauit ad Dominum. Corpus eius in ecclesia sancti Amantii nomine honore dicata sepultum est: licet a multis astipuletur, timore hostium sepultum eum iuxta uiam publicam, quia in ipsis bellorum tumultibus raptus sit, ne uideret exterminium ciuitatis et populi, et postea rarescentibus bellis super eum edificata sit ecclesia a uiris timoratis. Unde postea euolutis aliquot annis nutu diuino leuatum sit sacratissimum corpus eius, et in ecclesia sancti  Petri ut sanctum decuit honorifice reconditum. Successit ei sanctus Possessor, de quo certum habemus quia placuit Deo et inuentus est iustus. Obiit et ipse mense Decembrio, die primo, et in ecclesia sancti Petri sepultus [166 1Kb] . De sancta eorum memoria hoc in patrum scriptis inuenimus, quod  eorum merita Deo fuerint grata, et inter ciues sanctorum ipsi fuerint annumerati. Celebratur dies translationis annuatim celebri memoria 4 Nonas Maii.

[IORD. 53.] Ostrogothorum [167 1Kb] autem rex post Walamerem Theodemir fuit, et post eum filius eius Theodericus fuit rex potentissimus. Qui annorum septem pacis obses Marciano redditur et Constantinopolim  ad Leonem ducitur. Quo tempore Gothi Hunos usque ad internecionem sternunt, Scirorum gentem deleuerunt. Quo prelio Walamir occubuit, et a Teodemiro fratre eius Sueui, Sarmate, Gepide et Alani uastantur et subiiciuntur, et a Leone imperatore filius ei redditur.  Theodemir fratrem suum Widimer ad Italiam dirigit, ubi ille defungitur heredem sui nominis relinquens, qui magnis muneribus a Glicerio imperatore susceptis ad Gallias uenit  et iunctis Wisigothis Gallias suo iure defendit, que a uicinis gentibus premebantur. Theodemir autem Pannoniam inuadit et Thessalonicam, et ab Ylario patricio muneribus sumptis loca que incolerent accipiunt sicque quiescunt. Theodemir obiit, Theodericum relinquens heredem, ut dictum est, Zenone imperante.  A quo Theodericus inuitatus et consul factus et in filium adoptatus, missus est Romam ad liberandum eam a tyrannide regis Thorcilingorum et Rugorum: quam et tercio ingressus sui in Italiam anno optinuit, et regio coronatus est diademate, Alarico super Wisigothos regnante, Sigismundo in Burgundia, qui et eius filiam habebat, Clodoueo in Francia, Ermenfrido in Toringia, Trasamundo super Wandalos.  De Alarico  natus est Amalaricus. Qui cum regnaret in Gallia et Hispania, a Francis apud Barcinonam peremptus, regnum cum uita amisit. Postque in Wisigothis Theudis regnans, Agili regnum reliquit, contra quem Athanagildus cum Liberio patricio Romanorum insurrexit. Super Ostrogothas uero in Italia post Theodericum Athalaricus filius filii eius regnauit, cui successit Theodatus. Quo deiecto, Witigis rex creatur, in quo finitum est regnum et cessit Romano imperio.

Redeamus iam ad successiones imperatorum et pontificum Romanorum. Maiorianus quinto anno regni sui interficitur Rome contra Wandalos profectum faciens, et Antimus imperator efficitur, anno 7 Leonis imperatoris.  Antimus [168 1Kb] imperator  a Recimero genero suo bello intestino peremptus, regnum reliquit Auito. Qui ultro recedens Placentie episcopus factus, regnum liquit Olibrio. Et hic spadonum ensibus occubuit. Et Glicerius apud Rauennam cesar factus, a Marcellini sororis filio Nepote uix anno exacto episcopus ordinatur in portu Romano. Et Nepus fugiens Orestem, qui filium suum Augustulum apud Rauennam imperatorem creauerat, apud Dalmatias defecit. Cui successit Augustulus, quem ab augustali dignitate Odoacer Herulorum rex deiecit et imperium obtinuit; et sic augustalis illa sublimitas, que ab Octauiano cepta est, apud Romam deperiit, anno ab incarnatione Domini 475, imperii uero 522, ab urbe condita 1214.

  Anno ab i. D. 466. Hilarius sedit Rome a. 6, m. 3, d. 10. Cui successit Simplicius, sedit a. 15, m. 1, d. 4. Sub huius episcopatu uenit relatio de Grecia ab Achacio Constantinopolitano episcopo, affirmans Petrum Alexandrinum episcopum Euthichianistam hereticum factum. Tunc Simplicius dampnauit Petrum Alexandrinum, eo quod Acatius innumera crimina de eo affirmabat, reseruato tempore penitentie. Obiit ergo Simplicius et  sepultus est in ecclesia beati Petri 6 Non. Marcii, et cessauit episcopatus dies 6.

[FREDEG.] Post captam igitur Romam regnum Gothorum bifaria diuisione partitum est, et qui in Italia remanserunt, ditioni se imperii tradiderunt; reliqui Tolosam Aquitanie ciuitatem sibi statuerunt sedem. Elegerunt Adaulfum regem, qui et Placidiam duxit uxorem, ut dictum est. [ISID.] Quo septimo anno occiso, uallia successit, et ei Theodoricus, et Theodorico Thorsimodus, Thorsimodo quoque Theodoricus, et ei Euricus frater eius. Qui Hispanias Galliasque et totam Burgundiam sibi subdens 24o anno regni sui Arelato obiit. Cui successit Alaricus contra quem Clodoueus pugnauit. [FREDEG.] Gothi ergo, qui terram Italie possederunt, et se ditioni  imperii Leonis tradiderunt, cum ab Odoacro rege Herulorum et uicinis gentibus assidue uastarentur, per legatos Leonem imperatorem postulauerunt, ut Theodericum eis institueret patricium, qui aduersariis eorum resisteret. Quod imperator Leo clementer annuens, cum consilio senatus Romam Theodericum direxit, qui a Romanis et Gothis patriciatus honore gloriose susceptus est. Hic ex genere Macedonum fuit. Idacius enim patricius et Eugenia uxor eius cum essent absque liberis, et haberent in ministerio creditarios pueros, Theodorum et Liliam Macedones, unde paruuli fuerant aduecti, copulauerunt eos inuicem. Eugenia iussit puelle ut in nocte qua iungerentur quicquid uidisset in sonnio sibi referret. uidit ergo puella sonnium, quod arbor de  ea exiliens tam excelsus esset ut nubes penetraret. Quod cum uiro narrasset, dicit ad eam: Cum steteris in conspectu domine tue, dices ei uidisse te hac nocte equum et equam nimie pulcritudinis, quos sequebatur equus paruulus, ambulantes in medio dominorum tuorum. Eugenia hoc audiens uiro suo nunciat, et putantes liberum futurum, statim utrosque liberos esse iusserunt, et rebus plurimis ditauerunt. Peperit ergo Lilia filium nomine Theodericum, quem Idacius et Eugenia, quia esset decorus, prudens et fortis et longus, sibi adoptauerunt in filium. Post quorum mortem precepto Leonis imperatoris militare iussus, duodecim annis militiam gerens tante fortitudinis et ingenii prelia gessit, ut  ab omnibus diligeretur. Postremo senatores palatii tanto inuidie dolore eum persequuti sunt, ut inquirerent qualiter iussu imperatoris interiret. Tholomeus autem quidam de senatoribus cum eo amicitiam iniit, quam usque in diem obitus custodiuit. Susceptus ergo a Romanis et Gothis cum Odoacro qui Romam optinuerat et Herulis plura prelia gessit. [FREDEG.] Die igitur quadam inito prelio Theodericus cum Gothis, fugiens Rauennam ingressus est. Ubi Liliam matrem suam inueniens, ab ea correptus cum inproperio, quod non esset ubi fugeret nisi ut iterum ingrederetur uterum de quo natus esset, nimium confusus, cum paucis iterum obuiam  exiuit Odoacro et Herulis. Quos dispersos inueniens, cum paucis eos superat, persequutusque Odoacrum uinctum cum uxore et liberis interfecit, gentemque et regnum Herulorum deleuit.

[ISID.] Postquam uero Wandali ad Affricam transierunt, Galiciam Sueui sortiti sunt: et rex eorum Erenricus regnauit a. 32, et post eum Recila a. 8, cui Recianus filius successit, et catholicus factus regnauit a. 8. Quo interfecto Maldra, Frumarius et Reccimundus reges constituuntur. Multis itaque Sueuorum regibus in Arriana perfidia permanentibus, tandem regnum Theodomirus accepit, qui statim Sueuos catholice fidei reddidit. Cui Maro successit et regnauit a. 14. Huic Eboricus successit, quem Audeca sumpta tirannide regno priuauit et monachum  fecit. Contra quem Leouigildus Gotthorum rex pugnauit et captum totondit et presbyterum fecit, et sic regnum Sueuorum in Gothos transfertur, quod manserat a. 177. Regnum uero Gotthorum postea durauit a. 380. Leouigildo, regi Hispanie qui Alarico successit, Richaredus rex successit, fratre eius Herminigildo martyrio a patre coronato. Hic Richaredus secrete baptizatus, omnes Gothos Toletum adunatos ad fidem catholicam reduxit, anno ab incarnatione Domini 596.

[ADO.] Tempore [169 1Kb] Leonis Ylarius Arelatensis et Claudianus uiennensis clari habentur. Pyminiola, soror sancti Ylarii Arelatensis, uxor fuit sancti Lupi Trecassinensis, cuius discipulus fuit sanctus Pulchronius uirdunensis. Septem autem simul fuere  annis.

 Tempore igitur Odoacri regis sedit Rome Felix natione Romanus, patre Felice presbitero, a. 8, m. 11, d. 18. Fuit usque ad tempora Theoderici. Sub hoc iterum uenit relatio de Grecia Petrum Alexandrinum reuocatum ab Acatio Constantinopolitano, et facto concilio Felix papa dampnauit Acatium cum Petro. Leo ergo imperator exactis in imperio 17 annis obiit anno ab inc. Dom. 474. Successit alter Leo et eodem anno defunctus est. [ISID.] Tunc Zenon imperator efficitur, quod tenuit a. 16. Sub quo corpus Barnabe apostoli repperitur. Ab hoc relatio uenit ut penitens rediret Acatius  Tunc papa Felix misit duos  episcopos Mesenum et uitalem, ut si inuenirent complicem Petri Acatium dampnarent eos. Qui corrupti pecunia non fecerunt iuxta preceptum apostolice sedis. Eodem tempore facta synodo inuenit iudicium, ambos episcopos corruptos pecunia, et eiecti sunt a communione. Hic sepultus est in basilica beati Pauli, et cessauit episcopatus dies 5. Post eum Gelasius natione Afer, patre ualerio, sedit a. 4, m. 8. d. 9. Hic fuit amator cleri et pauperum et liberauit a periculo et fame urbem. Huius temporibus Manichei in urbe inuenti exilio deportati sunt, et codices eorum incendio concremati. Hic reuocauit Mesenum ad communionem sub satisfactione,  et purgatus receptus est. Hic dampnauit in perpetuum Acatium et Petrum, nisi resipiscerent. Obiit 11 Kal. Dec. Fecit tractatus et hymnos.

[BEDA.] Post Zenonem imperauit Anastasius anno ab incarnatione Domini 490, annis 27, qui, quia catholicos insequutus est fauens heresi Euthicetis, fulmine interiit. [ISID.] Trasamundus [170 1Kb] Wandalorum rex catholicas ecclesias clausit et 220 episcopos Sardiniam misit. Regnauit a. 27, m. 4. Cui successit Ildiris Honorici filius.

 Anastasius papa, natione Romanus, sedit Rome a. 1, m. 11, d. 24. Ab huius communione subtraxerunt se multi, eo quod sine consilio ecclesie catholice communicasset cuidam diacono Thessalonicensi, nomine Fotino, qui communicabat  Acatio. Et cum uellet a decessoribus suis dampnatum occulte reuocare Acatium, non potuit, quia diuino iudicio percussus interiit. Successit Symmachus 53 a Petro, natione Sardus, patre Fortunato, sedit a. 15, m. 7, d. 27. Fuit tempore Anastasii et Theoderici. Constituit ut die Dominico et sanctorum nataliciis canatur Gloria in excelsis. Hic inter multa ecclesiarum opera omnibus episcopis per Affricam et Sardiniam exilio religatis omni anno necessaria ministrabat.

Anno ab inc. Dom. 509, obiit sanctus Benedictus, et in Monte Cassino per 15 annos iacuit, et post corpus eius in Galliam translatum est anno 660. Tempore Anastasii claruit Antonius.

 Hic et Laurentius sub intentione  ordinati sunt uno die, et confirmatus est Symmachus, et ordinauit sub intuitu misericordie Laurentium episcopum in Nucerina ciuitate. Post annos 4 zelo ducti quidam de clero et senatu incriminauerunt Symmachum, et facta sunt mala peiora prioribus. Quidam uero de senatu quasi consultius agentes, miserunt ad Theodericum regem, ut eis destinaret qui ordinaretur apostolicus depositis illis utrisque. Qui contra sacros canones misit eis Petrum, Altine ciuitatis episcopum. Symmachus uero congregans uniuersalem synodum 125 episcoporum, prius purgauit se de crimine quod de eo ferebatur, deinde tam ipse quam omnes dampnauerunt Petrum a rege missum ut inuasorem sedis apostolice,  et Laurentium similiter qui seditiosis assentiens uidebatur se ad papatum ingerere. Ipse uero in Domine confortatus usque ad diem dormitionis sue permansit apostolicus. Audiant qui fauorem terreni principis diuine uoluntati anteponunt, et intelligant istius dampnationis sententiam usque ad se diriuari et pertingere, que a beato Symmacho papa et aliis 125 episcopis in Petrum et Laurentium legitur processisse. Discant hic saltim [171 1Kb] hi qui apostolicam sedem inuaserunt et Romane ecclesie preiudicium fecerunt, qui fauorem terreni principis diuine auctoritati anteponunt, secundum tam euidens exemplum,  dampnationi sue ipsi esse obnoxii; nec malint cum impiis in circuitu ambulare, aut uertiginem capitis sui que in propatulo est defendere, quam errorem suum simpliciter confiteri et doctrinam suscipere.

Zenon [172 1Kb] et Anastasius imperatores Euthichianiste, hi leguntur prius sibi sanctam catholicam ecclesiam subdidisse, ita ut catholicos episcopos exilio religarent et apostolica traditione postposita sibi consentaneos in eorum sedibus subrogarent. Nam ante horum tempus leguntur quidem heretici imperatores catholicos episcopos multis modis uexasse, electioni uero aut promotioni cuiuslibet pontificis nusquam leguntur se miscuisse. Siquidem sub eisdem Euthichianistis imperatoribus et Constantinopoli  et reliquis urbibus legitur innumerabilis fidelium multitudo cleri et populi pseudepiscopos eorum nullatenus suscipere uoluisse, quia constabat eos absque sui electione in Dei contemptum et sui erroris augmentum a prefatis principibus promotos fuisse. Ut enim tradit Anastasius, sancte Romane ecclesie bibliothecarius, in chronica Theophanis et Georgii Dei cultorum, quam ipse de Greco in Latinum transtulit: [ANAST.] Â»uicesimo imperii Anastasii anno, Iohanne Niocete Alexandrino episcopo heretico mortuo, Dioscorus iunior prelatus est episcopus Alexandrie. Qui cum manus impositionem accepisset, recesserunt multitudines rusticorum dicentes, quia nisi sicut sancti canones continent fiat episcopus, non recipietur. Principes enim  intronizauerunt eum. Dyoscorus autem uenit ad Sanctum Marcum, et uenientes clerici induerunt eum secundo et iterum eum consecrauerunt. Et ita ueniens ad Sanctum Iohannem perfecit collectam. Cum autem esset illic Theodosius filius Calliopii augustalis et Achatius magister militum, turbe turbate ceperunt iniuriis afficere filium augustalis, eo quod laudaret imperatorem Anastasium, et insilientes quidam a sede depulerunt eum et interfecerunt. At uero Achacius magister militum quotquot capere potuit interfecit. Quod audiens imperator iratus est. Porro Dioscorus mitigauit eum. Cumque Constantinopolim uenisset apud imperatorem pro Alexandrinis intercessurus, ab orthodoxis publice conuiciis  appetebatur. Quam ob rem et ipse cum ob homicidium intercessisset, cum festinatione recessit.Â« Ecce quibus primis auctoribus seculi principes suos pontifices nituntur Dei ecclesie promouere. Sequentes autem horum hereticorum exempla quidam Grecorum imperatores regni sui urbibus suos episcopos imponentes, Romane uero urbi hoc pepercerunt. Decretum enim electionis a clero et senatu susceptum sibi mitti statuerunt, priusquam futurus pontifex consecretur. Quod cum legatur sepius directum fuisse, nusquam tamen legitur eos Romanorum electionem mutasse aut reprobasse.  Hoc tamen quia Domino erat contrarium, ut ecclesia pontifice careret, usque dum qui decretum ferebat iret et rediret, penitus respuerunt sequentes imperatores, religione prestantes, quod liquido cognoscere possumus in preceptis Constantini principis ad Benedictum episcopum et clerum et populum Romanum. Itaque qui attendit alios Grecorum imperatores decretum sibi mitti noluisse, attendat eos nunquam electionem mutasse, attendat etiam . . . . . [173 1Kb] .

Post Anastasium Iustinus senior accepit imperium anno ab inc. Dom. 517; regnauit annis 9. . Ormisda Campanus sedit Rome anno ab inc. Dom. 511, sedit a. 8, d. 14, patre Iusto de Frisone. Hic constituit clerum et presbiteros erudiuit. [BEDA.]  Post hunc Iohannes Tuscus, patre Constantio, a. 2, m. 8, p. 15. Hic Constantinopolim ueniens ad portam que uocatur Aurea, in conspectu omnium roganti ceco lumen reddidit.  Qui cum redisset et Rauennam uenisset, Theodericus eum cum comitibus carceris afflictione peremit, inuidia ductus quod catholice pietatis defensor Iustinus honorifice eum suscepisset; quo etiam anno Symmachum et Betium patritios occiderat, et ipse 99 post hoc facinus die morte subita sequenti periit anno. [BEDA.] Episcopi de exilio, quo per Affricam et Sardiniam tenebantur, reuertuntur post annos 74 heretice profanationis. [ADO.] Iulianus uiennensis ecclesie episcopus claruit. [ISID.] Childericus enim, qui et Ildiris, Honorici filius ex Eudochia captiua  ualentiniani filia ortus, post Trasamundum Wandalorum regnum obtinuit. Hic pro sacramento quo erat astrictus, ut quam diu regnum teneret episcopos ab exilio ne reuocaret, antequam regnum acciperet, catholicos sacerdotes quos Trasamundus dampnauerat, ab exilio reuocauit. Quem Gilimer sumpta tirannide regno priuauit, qui et Childericus dictus est et regnum optinuit. [FREDEG.] Iustinus non multo post bellum in Persas mouens, cum Calcedonem pertransisset, morbo periit, et Iustinianus in regnum eleuatur. Qui cum regem Persarum oppressum uinctum teneret, honorifice eum in cathedra sedere iussit, querens ab eo ciuitates et prouincias rei publice. Cumque ille diceret: Non dabo,  et Iustinianus econtra uerbo rustico responderet: Denras, ob hoc illo in loco ciuitas fundata nomen accepit Denras. Receptis ergo prouinciis et ciuitatibus plurimis, permisit eum in Persas regnum recipere, et cum magno triumpho reuersus est Constantinopolim. Qui cum unico amore diligeret Belsarium, instituit eum patricium in illis partibus Affrice que a Wandalis non fuerat occupata. Senatus autem zelo ductus suggessit de eo imperatori quod deiectionem eius meditaretur, ut ipse in regnum sublimaretur; et ob id zelum ducens aduersus Belsarium, iubet eum Wandalos expugnare, a quibus multe militum legiones  sepe fuerant trucidate. Belsarius timens Wandalos, adhortante Antonina uxore sua Christiana, uotum uouit Deo se futurum Christianum si posset Wandalos superare. Wandali super litus maris castra metantur, Belsarius econtra terrestri prelio et Antonina nauali procedere parant. Cum iam prope conflictum essent, Antonina cum suis egressa, omnes mulieres et liberos Wandalorum deleuit, nec animal ex illis uiuere permisit. Quod ubi Childemer audiuit, retrorsum ad castra rediens, destructa phalanga prelii a Belsario et Antonina, terra marique uallatus cum suis omnibus ad internecionem cesus est. Qui fugiens cum duodecim tantum Wandalis in castro tuto se recepit, ubi coartatus petebat Belsarium, ne ligatum eum imperatori presentaret. Quo promittenti  non se eum ferro, non ligno, non corrigia, non ere ligandum, Childemeris se reddidit. Quem Belsarius catena argentea constrinxit, sociosque eius interfecit, ipsumque Iustiniano presentauit; quem ille in palatio suo habitare iussit, sed sputis et opprobriis grauibus obprimebat. Petensque imperatorem ait: Habitatores palatii tui sputis et obprobriis opprimunt me; quorum ego si iuberes duodecim et ego unus cum equo quem habui ante conspectum glorie tue armati accederemus ad prelium, cognosceres cui ex nobis ualiditas sit aut ignauia. Quod cum Iustinianus duodecim militibus iussisset, ille dum eos aggreditur fugam fingens, omnes singulatim interfecit. [ISID.] Posthac iussu imperatoris eunuchus factus, in prouincias uicinas contra Persas patricius ordinatur, et [174 1Kb]  sic regnum Wandalorum finitum est anno ingressionis eorum in Hispaniam 97, et manserat a. 113. [FRED.] Senatus iterum Belsarium Iustiniano facit odiosum. Quam ob rem ab honore patriciatus deponitur. Iterum quendam Florianum in imperium nititur sublimare et Iustinianum deiicere. Qui petens Belsarium ut se adiuuaret, nuncios misit ad eum. Et ille fingens se Florianum adorare uallatus pueris suis Florianum gladio percussit et omnes inimicos suos qui erant cum eo, coronamque auferens a capite Floriani imposuit capiti Iustiniani, reddens ei basia per manus [FRED.].

A. 525. Iustinianus imperator Iustini maioris nepos regnauit a. 37. Quo defuncto in Constantinopolim  Iustinus a. 563 ambiuit imperium, uir iniquus et cupidus.

[ADO.] Tempore [175 1Kb] Iustini Pantagathus uiennensis quinque annis, cui successit Ysielnus. Tempore [176 1Kb] Iustiniani imperatoris Domninus uiennensis episcopus floruit.

[FREDEG.] Teodericus igitur Gotnorum rex, de quo supra retulimus, cum tempore Leonis imperatoris renuisset subire ditionem imperii, triginta annis cum magna felicitate regnauit. Fuerunt omnes anni quibus regnauit in Italia 32 anni, a finibus Pannonie usque ad Rodanum fluuium, a Tyrreno mari  usque ad Alpes Penninas et Yseram fluuium. 14 anno regni sui basilicam sancti Iuliani Briuate columnis mirificis ornatam exstruxit. Ciuitates omnes quas regebat miro opere restaurare et munire sollertissime fecit. Palatium splendidissimum Papie que Ticinum cognominatur, Rauenne quoque et uerone fabricare iussit. Cuius filiam Sigismundus Burgundionum rex habuit uxorem. Post [177 1Kb] quem suscepit regnum Athalaricus filius filie eius et ei Theodatus. [IORD.] Quo deiecto, uitiges rex creatur, et hic a Iustiniano per Belsarium uictus opprimitur, et Constantinopulum ductus patricius creatur. Sic regnum Gotthorum post a. 2300 Romanorum cessit imperio.

Amator [178 1Kb] episcopus Siluerio pape :  A quibusdam, Pater dilectissime, audiuimus uos a sede sancti Petri iniuste pulsum et exilio dampnatum. Quod nimis graue ferentes, misimus uobis argenti libras 30 ad uestram uestrorumque sustentationem. Siluerius papa Amatori episcopo: Omnia patritia mihi infesta erat, quod non restituebam Antemium dudum patriarcham Constantinopolitanum, quem Agapitus predecessor meus meritis suis donauit. Urgente etiam iussione exierunt falsi testes, dicentes aduersum me crimina quorum nunquam particeps fui. Sed dum multi in illa accusatione persisterent, timuit Wilisiarius patritius noster, et mandauit me ad se uenire pacifice pro quibusdam ecclesiasticis dispositionibus in palacium principis, et ad primum et secundum uelum retinuit omnem clerum et populum qui mecum  ueniebat, et nullum permisit introire nisi me solum et uigilium nostrum. Me uero ui retentum et ante predictam patriciam deductum miserunt quomodo sustentor in exilium, pane tribulationis et aqua angustie. Comites propterea duos dimisi nec dimitto officium meum, sed cum episcopis quos congregare potui, eos qui talia erga me egerunt anathematizaui, et una cum illis apostolicarum synodali auctoritate statui, nullum umquam decipiendum, sicut deceptus sum, et si aliquis deinceps ullum episcoporum ita deciperet, anathemaranatha fieret in conspectu Dei et sanctorum angelorum. Siluerius uigilio: Quia contra iura canonica temporibus Bonefacii pape ipso uiuente successor eius designari conabaris, nisi tibi amplissimi senatus obuiasset iustitia, tunc prouidentia pastorali  tua debuerant execranda iam uicia detruncari. Sed dum paruum uulnus in te neglectum est, insanabilis adcreuit apostamia, que nisi ferro altius abscidatur, fomentorum non poterit sentire medicinam. Quippe nequissimi spiritus audacia ambitionis frenesiam concipiens in illius apostolici medici cui animas ligandi soluendique potestas concessa est uersari contumeliam, nouumque scelus erroris niteris rursus inducere, et in morem Symonis cuius te discipulum ostendis, data pecunia meque repulso, qui fauente Domino tribus iam  emensis temporibus ei presideo, tempore meo niteris inuadere. Habe ergo cum his qui tecum erunt plene dampnationis sententiam, sublatumque tibi nomen et munus ministerii sacerdotalis agnosce, Spiritus sancti iudicio et apostolica anathematis auctoritate dampnatus. Sic enim decet fidem sanctorum Patrum in ecclesia seruare catholica, ut quod habuit amittat, qui inproba temeritate quod non accepit assumpserit.

 Iustinianus 3 imperii anno promulgauit, ne militarent nisi catholici soli, dans hereticis inducias nisi sese mouissent ad conuersionem. Hunc adiit Agapitus papa pro quibusdam rogaturus, sed sentiens eum Euthicetam factum, cum eum argueret, et ille graues ei minas intentaret, ait papa: Ego  ad Iustinianum Christianissimum uenire desideraui, sed Diocletianum inueni. At ille uidens eius constantiam inconcussam et inadulatam, ad catholicam fidem cum multis regressus est. Anthimum quoque regie urbis episcopum prefate hereseos defensorem publice communione priuauit, et non multo post in eadem urbe defunctus est; cui successit Siluerius. Belisarius post hec Carthaginem cepit, cum 95 annos Wandali eam tenuissent, et omne Wandalorum regnum et stirpem deleuit.  Siluerius itaque cum rogaretur ut Anthimum restitueret, noluit. Ob hoc a Belisario nolente captus ex precepto Theodore auguste in Pontia insula exulans obiit.

Nomina pontificum Lugdunensium ab inicio:  Photinus martyr. Hyreneus martyr. Zacarias. Helius. Faustinus. uerus. Iulius. Tolomeus. uocius. Maximus. Tretradius. uerissimus; hic interfuit Sardicensi synodo 4. Sanctus Iustus. Sanctus Alpinus. Martinus. Sanctus Antiochus. Elpidius. Senator. Sanctus Eucherius. Salonius. Sanctus ueranus. Sanctus Paciens. Sanctus Lupicinus, tempore Wandalice persequutionis. Rustitius. Stephanus. uiuentius. Sanctus Lupus, tempore Sigismundi et Clodouei. Lyconcius. Sanctus Sacerdos, tempore Childeberti. Sanctus Nicetius, tempore Childeberti eiusdem. Sanctus Priscus; hic auctor synodorum 21, 22 et 24 extitit. Sanctus Etherius; huic scribebat beatus papa Gregorius. Secundinus. Arigius. Tetricus. Gandericus. uiuentius. Sanctus Aonemundus  martir. Sanctus Genesius. Sanctus Lamdebertus; huius tempore obiit sanctus Bonitius et Lugduni est sepultus, qui Clippiaco in palatio regali sanctum Ansbertum Rotomagensem consecrauit antistitem. Sanctus Gudinus. Fulcoaldus [179 1Kb] . Hic est Fulcoaldus episcopus, qui corpus sancti Boniti [180 1Kb] Aruernensibus reddidit. Madalbertus. Ado. Eldoynus. Leitfradus tempore Karoli Magni; hic restaurauit Lugdunensem ecclesiam post destructionem Wandalorum. Agobardus doctrina clarus tempore Ludouici Pii.  Amolo, cuius tempore, ut idem ipse testatur, et Egilmarus uiennensis, Bartolomeus quoque Narbonensis, Stephanus Belgicensis, Alteus Eduensis, Odolmannus Mattiscensis, in epistola missa Rodulfo Byturum archiepiscopo et omnibus episcopis Aquitanie Nouempopulane et Narbonensis prime, per 300 fere annos Lugdunensis ecclesia primatum ecclesiarum in Gallia ab ipsis temporibus apostolorum optinens [181 1Kb] , uices Romanorum pontificum pro sue sanctitatis merito optinuit. Remigius tempore Karoli Calui. Sanctus Aurelianus legatus Romane sedis; post quem, fuit Agrinius Linguonensis qui non habetur in numero. Aluuala. Bernardus. Austerius. Remigius. Anschericus. Wido. Amblardus. Borchardus senex. Borchardus iuuenis. Sanctus Odelricus.  Halinardus. Sanctus Gebuinus. Hugo [182 1Kb] .

[FREDEG.] Langobardorum igitur gens priusquam hoc nomine uocaretur egressa de Scatanauia que est ultra Danubium et mare oceanum, Danubium transmeauit. Cum a Hunis interrogati fuissent, que gens terminos eorum ausa fuisset uitiare et eis bellum conarentur intrare, illi mulieres preceperunt comam capitis ad maxillas et mentum religare, ut habitum uirorum similarent, ut ipsa sua multitudine hostes terrerentur, eo quod mulierum come ad instar barbe ualde longe esse uiderentur; et exclamauerunt omnes: Hec est gens Langobardorum. Et ita bellum ineunt, Hunos superant, partem Pannonie inuadunt Narsis ergo patricius cum esset eunuchus,  et Sophia uxor Iustini imperatoris apparatum muliebrem ex auro factum ei misisset, ut filaret et pensa lanariorum et non populum regeret, ille iratus respondit: Filabo filum de quo Iustinus et uxor eius ad caput uenire non poterunt. [PAUL. DIAC.] Hic [183 1Kb] Totilam Gothorum regem occidit, sed accusatus per inuidiam a Romanis recessit Neapolim Campanie. [FREDEG.] Et Langobardos a Pannoniis inuitans in Italiam cum rege Alboino introduxit, qui Glodesindam filiam Clotharii regis Clodouei magni duxit uxorem. Qua [184 1Kb] defuncta aliam duxit uxorem cuius matrem occiderat, a qua et ipse ueneno periit. Hic inuasit, ut dictum est, Italiam, et obsedit, Romam uastauit . . . . . Langobardi ergo eleuato [185 1Kb] rege super se Clyp nomine irruentes Galliis, Amatum patricium  perimunt et multas strages faciunt, pro quo Mummolus patriciatum assumpsit.

[PAUL. DIAC.] His ergo diebus apud Constantinopolim cum amentia quam incurrerat mortuo Iustino 17 anno regni sui, Tiberius, qui cum Sophia uxore Iustini regnum regebat, inuasit imperium et tenuit a. 6, m. 10, d. 8. Qui et largissimus in elemosinis fuit. Sophia aduersus Tiberium insidias parans, Iustinianum Iustini nepotem in regnum uoluit sublimare.  Quod cernens Tiberius, expoliatam eam thesauris et segregatis ab ea pueris, in custodia iussit retrudi. Iustinianum obiurgatum multo postmodum amore dilexit.

 Post Iohannem papam quem Teodericus rex carceris afflictione peremit, Felix, natione Samnius, patre Castorio, sedit a. 4, m. 2, d. 13. Post eum Bonifacius Romanus, patre Preiecto de Celio monte, a. 2, m. 4, d. 6. Iohannes [186 1Kb] , qui et Martinus, post Bonifacium sedit annis 2, m. 4. d. 6, obiit 6 Kal. Iun. et cessauit episcopatus diebus 5, et successit ei Agapitus Romanus, patre Gordiano presbytero, m. 11, d. 19. Inter Agapitum et Siluerium d. 29. Siluerius Campanus, patre Ormisda, episcopus Rome a. 1, m. 5, d. 11. Anno ab inc.  Dom. 538, indictione 1. uigilius Romanus, patre Iohanne consule, a. 18, m. 6, d. 26. Anno [187 1Kb] presulatus pape uigilii 14, indictione 14, anno ab inc. Dom.  552, quinta synodus Constantinopolitana. Anno Iustiniani Iustini maioris nepotis 27, uigilius a Iustiniano in exilium truditur; reuocatus cum Romam reuerteretur, in Sicilia ciuitate Syracusana calculi dolore moritur. Pelagius Romanus, patre Iohanne uicariano, a. 11, m. 10, d. 18. Hic ordinatus a duobus episcopis et uno presbitero. Inter Pelagium et Iohannem d. 26. Iohannes Romanus, patre Anastasio, a. 12, m. 10, d. 26. Hic restaurauit cimiteria martyrum et constituit per Dominicas oblationes et luminaria. Benedictus Romanus, patre Bonifacio, a. 4, m. 1, d. 28. Inter eum et Pelagium  d. 5.

 Anno ab inc. Dom. 582. Mauritius imperator successit Tyberio, regnauit a. 16. Post Benedictum sedit Rome Pelagius Romanus, patre Unigildo, a. 10, m. 2, d. 10. Eo imperitante fuerunt pluuie, ut uideretur diluuium redisse. Tanta clades quantam nullus meminit a seculo fuisse, qua etiam Pelagius papa moritur et Gregorius doctor electione cleri et populi pontificatum Romane suscepit ecclesie, anno imperii Mauricii 10, ab incarnatione Domini anno 592, indictione 10, epacta 21, concurrente 7, natus Romanus, patre Gordiano, sedit a. 13, m. 6, d. 10. Hic fecit ut missa caneretur supra corpus beati Petri apostoli. Anno pontificatus 4,  indictione 13, congregata synodo 24 episcoporum beati Petri apostoli de necessariis ecclesie tractauit. Hic missis Brittanniam Augustino, Mellito, Iohanne et aliis pluribus monachis ad Christum Anglos conuertit.

[ADO.] Tempore [188 1Kb] Leouigildi Renatus uiennensis episcopus floruit, qui eodem anno quo Iustinus amens factus est, obiit.

[BEDA.] Hermenigildus Leuigildi Gothorum regis  filius, ob fidei catholice confessionem regni priuatus infulis a patre Arriano et carceri iniectus, ipsa Dominice resurrectionis nocte securi in capite percussus, regnum celeste rex et martyr intrauit. Cuius frater Recharedus rex Gothorum prius secretius baptizatus est, et post omnes Gotthos qui tunc Arriani erant Toletum adunari iussit quinto anno pontificatus Gregorii, et presentari sibi omnes secte Arriane libros quos et cremari fecit, et omnes Gothos baptizari mandauit.

[ADO.] Philippus quoque uiennensis episcopus uiguit , cui successit Euantius uir sanctus, qui cum sancto Prisco Lugdunensi et Artemio et Senonico et Remigio Bituricensi et aliis sanctis episcopis, Siagrio quoque Eduensi, 20 capitula roborauit;  cui successit uerus, cuius diaconus fuit sanctus Desiderius Eduensis, et ei successit Domnolus in redimendis captiuis strenuus, eique successit Etherius tempore Eraclii imperatoris.

[FREDEG.] Eo anno uxor Arnulfi imperatoris Persarum uirum suum relinquens cum quattuor pueris et totidem puellis, ad sanctum Iohannem Constantinopolim episcopum ueniens, dixit se unam esse de populo, et baptizata est, quam suscepit de lauacro sancto uxor Mauricii imperatoris. Que cum sepius per legatos repeteretur et uxor eius esse nesciretur, augusta uidens eam pulcherrimam et suspicata ne ipsa esset que querebatur, ostendit eam legatis. Quam illi uiderunt, et agnoscentes nullum ab ea responsum audire potuerunt nisi prius baptizarentur.  Illi animo uolenti gratiam baptismi acceperunt. Quibus illa id dedit responsum, non se ad uirum redituram, nisi ille primo baptismi perciperet gratiam. Quod cum imperatori Persarum nunciatum fuisset, legationem misit ad Mauricium imperatorem, ut sanctus Iohannes ueniret Antiochiam, a quo baptismum salutis acciperet. Quod et Mauricius fieri iussit cum infinito apparatu. Ibi baptizatus est imperator Persarum cum sexaginta milibus uirorum, et a sancto Gregorio Antiocheno de fonte susceptus. Petiit autem ab imperatore Mauricio episcopos cum clero sufficienti, quod et ille concessit, et sic summa celeritate omnis Persida Christo domino credidit. Eodem tempore anno ab inc. Dom. 598, inuenta est  tunica Domini inconsutilis in ciuitate Zafath, et a Gregorio Antiocheno et Thoma Iherosolimitano et Iohanne Constantinopolitano cum aliis multis episcopis facto triduario ieiunio leuata cum arca marmorea, ita leui facta ac si de ligno fuisset, ordine pedestri Hierosolimam cum deuotione sanctissima perducta, et in loco ubi crux Domini adoratur cum triumpho posita.

Tempore [189 1Kb] Mauricii imperatoris, pontificatum Romane ecclesie agente papa Gregorio a. 9 constructio cenobii Flauiniacensis in castro prenominato  facta est domno Widrado, et Magoaldus abbas ordinatus est, anno ab inc. Dom. 601, indictione 5.  Anno primo Theoderici regis, qui erat ab inc. Dom. 606, Foce uero imperatoris 3, idem domnus Theodericus testamentum domni Widradi de castro seu cenobio Flauiniacensi sigillo suo confirmauit factum, et corroborauit apud Sinemurum, secundo post transitum sancti Gregorii anno, primo scilicet papatus Sauiniani, presidente Lugdunensi ecclesie Secundino archiepiscopo.

Anno ab inc. Dom. 602 [190 1Kb] , Focas dux et patricius rei publice uictor a Persis rediens, Mauricium imperatorem interfecit, et imperium assumpsit; regnauit annos 8 [191 1Kb] . Eo anno Etherius Lugdunensis archiepiscopus obiit, in eius locum substituitur Secundinus.  Anno Foce 2, indictione 8, epacta 26, concurrente 4, ab inc. Dom. 605 [192 1Kb] beatus Gregorius migrauit ad Dominum, regnantibus in Francia Theoderico et Theodeberto fratribus. Successit ei in episcopatu Romane ecclesie post d. 22 Sauinianus Tuscus, patre Bono de ciuitate Blera, sedit a. 1, m. 5, d. 8 . Hic addidit luminaria in ecclesia beati Petri. Post eum sedit Bonefacius III Romanus, patre Iohanne [193 1Kb] , m. 8, d. 22. Hic rogauit imperatorem ut statueret Romanam ecclesiam caput esse omnium ecclesiarum, quia Constantipolitana se primam scribebat. Bonefacius IIII, de ciuitate ualeria natione Marsorum, patre Iohanne medico, sedit a. 6, m. 8, d. 13. De hoc legitur in ecclesiastica hystoria, quod impetrarit a Foca donari ecclesie  Christi templum Rome quod Pantheon uocabatur [194 1Kb] , cuius papatus [195 1Kb] . . . anno Focas obiit. [FREDEG.] Cum enim Heraclius patricius esset uniuersarum Affrice prouinciarum, et Focas imperium nequissime regeret, et modo amentie thesauros in mare proiiceret, dicens se Neptuno munera dare, senatores cernentes quod uellet imperium per stultitiam destruere, factione Heraclii Focatem apprehensum manibus et pedibus truncatis, lapide ad collum ligato, in mare proiecerunt, et Heraclius consensu senatus sublimatur in regnum anno 607 [196 1Kb] . [BEDA.] Cum infestatione Persarum multe imperii prouincie uastate fuissent temporibus Mauricii et Focatis imperatorum, temporibus eius Perse Calchedona ciuitate uastata Constantinopolim quoque sedem imperii  destruere moliebantur, multasque [197 1Kb] Romanorum prouintias et ipsam Ierosolimam inuadunt, et destruentes ecclesias et sancta profanantes, inter reliqua ornamenta etiam uexillum sancte crucis abducunt. [FREDEG.] Contra quos Heraclius aciem dirigit, et ipsi duo exercitus principes singulari certamine omnibus ex utraque parte euentum rei expectantibus congrediuntur. Heraclius uictor caput Perse precidit, et totum Persarum exercitum ad sedes proprias regredi compulit. Post hec euectu  nauale Persidam ingreditur, tribusque circiter annis Persida uastata, sue eam ditioni subiecit, lignumque Dominicum reportauit. Postmodum Persas rebellantes iterato superat et sibi subiicit. Qui cum esset pulcherrimus aspectu, fortissimus uiribus, pugnator egregius, litteris etiam apprime eruditus, cernens in syderum signis a circumcisis gentibus imperium deuastandum, direxit nuncios ad Dagobertum regem Francorum, petens ut omnes Iudeos regni sui baptizari preciperet, quod et ipse decreto fieri statuit per omnes prouincias imperii.

Anno [198 1Kb] Heraclii imperii 5, natus est Mahamet, qui cum esset infantulus, defunctis patre et matre, adhesit uidue que et nutriebat. Cumque adoleuisset, cepit per scolas Christianorum ire et auditoriis interesse,  et que ibi audiebat, domi hominibus gentis sue referebat. At illi mirabantur iam tum in eo sapientiam, cum audirent ab eo que audierant. Die igitur quadam cum reuerteretur ab auditorio, obuiam habuit diabolum habentem os aureum, et dicentem se esse Gabrielem archangelum missum a Deo ad ipsum, ut predicaret genti sue que audierat et sciebat. Tunc cepit predicare Mahamet ut derelinquerent idola manu facta et adorarent creatorem qui fecit que sunt. Cumque plures adhererent illi et ut prophetam eum haberent, congregatis qui secum erant arma sumpsit, et ut rex et propheta quos poterat sibi subiiciebat, et regnauit in Damasco, et caput regni eius Babylonia ciuitas fuit.

[FREDEG.] Agarenorum igitur gens circumcisa,  qui et Sarraceni dicitur, egressa a latere montis Caucasi super mare Caspium, cum in nimiam multitudinem coaluissent, tandem arma sumentes, prouinciis Heraclii imperatoris uastandis irruunt, contra quos Heraclius direxit exercitum. Sed Sarraceni milites superant, eosque gladio grauiter trucidant, ita ut 150 milia militum interficerent. Spolia eorum Heraclio offerunt, que ille recipere noluit, cupiens super Sarracenos uindicare, et mittens legationem, portas quas Alexander Macedo super mare Caspium ereas fieri et serrare preceperat, propter inundationem gentium seuissimarum, que ultra Caucasi montis culmina habitabant, easdem portas aperire precepit, indeque centum milia pugnatorum auro locatos contra Sarracenos mittit ad prelium. Cumque  non procul a se inuicem castra metarentur, utrique exercitus ut mane facto confligerent, eadem nocte Dei uirtute exercitus Eraclii percutitur, quinquaginta enim eorum milia in stratis suis mortui sunt. Quo facto territi milites ad propria sunt reuersi. Sarraceni, ut ceperunt, prouincias deuastant. Cum iam Hierosolimis propinquassent, Heraclius uidens quod non posset eis resistere, nimio amaritudinis merore adreptus, ad ultimum infelix Euthicetis heresim sectans et Christi cultum relinquens,  habens uxorem filiam sororis sue, post annum regni sui 27 crudeliter uitam finiuit. Heraclonus [199 1Kb] cum matre sua Martyna regnauit annis 2, cui successit Constantinus filius Heraclii mensibus 6, anno Dominice incarnationis 634, pontifice Honorio, indictione 7.  Et successit in regnum sub tenera etate et consilio Constantinus filius eius, qui et Constans, cuius tempore res publica a Sarracenis nimium uastatur. Durauit hec uastitas per annos 47 usque ad tempora Constantini superius nominati. Tunc est Hierosolima capta et cetere euerse ciuitates; Aegiptus superior et inferior peruaditur, Alexandria capitur et predatur, Affrica tota uastatur, Asia et Europa quatiuntur, et omnia regna mari contigua peruagantur. Constantinopolis tantum cum Traciana  prouincia et, paucis insulis et Romana prouincia ditioni imperii remanserunt.

. . rius papa Apellinarista . . us est [200 1Kb] .

Anno [201 1Kb] inc. Dom. 651, 11 Kal. Mai. ordinatio domni Widradi abbatis, cum locum Flauiniacensem 48 annis Magoaldus abbas rexisset

Anno ab inc. Dom. 665, papa uitaliano, aduentus Benedicti in Gallias, et Tequemio obiit sanctus Amandus Tungrorum episcopus, cui successit sanctus Remaclius anno imperii Constantini 22, et ei Theodardus, et Theodardo sanctus Lambertus.

 Bonefacio igitur pape post dies 25 successit Deusdedit Romanus, patre Stephano subdiacono, sedit a. 3, d. 23. Post quem m. 5, d. 26 exactis sedit Bonifacius u, Campanus, patre  Iohanne, a. 5. Hic constituit ut ullus de ecclesia traheretur. Successit post dies 13 Honorius Campanus, patre Petronio consule, sedit a. 12, m. 11, d. 18. Hic exortum apud Scottos errorem de obseruatione pasche 14 Iun. per epistolam redarguit. Successit Iohannes natione Dalmata, patre uenantio, sedit a. 1, m. 8, d. 18. Hic per Istriam et Dalmatiam multas pecunias misit ad redemptionem captiuorum. [BEDA.] Hic cum adhuc electus esset pro pascha et pro heresi Pelagiana Scottos redarguit. Theodorus Grecus, patre Theodoro episcopo de ciuitate Hierusalem post m. 5 et d. 13 sedit a. 6, m. 5, d. 18.  Hic condempnauit Pyrrum regie ciuitatis episcopum, qui cum Cyro Alexandrie et Sergio predecessore suo achephalorum heresim  instaurauerat. [BEDA.] uenit enim ficta ut post apparuit penitentia et obtulit eidem papa libellum penitentie; sed domum reuersus ad uomitum rediit, quam ob rem presente clero et populo Romano uinculo anathematis, ut prediximus, innodatus est.  Post Theodorum Martinus de Tudertina Tuscie sedit a. 6, m. 5, d. 26. [BEDA.] Constantinus igitur deceptus a Paulo regie ciuitatis episcopo sicut et Eraclius proauus eius a Sergio, librum composuit aduersus fidem catholicam. Unde Martinus  papa congregata Rome synodo 110 episcoporum dampnauit sub anathemate prefatos Cyrum, Sergium, Pyrrum et Paulum hereticos. Pro qua re missus ab imperatore Theodorus exarchus tulit Martinum de ecclesia Constantiniana, et perduxit eum Constantinopolim. Qui post religatus Cersonam, ibidem uitam finiuit, multis uirtutum signis in eodem loco usque hodie refulgens.

Anno Dom. incarn. 640, indictione. . Martinus papatum su. . Facta est hec synodus anno Dom. inc. 650, indictione 8, anno imperii Constantini 9, qui imperauit postea a. 19 et mortuus est anno dom. inc. 669, indictione 12.

 Eugenius Romanus, patre Rufiniano, sedit a. 2, m. 9, d. 24, cui post mensem et dies  28 successit uitalianus Signensis prouincie Campane, patre Anastasio, sedit a. 14, m. 6. Hic regulam ecclesiasticam et uigorem, ut mos est, omnino seruauit. Quo nuper ordinato Constantinus misit beato Petro euangelia aurea gemmis albis ornata mire magnitudinis. uitalianus misit Britanniam plurimos diuini uerbi predicatores, qui ecclesias Anglorum multa diuini uerbi fruge fecundarunt. Constantinus imperator Sarracenorum tributarius factus tribus annis et amplius unoquoque die mille solidos auri erariis Sarracenorum reddebat . Tandem aliquando resumptis uiribus tributa denegauit, et ipse post plurimas et inauditas depredationes prouinciis factas, occisus in balneo periit; regnauit a. 28. Nec multo post uitalianus regna celestia  petiuit, cui post m. 3 et d. 13 successit Adeodatus Romanus ex monachis, patre Iobiano, sedit a. 4, m. 2, d. 5. Post m. 4 et d. 15 Donus Romanus, patre Mauricio, sedit a. 1, m. 5, d. 10. Huic post m. 2 et d. 15 successit Agatho Sicula anno ab incarnatione Domini 666, indictione 5, sedit a. 2, m. 6, d. 4.

[BEDA.] Anno igitur ab incarnatione Domini 670, indictione 13, epacta . . concurrente . . Constantinus filius Constantini superioris regnare orsus, regnauit a. 17. Agatho papa rogatu Constantini misit in regiam urbem legatos suos pro adunatione facienda sanctarum Dei ecclesiarum. Qui benignissime a Constantino suscepti, iussi sunt colloquio pacifici de fide uera perquirere. Residentibus ergo  150 episcopis, presidente Georgio Constantinopolitano et Macario Antiocheno, facto conflictu, Georgius correptus est, Macarius cum suis sequacibus dampnatus est, tantaque gratia legatos pacis catholice comitata est, ut Iohannes Portuensis episcopus unus ex eis Dominica octaua pasche missas publicas in ecclesia sancte Sophie coram principe et patriarcha celebraret. Hec est sexta synodus uniuersalis Constantinopoli celebrata et Grece conscripta, tempore pape Agathonis, tertio [202 1Kb] papatus eius anno, exequente principe Constantino et residente  intus palatium suum, regni eius anno 14, ab incarnatione Domini 668, indictione 11, simulque legatis apostolice sedis et episcopis 150 residentibus. Prima enim synodus apud Niceam 318 Patrum contra Arrium tempore Siluestri pape Romani, Macarii Hierosolimitani, Alexandri Alexandrini, sub Constantino principe. Secunda Constantinopoli 150 Patrum contra Macedonianum et Euxodium qui Spiritum sanctum Deum esse negabant tempore Damasi pape, Cyrilli Hierosolimitani, Noctarii Constantinopolitani sub Theodosio seniore, et Gratiani principis. Tercia in Epheso 200 Patrum contra Nestorium regie urbis episcopum duas personas in Christum asserentis, sub Theodosio iuniore et papa Celestino, tempore Iuuenalis Constantinopolitani, Cyrilli Alexandrini.  Quarta in Calcedone 630 Patrum sub Leone papa et Martiano principe, tempore Iuuenalis Hierosolimitani et Constantinopolitani contra Euthicem Constantini abbatem, uerbi Dei et carnis unam naturam esse pronunciantem. Quinta Constantinopoli contra Theodorum et omnes hereticos, tempore uigilii pape, sub Iustiniano imperatore. Sexta hec de qua diximus.

[ADO.] Quo [203 1Kb] in tempore Sindulfus uiennensis claruit, cui successit Hecdicus magne religionis, et uiguit usque ad ultimum tempus Iustiniani, sub quo et obiit; cui succedens Cadoldus durauit usque ad tempora Teoderici regis; cui successit Dodolenus, et ei Bobolinus tempore Iohannis qui Sergio pape successit, eique successit Georgius magne uirtutis  episcopus.

Romanam igitur sedem post Agathonem suscepit Leo II Sicula, patre Paulo, interpositis inter Agathonem et ordinationem eius a. 1, m. 6, d. 6, sedit m. 7, d. 17, cui post m. 11 et d. 22 successit Benedictus II. iunior natione Romanus m. 10, d. 12. . Hic suscepit iussiones clementissimi principis Constantini ad clerum et populum Romanum, ut qui electus fuerit in pontificatu Romano e uestigio consecraretur, nec expectaretur ulterius assensus et iussio imperatoris. Post eum interpositis duobus mensibus, diebus 15, sedit Iohannes u. Syrus de prouincia Antiochie, patre Cyriaco, anno 1, et ei post m. 2, d. 18 successit Chonon, patre  Tracesio, educatus apud Siciliam, sedit m. 11

Incarn. [204 1Kb] Dom. a. 688, imperii Romani a. 3, indictione 1, pre . . . . pontificatum Romane ecclesie Sergius.

Post quem Sergius Syrus Antiochie regione oriundus, patre Tyberio in Panormo Sicilie, sedit a. 13, m. 7, d. 23. Constituit Agnus Dei cantari a clero et populo et letanias in ypapanti Domini. Hic inuenit, Domino reuelante, in sacrario beati Petri capsam argenteam, et in ea crucem auream gemmis ornatam, in qua sub 4 petalis erat recondita portio  ligni salutaris, que extunc die exaltationis eius in basilica Saluatoris ab omni ueneratur et osculatur populo. [BEDA, Chron. S. Benigni.] Hic ordinauit sanctum Willibrordum cognomento Clementem Fresionum genti episcopum, anno dominice incarnationis 696, quem misit illuc cum sociis Pippinus maior domus, postquam Frisiam deuicit et ducem Ratbodum fugauit.

Tertio Iustiniani anno cepit regnare Pippinus, et retinuit maioratum domus annis 20 sub Iustiniano, Leone et Tyberio, item Iustiniano, Theodosio et Leone, cuius regni anno 6. obiit; successit Karolus Martellus et obiit 7. Constantini anno.

[BEDA.] Anno ab inc. Dom. 678, indictione 2, epacta nulla, concurrente 5, Iustinianus minor filius  Constantini regnare orsus regnauit annis 10. Hic papam Sergium rapi iussit de ecclesia et Constantinopolim deportari, quia erratice sue synodo quam fecerat in urbe regia fauere et subscribere noluit. Sed preuenit militia Rauennate urbis uicinarumque partium iussa regis, et missos eius expulit ab urbe Roma. Iustitianus ob culpam perfidie regno priuatus, exul in Pontum secedit; post quem imperauit Leo annis 3, contra quem pugnauit Tyberius et de regno eiectum tempore quo ipse regnauit in custodia tenuit in eadem ciuitate. Post Sergium Ioannes uI, natione Grecus, interpositis m. 1, d. 13, Romanam rexit ecclesiam a. 3, m. 2, diebus . ., cuius tempore cum Gisulfus dux Langobardorum Campaniam igne, gladio et captiuitate  uastaret, et non esset qui ei resisteret, ipse papa missis ad eum sacerdotibus et clericis cum donariis plurimis uniuersos captiuos redemit, et hostes domum redire fecit. [BEDA.] Successit ei Ioannes uII, natione Grecus, patre Platonio, sedit a. 2, m. 7, d. 27. Sedit Constantinus Syrus patre Iohanne, a. 7, d. 15 .

[PAUL. DIAC. uI, 46.] Eo [205 1Kb] tempore gens Sarracenorum in loco qui Septem dicitur ex Affrica transfretrantes Hispaniam inuaserunt, et post 10 annos cum uxoribus et filiis Aquitaniam ingressi, Carolo cum Eudone Aquitanie principe super eos irruente, 370 milia a Francis perempta sunt, ex Francis uero mille quingenti tantum ceciderunt. Eudo quoque irruens  super eos pari modo multos interemit, et fugientes Sarraceni cum nimio exercitu Constantinopolim triennio obsederunt.

[BEDA.] Iustinianus igitur quem superius regno priuatum diximus, auxilio Terbelli uulgarorum regis regnum recipiens 6 annis tenuit, et occidit eos patricios qui se expulerant, et Leonem qui locum eius usurpauerat, et successorem Leonis Tyberium qui eo de regno eiectum in custodia tenuerat. Galli cum uero patriarcham erutis oculis misit Romam, et dedit episcopatum Cyro qui erat abbas in Ponto et cum exulem aluerat. Hic Constantinum papam ad  se uenire precipiens honorifice suscepit, ita ut die dominica missas eum sibi iubens facere, communionem de manu eius susciperet, et in terra prostratus pro suis peccatis eum intercedere rogans, cuncta ecclesie priuilegia renouaret. Qui cum exercitum in Pontum mitteret ad comprehendendum Philippicum quem ibi religauerat prohibente papa, conuersus exercitus Philippicum fecit imperatorem, reuersusque cum eo Constantinopolim, pugnauit contra Iustinianum, et uicto eo atque occiso regnum suscepit, quod tenuit a. 1 et m. 6.

[ADO.] Quo [206 1Kb] in tempore Deodatus uiennensis episcopus florebat uir magne parsimonie, cui successit Blidrannus, et ei successit Coldus episcopus qui et uiennensem ecclesiam rebus auxit; fuit enim  affinis regibus Francorum. Successit ei Bobolinus, et huic Austrobertus uir strenuus et nobilis.

 Hic Constantino pape litteras praui dogmatis misit, quas ille iudicio apostolice sedis respuit, statuitque populus Romanus, ne heretici imperatoris nomen aut cartas aut figuram solidi susciperet. Unde nec eius effigies in ecclesiam introducta est, nec nomen ad missarum solempnia recitatum. In tempore eius Anastasius regnauit annis 3, et Philippium captum oculis priuauit nec occidit. [BEDA.] Hic Constantino pape litteras misit, quibus se fautorem catholice fidei, et sancte 6. synodi predicatorem esse docuit. Post Constantinum Gregorius II. Romanus a Petro 92, patre Marcello sedit, a. 16, m. 9, d. 12.  Constituit ut in quadragesima  5. feria ieiunium fieret, quod antea non fiebat, et missarum celebritates. [BEDA.] Eius admonitione Liutbrandus rex Langobardorum donationem patrimonii Alpium quam Hereberechtus rex fecerat et ille repetierat, secundo confirmauit. Tunc plurimas Scottice gentis prouincias Echbertus uir sanctus de gente Anglorum ad canonicam pasche obseruantiam pia predicatione conuertit anno ab inc. Dom. 717.

Theodosius igitur electus in imperatorem a. 708. Anastasium apud Niceam graui prelio uicit, et dato sibi sacramento clericum fieri et presbyterum fecit ordinari. Regnauit a. 1, et cum esset catholicus, in regia urbe imaginem illam in qua sancte 6 synodi erant depicte et a Philippico fuerant deiecte pristino  in loco erexit. Post eum imperauit Leo anno 709, annis 26.

[PAUL, DIAC.] Hic [207 1Kb] sanctorum imagines deposuit et incendit, et Romano pontifici si suam uellet habere gratiam mandauit. Quod pontifex contempsit. Omnesque talibus iussis uno animo restiterunt, et nisi eos pontifex ipse, uidelicet Gregorius Iu, prohibuisset, imperatorem super se constituissent. Quem tamen postea papa deposuit. Germanus Constantinopolitanus patriarcha errori imperatoris non consentiens, a sede pulsus est. Sarraceni cum magno  exercitu Constantinopolim uenientes, triennio ciuitatem obsident, sed ciuibus multa instantia ad Deum reuertentibus plurimi eorum fame, frigore, pestilentia perierunt, et sic pertesi obsidionem relinquunt. Inde uulgarorum gentem pecierunt, a quibus uicti naues suas repetierunt. Sed cum alta peterent, ingruente tempestate submersi sunt. Intus [208 1Kb] Constantinopolim uero trecenta milia hominum pestilentia perierunt. Liutbrandus audiens quod Sarraceni loca illa fedarent, ubi ossa sancti Augustini olim propter barbaros translata et honorifice condita fuerant, misit, et dato magno pretio, Ticinum ea cum honore debito transtulit. Gregorius III Syrus, patre Ioanne, sedit a. 10, m. 8, d. 25.  Hic [209 1Kb] remouit Romam et Italiam et omnia tam rei  publice quam ecclesiastice iura in Hesperiis partibus ab obedientia Leonis et imperii sub eo constituti.  Sed et Ioannes, non papa aut episcopus, sed monachus et presbyter Damascenus et doctor optimus, eumdem Leonem cum Orientis episcopis anathemizauit, scriptum in Romana historia libro XXIII. Obiit Leo anno ab incarnatione Domini 735.

Post [210 1Kb] Leonem suscepit imperium Constantinus impius anno ab inc. Dom. 736, cuius regni anno. . . [211 1Kb] Stephanus papa Franciam uenit; regnauit autem a. 43; et successit Leo filius eius anno ab inc. Dom. 770; regnauit a. 5, d. 6 minus, et successit Hyrene cum filio Constantino decem annorum [212 1Kb] uxor  Constantini superioris, a. 775. indict. 13. [213 1Kb] Anno 787, synodus facta est apud Niceam indictione prima, sub Adriano papa. Constantinus factione matris sue peremptus est, suscepit imperium ipsa a. 792, et successit ei Nicephorus a. 795, et ei successit Michel a. 804, et ei successit Leo 

Obiit Gregorius papa 4. Kalendas Decembr., indictione 3, die 10, cessauit episcopatus d. 8.  Et post eum Zacarias Grecus anno incarnationis Domini 742, patre Polichronio, a. 10, m. 3, d. 14.  Hunc missa legatione Pippinus maior domus in regno Francorum interrogat de regibus Francorum ex antiqua Meruingiorum stirpe descendentium, qui reges quidem dicebantur, sed  tota regni potestas apud maiorem domus habebatur, excepto quod carte et priuilegia regis nomine scribebantur, et qui rex dicebatur in Martis campum plaustro uectus trahentibus bobus atque in eminenti sedens, semel in anno a populo uisus, publica dona solempniter sibi oblata, stante ante eum maiore domus, et que deinceps eo anno agenda erant populis annunciante, ei sic rege domum redeunte  cetera regni negocia maior domus administrabat. Orat ergo decerni sibi, quis eorum rex iuste debeatur dici et esse, is qui domi securus sedebat, an ille qui curam regni et omnes molestias sustinebat. Zacarias ex auctoritate apostolica mandat populo Francorum, ut Pippinus, qui potestate regia utebatur, nominis quoque dignitate frueretur. Ita Hildericus ultimus rex de stirpe Meruingiorum depositus et in monasterium trusus est. Pippinus uero in ciuitate Suessonum a sancto Bonefacio archiepiscopo in regem unctus regni est honore sublimatus.

Obiit [214 1Kb] Zacarias papa Idus Martii, indictione quinta .

Defuncto [215 1Kb] autem in Christo beatissimo papa  Zacaria Romani elegerunt Stephanum quendam presbyterum, et consecratus est papa. Qui cum die tertio a somnio surgens causas familiares disponeret, subita egritudine percussus obmutuit, et die sequenti mortuus est.

Anno ab inc. Dom. 752, indictione 5, concurrente 1, epacta 6, Stephanus Romanus, patre Constantino, sedit Rome a. 5, d. 29 . Hic propter infestationem Aistulfi regis Langobardorum ad Pippinum uenit in Francia, et constituit eum Romane ecclesie defensorem et principem, et consecrauit eum regem.  Ex tunc ablata est Roma a subiectione imperii Grecorum. Quia ergo iam Deo donante ad id locorum deuenimus, ut de Francorum regibus prosequendum uideatur, repetamus  paululum superiora et quibus temporibus in Francorum terra reges regnare ceperint, quiue fuerint, uel unde processerint, patrum dicta sequentes breuiter dilucidemus.

Priamus [216 1Kb] primus rex Francorum. Frigus [216 1Kb] Francio [216 1Kb] . Turchot [216 1Kb] . Deinde [216 1Kb] fuere sub ducibus usque [216 1Kb] ad Marcomirem ducem [216 1Kb] tempore Theodosii. Marcomirus [216 1Kb] genuit Faramundum. Clodio [216 1Kb] filius eius. Merouingius [216 1Kb] filius. Childericus [216 1Kb] tempore Mauricii. Clodoueus [216 1Kb] rex octauus a primo 

Anno ab inc. Dom. 446, indictione 14, epacta 9, concurrente 1, pontificatus domni Leonis Magni pape anno 2, in Francorum terra reges regnare ceperunt,  et primus eorum nomine Clodio regnauit a 20. [FREDEG.] Deinde Childericus filius Merouei, expulso Egidio duce Romanorum de regno atque interfecto, regnum inuadit anno ab inc. Dom. 466, et regnauit a. 24, qui genuit filium ex Basina Toringorum regina nomine Clodoueum, uirum bellicosissimum et potentissimum, in primis gentilem postea christianum. Childerico ergo defuncto Clodoueus  successit  . Anno 5 regni eius Syagrius, Aegidii Romanorum ducis filius, apud ciuitatem Suessionicam sedem habebat, super quem Clodoueus irruit. At ille elisum cernens exercitum suum, ad Alaricum Gothorum regem cursu ueloci Tolosam perlabitur. [GREG. Tur. II, 27.] Sed Alaricus acceptis regis nunciis cum intentatione minarum, ut Gothorum mos est pauere, Syagrium uinctum legatis tradidit. Quem Clodoueus custodie mandari precepit, regnoque eius accepto eum clam gladio feriri iussit. [HINCMAR. uit. Remig.] Remorum tunc ecclesiam beatus regebat Remigius, qui factus est a Domino populo iam fere desperato in tempore iracundie reconciliato. Post uindictam enim scelerum, que facta est a Domino cede Galliarum, Wandalorum primo,  deinde Hunorum persequente crudelitate, misericordiam celi distillarunt, dum ad mitigandum furorem Altissimi Remigium mundo pontificem protulerunt.

[FREDEG.] Gundebaudus tunc regnabat in Burgundia Gundiochi regis filius, qui fuit de genere Athanarici persequutoris. Habuit Gundiochus et alios filios, Godegisilum, Chilpericum et Godemarum. Gundebaudus Chilpericum fratrem suum interfecit gladio, uxorem eius ligato ad collum lapide aquis immersit, duos eorum filios gladio trucidauit, duas filias exilio condemnauit. Harum senior Sedeleuba se Domino mutata ueste dicauit, minor Crothildis nominabatur. Hec quesita est a Clodoueo rege  Francorum, ut sibi eam traderet Gundebaudus patruus eius. Quod cum ille negare non auderet, uenientes Franci acceperunt eam a Gundebaudo et cum multis thesauris ad Clodoueum dirigunt.  Consilio autem Aredii sui reminiscens Gundebaudus mali quod fecerat, quia uidelicet patrem, matrem et fratres Chrotilde interfecisset, et timens, ne si Crotildis preualeret, mortem parentum uindicaret, post eam misit exercitum qui basternam et thesauros retentant; puella leuata in equum a Francis ad Clodoueum dirigitur, quam regali assumens honore in matrimonium perfecto dilexit amore.  Habebat iam tunc Clodoueus filium de concubina, nomine Theodericum, qui regnauit post  eum annis uiginti tribus. [FREDEG.] Habuit et alios tres filios ex Crotilde Clodomerem, Childebertum et Clotarium, qui post eum regnauerunt. [GREG. Tur.] Defuncto autem Gundebaudo, regnum Burgundie Sigismundus filius eius obtinuit, habuitque uxorem filiam Theoderici regis Italie. [FREDEG.] Qua mortua, aliam duxit, et prioris coniugis filium nouerce insidiis iussit interfici. Nam sopitum uino filium dormire post meridiem iussit; cui dormienti orarium sub collo positum est, et sub mento ligatum, et sic trahentibus ad se inuicem pueris duobus sugillatus est. [GREG. Tur.] Sed iam sero penitens super  cadauer exanime ruit flens amarissime, et in monasterio sanctorum Agaunensium, quod ipse miro opere a fundamentis construxerat, per dies multos ueniam petens, et psallentium chorum instituens, Lugdunum rediit, ultione diuina e uestigio subsequente. Huius filiam Theodericus Clodouei filius uxorem accepit.

[GREG. Tur. II, 30, 31.] Crotildis ergo regina, cum esset christianissima, et Clodoueus fanaticis uteretur legibus, monereturque frequentius ab ea, ut idola uana negligeret, et Deum uerum agnosceret, in cuius manu est cor regum et omnium dispositio potestatum, acquiescere noluit, donec bello contra Alamannos suscepto, compulsus confiteri necessitate, quod prius negauerat uoluntate. Cum enim exercitus  eius ad internecionem usque cederetur, inuocato nomine Iesu Filii Dei, quem predicabat Crotildis, uictoriam obtinuit. Quod cum domi ueniens uxori narrasset, illa clam accersito beato Remigio Remorum archiepiscopo suadet, ut regi uerbum salutis insinuet. Quod cum faceret---erat enim egregie scientie, et rhetoricis adprime imbutus studiis---diuina preduce gratia rex credidit, et cum exercitu baptizatus est 15 anno regni sui, Albino u. C. consule, incarn. Dom. a. 502.

[GREG. Tur. I, 32.] Burgundiones tunc Arianorum sectam tenentes habitabant circa Ararim et circa Rhodanum, qui fluunt iuxta urbem Lugdunensem, quibus preerant Gundebaudus et Godegisilus fratres.  Godegisilum Gundebaudus interfecit, et ipse cum  moneretur a sancto Auito uiennensi archiepiscopo, ut confiteretur Christum Filium Dei et Spiritum sanctum equalem Patri---erat enim Arianus---clam ut chrismaretur expetiit. Sed illo adhortante, ne formidaret rex seditionem populi, neque erubesceret in secula regnantem in seculo confiteri, ipse hac ratione confusus usque ad uite exitum in sua insania perdurauit; cui Sigismundus successit.  Clodoueus itaque cum esset armis strenuus et in fide sancta nominatissimus, et uideret Gothos, quorum erat princeps et rex Alaricus, et dominatio eorum ultra Ligerim, Arriana peste et peruersitate corruptos, uelletque ut, superatis eis cum diuino auxilio, terra redigeretur ditioni sue, commotum  exercitum Pictauis, ubi rex Alaricus morabatur direxit.  E contrario Alaricus cum suis decimo ab urbe milliario obuiam uenit aduersariis, et confligentibus eis in Campania uoglanense uictoriam Clodoueus de Arrianis obtinuit. [FREDEG.] Alaricum cum plurima Gothorum manu interfecit, regnumque eius a mari Tyrrheno et Ligere fluuio usque ad montes Pyreneos et mare Oceanum occupauit, thesaurosque eius a Tolosa auferens, secum Parisius aduexit.  Per idem tempus ab Anastasio imperatore codicillos pro consulatu accepit, et coronam auream et tunicam blatteam, ex qua die consul  et augustus est appellatus. [GREG. Tur., II, 40.] Cum ergo moraretur Parisius, et cogitaret adiungere ditioni sue regnum Sigeberti propinqui sui, cuius regni sedes Colonia ciuitas erat, quem etiam in bello contra Alaricum adiutorem fidelem habuerat, dolose egit missis nunciis ad Theodericum ipsius filium Sigiberti , qui pro patre, quia pater contra Alamannos pugnans percussus in geniculo claudicabat, bello prefato interfuerat, ut filius patrem in tentorio meridie dormientem, quasi regnum ipsius possessurus, immissis persequutoribus interficeret.  Cum ergo quasi gratulabundus de morte patris nuncios Clodoueo mitteret, ut ad se fideles suos dirigeret, qui de thesauris patris, quod placeret oculis eius efferrent, Clodoueus iterum dolose egit, ut  dum ille uenientibus nunciis patris thesauros ostendit, dum inclinis arcellule manum, ut cuncta scrutetur, immittit, unus bipennem cerebro eius illideret. Et sic que in patrem egerat, is recepit. Quod audiens Clodoueus ad eundem locum uenit, et quasi qui esset innoxius a sanguine parentum suorum, populo satisfecit, et in regem constitutus est. Quod quarundam ciuitatum habitatores indigne ferentes, contra eum si fuisset possibile nisi sunt rebellare. . Inter quos ciues uirdunensis oppidi defectionem atque duellionem contra eum dicuntur meditati. [GREG. Tur., II, 41.] Clodoueus post hec Chararicum regem et filium eius, propinquos suos dolis circumuentos cepit, uinctos totondit,  et patrem quidem presbyterum, filium uero diaconem ordinari fecit. Sed sentiens quod sibi cesariem ad crescendum niterentur laxare, utrosque iussit capite plecti, regnumque eorum cum thesauris et populis adquisiuit.

 Audita autem defectione uirdunensium, et ratus non esse procrastinandum in talibus, uiribus undecumque coactis, cum ualida manu militari ad eandem urbem uenit, iniurie gratia ulciscende. Cuius muros corona militum obambit, aggeres struit, aspera complanat, et queque urbi capiende commoda ordinat, portis custodias admouet, et ne quis tute exeat, magno studiosoque conamine prohibet.  Quo intempore Firminus episcopus eiusdem ciuitatis, mire sanctitatis uir,  diem clausit ultimum. Hic Tullensi territorio ortus, et ciuitati uirdunensium post sanctum Possessorem pastor constitutus, quante sanctitatis fuerit, quam sollicitas excubias super gregem sibi creditum cura peruigili exercuerit, quam pius in subditos, quam terribilis erga reprobos fuerit, testantur miracula, que ad sepulcrum eius sepenumero fiebant. Inuenitur etiam scriptum in gestis, quod eius instinctu populus uirdunensis desciuerit. Obiit autem mense Decembrio, die secundo, anno quantum colligere possumus ab inc. Dom. 504, imperante Anastasio anno 14, tertio conuersionis Clodouei anno, Atheo u. C. consule, pontificatum Rome agente beato papa Symmacho; et soluta obsidione sepultum est corpus eius sacratissimum ad dexteram altaris beati Petri  apostolorum principis, ubi per multa tempora delituit thesaurus hic delectabilis, a tempore scilicet Clodouei usque ad tempus Othonis Magni. uerum ad rem redeamus.

 Obsessi ergo, cum, ut diximus, clausi tenerentur uiribusque diffiderent, et mortuo episcopo nullus putaretur aptus reperiri, qui preces populi conuenienter allegaret coram principe ira feruente, omnes in unam coiere sententiam, ut sanctum uirum Euspicium, qui sub titulo presbyteratus in eadem urbe degebat, ad principem mitterent miserorum ciuium preces allegantem, et eius misericordiam deprecantem. Is autem Domino misericordiaque plenus suorum ciuium postulata non renuit, sed  in eo confidens, qui dixit discipulis suis: Cum steteritis ante reges et presides, nolite cogitare qualiter aut quid loquamini; dabitur enimuobis in illa hora quid loquamini; ad principem, ut petebatur, ire disposuit. Cumque se humiliter coram rege terre prostrauisset, ab eo reuerenter surgere, et causam aduentus sui dicere est iussus. Tum ille ad eum is fertur uerbis usus: Nobilissime, inquit, omnium et piissime regum, pene uniuerso peruulgata tua bonitas et seculo, per quam bonitatem tuam te obsecro, ut patienter me audias meorum ciuium preces allegantem et tuam misericordiam deprecantem. Emersit quidem inter nos quorundam improbitas hominum, que et multorum maculauit imperitiam et iuuenum sustulit stultam proteruiam. Et quidem tua digni sumus  animaduersione, nec diffitemur: sed obsecro propter Dominum, interim subtrahantur culpis debita supplicia, et porrigatur immeritis clementia. Nec abhorreret a uictoria tua nostra persuasio, quia cum uictor sis hominum, passionis quoque proprie fortior eris triumphator, si malueris patientie uires exercere, quam sanguine ciuium tuum fedare triumphum. His rex auditis, et ui dictorum grauitateque uiri perspecta, cepit uigor animi eius mansuefieri et amaritudo fellis dulcorari, Dei utique nutu id agente, cuius fortitudini immania cedunt, et dura fatiscunt. . Denique tactus diuino nutu rex adeo est affectus, ut petitioni assensum preberet, et ueniam ciuibus quamuis ingratis tribueret, ut impleretur de eo illud Sapientis: Hanc quoque, inquit, uidi sub  sole sapientiam, et probaui maximam: Ciuitas parua, et pauci in ea uiri; uenit contra eam rex magnus, et uallauit eam, extraxitque munitiones per gyrum, et perfecta est obsidio. Inuentusque est in ea uir pauper et sapiens, et liberauit urbem sapientia sua. Igitur uiro Dei ordinante et manum regis tenente, repagula portarum reduci uisa sunt et porte aperiri. Sed et clerus procedere est ordinatus, regem cum laudibus et Deo dignis cantilenis suscepturus, per quas et Domino sue liberationis offerret tripudium, ac principi sedulitatis sue deuotum monstraret obsequium. Rex itaque postquam ira refrigerata per famulum eius se sensit immani ereptum piaculo, gratias in ecclesia Deo reddidit, et ciuibus principali indulgentia data, ad curanda iuxta morem epulis regalibus  corpora sese conuertit, quibus biduo indulgens, et recreatum exercitum post laborem uidens, ad alia paria negotia curanda ducere uolens, uirum Dei sanctum Euspicium suis aspectibus presentari iussit, et ut urbi, cuius subuentor extiterat, quamque ab imminente periculo eripuerat, pastorali sollicitudini preesset admonuit et admonendo petiuit. At uir Dei non immemor uerborum, quibus dicitur: Quanto magnus es, humilia te in omnibus, et coram Domino inuenies gratiam, oblatum honorem uel potius onus sacerdotii humiliter recusauit, immo prescius breuitatis uite sue, que postmodum terminanda erat, ut ei alter succederet, cedere libuit. Tunc rex euocata protinus in unum fidelium multitudine, ut de constituendo pastore sententiam in  medium proferrent precepit. Nouerat enim quod iuxta decretum Leonis Magni pape nulla ratio sinebat, ut inter episcopos haberentur, qui nec a clericis essent electi, nec a plebibus expetiti, nec a comprouincialibus episcopis cum metropolitani iudicio consecrati. Nouerat etiam quoniam, licet presideret seculari dignitate, rerum tamen presulibus diuinarum, ut scribit beatus Gelasius papa, deuotus deberet colla submittere atque ab eis causas sue salutis expetere inque submittendis celestibus sacramentis eisque ut competit disponendis subdi se debere cognoscebat religionis ordine magis quam preesse. uolebat quoque parere decreto prefati Leonis Magni, in quo ait scribens Rustico Narbonensi archiepiscopo  inter cetera: Cum de summi sacerdotis electione tractabitur, ille omnibus preponatur, quem cleri plebisque consensus unanimiter postulauerit. Nullus autem inuitis et non petentibus detur, ne ciuitas episcopum non optatum aut contempnat aut oderit, et fiat minus religiosa cui non licuerit habere quem uoluit. Celestinus quoque in decretis suis: Nullus inuitis detur episcopus; cleri, plebis et ordinis desiderium requiratur.

 Clodoueus itaque Ranacarium regem, cuius regni sedes erat Cameracus ciuitas, parentem suum dolo manu propria interfecit, et fratrem eius Racarium. [FRED.] Dederat autem traditoribus eius ornamenta quedam, non aurea, sed erea et deaurata. [GREG. Tur., II, 42]. Post mortem uero domini sui  cognoscentes proditores aurum, quod a rege acceperant, non uerum, sed adulterinum, et cum hoc regi dixissent, respondisse fertur rex: Merito tale aurum accipit, qui dominum suum ad mortem propria uoluntate perducit. Tertius igitur frater eorum, propinquus et ipse Clodouei, apud Cynomannicam ciuitatem iussu ipsius interfectus est. Quibus mortuis omne regnum eorum et thesauros accepit, interfectisque et aliis multis regibus, et proximis parentibus suis, quos suspectos habebat ut ei regnum auferrent, regnum suum per totas Gallias dilatauit. Obiit apud Parisiorum urbem anno Dom. inc. 518, regni sui anno 30, etatis 45, sepultusque est in basilica sanctorum apostolorum quam construxerat. Presidebat tunc Romane ecclesie Hormisda papa,  Iustinus Anastasii successor imperabat in re publica.

 Regnum igitur Clodouei quatuor eius filii equa inter se lance diuidunt Theodericus, Clodomeris, Childebertus et Clotharius. [FREDEG.] Sedes regni Theoderici Mettis ciuitas fuit, Clodomeris Aurelianis, Childeberti Parisius, Clotharii Suessionis [GREG. Tur., III, 1]. Habebat iam tunc Theodericus filium, Theodebertum nomine, elegantem et utilem, et filiam, quam accepit uxorem Amalaricus rex Hispanie Alarici filius, qui apud Barcinonam a Francis occisus est. [FREDEG.] Inter Theodericum et Childebertum contentio magna semper fuit, que multas urbes afflixit. [GREG. Tur., III, 15]. Fuit enim Theodericus ingeniosus et callidus, postmodum uero  cum fratre fedus iniit, et dato sacramento, ut nullus contra alium moueretur, obsides ad inuicem acceperunt. Sed orto iterum inter reges scandalo, obsides dati filii senatorum seruitio publico sunt addicti. Nam quicumque eos custodiendos acceperunt, seruos sibi fecerunt. . Tempore Clotharii et Childeberti sanctus Auitus et sanctus Carilephus ab Aruernis de monasterio Menate egressi, Miciacense cenobium, quod sanctus Maximinus, frater sancti uitoni, fundauerat, expetierunt, et ei se subdiderunt.

[FREDEG.] Crotildis uero regina post mortem uiri sui monebat filios, mortem patris et matris et fratrum ulcisci. Quam ob causam illi Burgundias appetunt,  Sigismundum Gundebaudi filium et Godemarem prelio uincunt. Clodomeris Sigismundum, dum ad monasterium sanctorum Agaunensium fugeret captum, cum uxore et liberis interfecit. Godomaris terga uertens latuit, et resumptis uiribus regnum Burgundie tenuit. Auitus uero abbas monasterii Aurelianensis predixit Clodomeri, quod Sigismundo fecerat, identidem ipsum esse passurum. Cumque ueserontia Franci cum Burgundionibus bellum inissent, Clodomeris capite truncatus est, deceptus ab auxiliis Theodorici regis Italie, cuius filiam Sigismundus uxorem habuit: qua etiam defuncta, aliam, ut pretaxauimus, duxit. [GREG. Tur., III, 18]. Cumque Crotildis filios Clodomeris unico affectu diligeret, inuidia ductus Childebertus Clotarium  ad necem puerorum incitauit.  [FREDEG.] Cumque Parisius conuenissent quasi pueros in regno patris sublimaturi, Clotharius dolose susceptis eis a matre, Theodaldum et Guntharium occidit, tertius Clodoaldus in clericum tondetur: ad cuius sepulcrum uirtutes fiunt. [GREG. Tur., III, 13; III, 16; III, 12.] Theodericus ad direptionem Aruernici territorii festinans, Sigiualdum cum omni familia illic commigrare precepit, qui plura mala peregit, et ipse postea male periit. Tale autem excidium regioni eidem rex prefatus intulit, ut neque minoribus natu neque maioribus quidquam proprii relictum sit, preter terram solam, quam barbari secum ferre non poterant. Eduam quoque obsedit, et omnino depredatus est.

 Beato igitur uitono in gaudio Domini assumpto, et pro fidelitate paucorum et lucro supra multa et perpetua bona constituto  , Desideratus successit in episcopalem curam multa uigilantia egentem, sollicitudinum angoribus circumseptam. Theodericus enim cum esset pertinacis et mali animi et pro dissensione inter se et fratrem suum multas, ut prediximus, urbes afflixisset, et [GREG. Tur., III, 34] Desideratus ipse post multa sibi illata damna, exilia, erumnas, iniurias, iam ad libertatem Domino iubente redisset, et apud uirdunum, ut diximus, episcopatus fungeretur officio, fuerat enim in seculo nobilissimus, habens uxorem et filium, nomine Syagrium.  Sed a Syriualdo quodam apud prefatum regem incusatus, non solum spoliatus rebus, uerum etiam  fuerat suppliciis affectus, cum tonsuratus postea et electione cleri et populi uirdunensi fuisset prelatus ecclesie, Theodericus perpetuas retinens erga eum inimicitias, quia non consentiret prauis eius operibus, ciuitatem cum habitatoribus uehementer attriuit. Superuenit insuper diuino iudicio fames ualida inualido ciuitatis populo, qua attenuati in afflictione nimia erant positi.  Et cum ipse de rebus suis per Theodericum remansisset extraneus, nec haberet ex proprio, qualiter indigentes et destitutos ciues suos consolaretur, dolebat et tristabatur.  Defuncto autem Theoderico anno regni sui 23, ab incarnatione Domini 541, cum Theodebertus filius eius regnum suscepisset, et contra uoluntatem Childeberti et Clotarii  in regno a suis leudibus esset stabilitus atque firmatus, et postmodum a Childeberto maximis muneribus muneratus, in filium esset adoptatus, magnum se et precipuum in omni bonitate ostendit. Erat enim regnum cum iustitia regens, sacerdotes uenerans, ecclesias munerans, pauperes releuans, et multa multis beneficia pia et dulcissima uoluntate accommodans, tributa etiam, que ab ecclesiis in Aruerno sitis fisco reddebantur, clementer indulsit.  Habebat uxorem Deuteriam, et filiam iam adultam; sed Deuteria timens, ne se relicta, filiam sibi rex in coniugium assumeret, in basterna eam positam indomitis bobus coniunctis apud uirdunum de ponte precipitauit, que in ipso flumine spiritum reddidit.  Desideratus itaque bonitatem et  clementiam Theodeberti regis erga omnes cernens, cum iam populus dilaberetur, et ciuitas quasi in solitudinem redigeretur, ad regem se contulit, miseriam populi lacrymabilem deplorauit, petitione benigna animum regium inflexit, ut de thesauris suis miserans calamitati obstaret, famem cohiberet, populum pereuntem retineret, et commodata per gratiam periculo superato cum gratia Dei bominumque susciperet.  Acceperat enim a Theodado Italie rege, Theuderici successore, cum patruo suo Childeberto quinquaginta aureorum milia pro compositione  mortis filie sororis Clodouei, que fuerat copulata prefato Theoderico in matrimonium et eo defuncto contra natales suos seruo nupserat , et quia mater indignata moto contra eam exercitu seruum peremerat, filiamque ad domum reduxerat, illa irata uenenum in calice, quo mater erat communicatura, posuit---erant enim Arriana detenti perfidia,---quo hausto mox mater mortua est, et ob hoc indignati Itali, ea abiecta, predictum Theodadum regem constituerunt, a quo succenso uehementer balneo inclusa, inter diros uapores pauimento corruens, mortua est. . Quamobrem et Theodebertus Italiam peruasit, sed quia exercitus eius diuersis febribus uexabatur, ducem cum parte exercitus ibi dimisit, qui omnem Italiam ditioni eius  subdidit atque Siciliam, et thesauros innumerabiles ei direxit.  Magna enim felicitas regis in his omnibus fuit, quia timuit Dominum, et sacerdotes et ecclesias eius uenerabatur.  Audita igitur petitione uirdunensis episcopi, rex annuit, motus ad misericordiam, et septem milia solidorum ei tradens, conditionem adscripsit, ut eo tenore partiretur indigentibus, quatenus hoc auxilio uicto famis dominio, sua sibi cum gratia redderentur ex numero.  Que pontifex accipiens per ciues suos erogauit, unde et negotiatores facti usque hodie clari habentur. Cumque hoc solatio docti in melius experimento periculi mediocritatis optime scientia profecissent, et procul respicere proximum bonum esse didicissent, pecuniam alacriter recollegerunt,  et episcopo magne gratie mediatore regi cum uotiuis gratiarum preconiis obtulerunt. Rex ut aduertit subleuationem, uidit lete deuotionis magnanimitatem, et colligens regium et pecunie dominantem animum indulsit eis, ad prepotentem cumulum boni nominis, et ad memoriam laudabilem tunc presentis et future generationis.  Syagrius autem, Desiderati episcopi filius, post mortem Theoderici reminiscens iniuriarum patris, quas passus est a Theodorico instigante et accusante Syriwaldo, sumptis comitibus uenit ad uillam proprietatis eius in Diuionensi territorio sitam, cuius nomen Floriacus, et mane facto, cum esset nebula condensa, domum ingressi, unum amicorum eius interfecerunt, putantes ipsum esse Syriwaldum. Sed cum cognouissent  ipsum non fuisse, iterato domum circumdantes, effosso pariete interfecerunt eum. Actum est hoc post mortem Desiderati episcopi.

 uerum ut ad superiora redeamus, et misericordiam Dei uberem erga suam imaginem subtilius indagemus, prouidentia diuina dispositum habens de fonte misericordie ecclesie uirdunensi succurrere, et supradictis innumerabilibus calamitatum infortuniis periclitanti manum auxilii subrogare, die et tempore quo uoluit, de altissimo ac serenissimo bonitatis sue consilio, hanc uiam noue  salutis inuenit, ut angelum sanctum mitteret de excelso celorum habitaculo, qui parentibus futuram ex misericordia unius pueri natiuitatem denuntiaret, terminum quo id fieri deberet indiceret, nomen quo censeretur aptaret. Nimirum propter nimiam dilectionem, qua suam in homine diligebat imaginem, condoluit miseris mortalibus graue iugum a primo patre portantibus, et generali misericordia populum hunc, quem specialiter peccata obtriuerant, restaurauit. Tetigit prius, et conturbauit, ac paterno uerbere liuorem inflixit, postea respiciens mirabili remedio percurauit. uenit ergo consilii diuini legatus, protulit imperium, promulgauit edictum, et preelecti pueri parentes alloquens miserandis ciuibus cornu salutis erexit. Post triennium, inquit,  expectatio dilata probabitur, filius ipse Agericus uocabitur. Indicium est patioris ac superexcellentis apud Deum priuilegii a Deo titulum nominis cuilibet uel poni uel mutari. Magnum igitur donum, magna gratie dignatio, magna fiducia promissorum. Non potest immutari, quod de tribunali Regis eterni celesti legato euangelizante dictatur. Agericus, inquit, uocabitur. Abusiuum nomen, nec scripturarum paginis herens, sed quanto ignotius apud homines, tanto dignius diuinati, et quanto acceptius Deo, tanto commodius homini. Nulli profecto potest esse ambiguum, quod nunc quoque oblita sui non sit lingua celorum, et quod scriptura celestis in perpetuum teneat, quod celum in terra descripsit. Ergo terra  non reprobet, quod celum probat. Nascitur igitur infans post triennium; longa parentum expectatio porrigitur in effectum, fit gratus in croceis, in cunabulis dulcis. Transgreditur ebdomadam infantie succrescens ad officium lingue; fit puer incremento, puer innocentia, naturam tenellam indole prelucida perornabat; angelus quippe, qui eum prenunciauerat, presto ei ad custodiam semper erat. Datur puerulus uacationi sapientie, iungitur contubernio scolasticorum, haurit fontes sophie, inundantia semper ubera sugit, uoluptates internas et karismata meliora sedulus emulatur. Doctor enim interior, qui eum imbuerat, cum etatis successu indicia uirtutum eius clara monstrabat, qui et prescitus ante uterum, sanctificatus in utero, sanctimoniam et magnificentiam  in sanctificatione Dei augebat. Amabatur ab omnibus, inuidias et detractiones omnium gratie perrorantis sublimitate uincebat. Transiuit in eadem urbe uirdunensium proficiens ad perfectam usque incrementorum etatem, uirtutem uirtuti adiiciens, et stigmata passionis Iesu in corpore suo portans, currebat per uiam mandatorum Dei cum gaudio inenarrabili. Iam enim triginta annos habens, in ipsa ciuitate uirdunensi ductus est ad ecclesiam sancti Petri et tonso capite Christo dicatus, florebatque in atriis domus Domini ut palma, et ut cedrus in Libano totam domum bonis odoribus respergebat. Prouexerat eum morum speciositas, et in gradu leuitico famulabatur antistiti, cum ecce clerus et populus ad honorem sacerdotii promouere eum expetentes  ad eandem eum ecclesiam perduxerunt, et cum gaudio et preconiis gratie inibi ordinari fecerunt. Omnes autem quasi ex uno ore cantabant: Exaltaui electum de plebe mea: oleo sancto meo unxi eum , quia a Christo Domino erat electus, ut oleo spiritualis gratie esset fouendus.  Contigit interea Desideratum nomine officio cum uita defungi, et successorem idoneum cathedra ecclesie uiduata requirebat. Non multum quod aderat queritur, nec diu sententia melior ignorantie nocte differtur. Omnes in unum ceunt, omnes uni in electione incumbunt, omnes ordinari ad pontificatus infulas Agericum deposcunt. Temptat unus resistere plurimis, multum se excusando laborat, sed roborante Deo preualuit sententia cleri et populi.  Deus enim ad munimen urbis inualide reparandum, ad cornu salutis contra malitiam erigendum, cooperabatur in populo. Tribus enim post tonsuram peractis annis, a plebe uirdunensium rapitur et in ecclesia maioris sancte Dei genitricis perducitur, et ab episcopis episcopus consecratur. Suscepit ad regendas oues Domini pastoralem uirgam, et non tyrannum se ouibus exhibuit, sed ex ueritate pastorem. Non patiebatur, ut terra sua contra se clamaret, et cum ea sulci eius deflerent, sed impiger instabat culture Dei, ut opere redderet, quod nomine fatebatur. Habebat fidelem ante oculos aduocatum Dominum Iesum Christum iustum, eique se suosque supplicatione assidua committebat. Holocausta medullata offerebat pro ouibus, ne forte labiis honorarent  Deum, et corde longe posito manibus irritarent, fidemque uerbo tenus profitentes actionibus abnegarent. Circumspectus semper leonem insidiantem orationibus allidebat, flammas temptationum elemosinis redimebat, uirtutum apothecas humilitatis arce seruabat. Terrebat hostes predicationibus, uitia occulta proferebat in lucem, et tela mortifera inimici doctrine potentis acumine perfringebat, semperque se ipso robustior per Iesum et sacerdotem magnum undique triumphabat. Nimirum uitabat et perhorrebat aliquatenus committere, unde testimonio conscientie accusatus sub umbra et foliis cogeretur effugere. Semper pauidus, semper sollicitus dum curam debitam susceptis ouibus impendebat, uicto hoste, et liber uitiis seruitio iustitie se hilariter mancipabat.  Loquebatur sepius et litteris et uerbis cum precone suo angelo sancto, consilioque ipsius gesta preciosa Domino fidelis athletha mittebat, talenta ibi data sepius numerabat, ne forte plus accipiens minus in lucro redderet et sero penitens obnoxius tenebris, pauper et nudis uinculis traderetur. Fecit etiam signa que cum possint cum reprobis haberi communia, ille probabiliter simplici oculo, lucido corpore fecit, ouium suarum et totius mundi necessitate compulsus. Iusto enim et sancto Deo populo exasperanti irato, elementis pro eo contra insensatos pugnantibus recesserunt nubes, er incanduit, terra exaruit, uiror herbarum emarcuit, aqua fontium uenas dereliquit.  Sicque secedentibus elementis mundus desolatus elanguit. uitiositas  enim usu nutrita, nisi duro molliatur uerbere, ad notitiam sui redire durescit. Unde factum est ut, tribus annis subtracta benedictione pluuiarum, celum super eos extenderetur ut ferrum. Pertulerunt primum annum expectantes, secundum desperantes, in tertio defecerunt. Cumque inter se nullum inuenissent consilium, tamdem preuaricatores ad corda quodammodo oblita redeuntes, concurrunt ad pontificem, pastorem inclamant, ut propitiaret Deum peccatis iratum, remoueret uindictam, impetraret ueniam, et arescentes terras colonis morientibus reformaret. Flexit sanctum generalis necessitas, et commune periculum communi oratione tolli consuluit. Itaque triduanum ieiunium indixit, letanias per ecclesias Dei fieri, cruces ad misericordissimam Dei  memoriam ferri, ut qui passus est pro peccatoribus Christus propiciaretur eis sanctorum intercessionibus. Indixit hoc et iussit, et primus quod iusserat fecit. Egrediuntur indifferenter excalciati, cinere et cilicio obuoluuntur, inclamant miserationem sanctorum, propiciationem Dei, tundunt pectora, lacrimas fundunt, ne Deus iudicia faciens in operibus manuum suarum comprehenderet peccatores. Igitur prima letaniarum die pastor ipse cum ouibus gradiens, in presentia concurrentium oculos conuertit ad celum, in corde suo quiescentem commouit ad misericordiam Deum, et subito nubibus densis obumbrato ere fluxerunt aque. Sicque per triduum illud defluentibus pluuiis terra uigorem, herbe uirorem, fontes fluorem, arbores uitam et mundus plenam  recepit abundantiam. Nec latuit homines, uiderunt et ammirati sunt, quanta de pastore sancto apud Deum cura extitit. Nam cum sub nudo ere graderetur, omnesque aquis descendentibus perfunderentur, ipsi Deus in pluuia umbraculum fecit. Hac et illac, ubi est, iussa aqua cecidit, ipsum ab aqua tangi prohibuit, qui omnia quecunque uoluit fecit.

Cum ergo iuxta consuetudinem pastoralem limina ecclesie principalis sancte Marie tereret, quidam Iohannes nomine membris solutus, neruis aridus, mortuus uiribus, anima subsistente, lingue tantum officio preualens, uocibus, quas eneruis habebat, episcopum exorauit, dicens: Obsecro, sancte Dei, ut habeas in me misericordiam. Cui sacerdos  flexus quodammodo et cum infirmo infirmatus respondit: Quid tibi uis faciam? Ad hec languidus: Ut miserearis mei, ait. Tunc sacerdos in Deo ditissimus pauca de loculis protulit, et infirmo de plenitudine boni cordis exibuit. Nam carnis sustentaculum tribuens, dedit simul corporis solidamentum. Aridus quoque cum fide Christi suscepit dona sacerdotis, et cum eodem munere meruit sanitatem recipere. His et huiusmodi indiciis clarificante Deo seruum suum, cepit manifestum esse omnibus, quod sanctus Agericus Christi esset alumnus. Tanta quippe uirtutum copia de illo exibat, ut si quis infirmus eulogias de manu eius susciperet, protinus sanitatem reciperet.  Cum ergo prefate basiice calcaret limina, et ex more studiis spiritalibus  operam daret, piissimam benignitatem quam gerebat in mente, ostendit miraculi magnitudine. In ipso enim ingressu mulierculam, Theresindem nomine, obuiam habuit, que baculo regente ceco uiam queritabat errore, et ducem sequebatur animum oculorum desolatione. Qui statim simplici sancte crucis medicamine tenebras quindecim annorum effugauit, et lucem diu absentem luce fidei resplendens protinus reparauit. Radiauit uirtus per crucem, radiauit et per pontificem. In pontifice regnabat pietas, in cruce potestas. Nec pietas quidquam profecisset, nisi in fide crucis preualuisset. Potestas enim tanta fuit in cruce, ut non solum femine uultum illustraret orbatum, sed lucem indeficientem per totum effunderet mundum. Postquam  enim lux mundi pependit in cruce, mundi climata resplenduerunt non sequente nocte. Nox diaboli regnum perdidit, dies crucis optinuit principatum. Hinc est quod sanctus episcopus tantum preualuit, quia lucem per fidem crucis et dilectionem in corde nutriuit. Signum crucis super oculos orbate femine posuit, quia Spiritus sanctus in digito per uirtutem crucis fuit. Quid plura? Gaudet mulier, miratur solem, tenebras execratur, ueneratur medicum, adorat Deum in rerum diuersitate mirabilem, que confusionem prius tantummodo nouerat et noctem. Ita Deus per uerum Isrelitam illuminauit hanc feminam, populumque admirantem excitauit ad laudem et gloriam suam.

Alio tempore cum uidisset misericordie amator,  pietatis cultor, sollicitus ouium pastor quandam puellam, Childuidem nomine, a spiritu maligno raptam atque peruasam, condolens miserie, memorque officii, ascendit protinus ex aduerso, opposuit se murum furenti inimico, et ostendens se unum de illis canibus, de quibus dicitur: Lingua canum tuorum ex inimicis ab ipso , misere medicalem linguam auxilii, hosti et peruasori dentes exeruit imperantis zeli, et latrans uoce dominica, que mitis et paciens non clamauit, neque audita est in platea, perterruit semper tumidam nequitiam, et imaginem Dei, que ancillabatur uiolenter non Domino, reddidit liberam. Postquam enim dixit: Precipio tibi, spiritus immunde, ut exeas ab  ea, et amplius non intreas in eam, ille percussus uirtute omnipotentie, proiectus est in tetram abyssum sedis sue, in ignea spuma quam puella euomebat ostendens, quo camino, quo clibano clandestino miseram possidebat adurens. Illa mansuefacta seque ipsam cognoscens lassabunda subsedit, et perdita crassantis interius inimici armatura mitis, et omnibus facta miraculo, amplius se ipsa pauitando miratur. Habere se incipit, que habebatur, et paulisper spiritu purgata extraneo spiritum nature recolligit. Remittit seruus Dei de seruitio maligno liberatam; et legitimo domino uniuersorum, quod seruus mendax et ab inicio homicida abstulerat, seruire precepit. O Deus potentissime, uictoriosissime, misericordissime, reddant tibi serui tui  potentes, quod habent abs te uictoriosi et misericordes, teque et omnia semper habebunt.

Hactenus sequuti sumus Dominum quasi per terram gradientem, describentes, prout datum est  , sanctum suum famulum in caducis corporibus pietatis et misericordie opera exercentem:  iam nunc nos eleuare cogit spiritus uiuificans uolubilem rotam scripture et spirituale miraculum penna corporea et uisibili denotare.  Beatus enim Agericus apostoli preceptum in corde seruans, et opere complens, dicentis: Sine intermissione orate, in omnibus gratias agite, contigit ut iaceret in tempesto cuiusdam noctis memor Domini in stratu suo, et se secreto suaui ac dulci uoluptate meditationibus castis ignescens, ipsius quoque corporis  pondus spiritus lenitate excedens; subito lumen, quod ante ipsum ardebat, extinctum est, et remansit peruigil ac sobrius, non uisu, non auditu, non ullo sensuum quinque carnalium obstaculo impeditus. Cumque totus secum, totum se Deo extenderet, et anima sancta corpore graui pressa in Deum se speculando dilataret, ascendente eo ad superna ex desiderio, familia ad eum superna descendit, et multitudo angelorum domus eius sanctitudinem penetrauit et perlustrauit. Refulgebat cella accubitalis sanctorum angelorum splendoribus, et quot ministri glorie, tot lumina gloriarum; canebant ymnos cum conciui et contubernali suo, et inenarrabiles Deo deorum glorioso in sanctis armonias resonabant. Hauriebat ille ac degustabat suauitatem uase  fragilis corporis ampliorem, nec munera Dei superundantia caro infirma comprehendere uel continere ualebat. Laudabatur ab angelis sanctis gratia Dei et misericordia in sanctos eius et respectus in electos illius. Cumque tot gaudia in conspectu episcopi chorea celestis exiberet, ad profectum supplendumque totius sancte ecclesie presidium, sanctos antecessores suos episcopos Maurum, Saluinum, Aratorem, ille sanctorum senatus reuelauit, quorum erant in suo collegio anime, corpora uero terre credita in ignorantia celabantur. Hec munera, hec tam preciosa symbola celestes conciues hospiti suo et conciui in munificentia reliquerunt, qui multis ante eum annis uirdunensem ecclesiam rexerunt, et coniuncti  Deo coniuncti quoque fuere sepulcro. Igitur post uisitationem tam mirabilem, cum lux et angeli celo se recepissent, illi qui cubiculo simul inerant, tanto attoniti miraculo pene exanimes sunt redditi stupore diuino. Quibus sanctus Dei fortissima increpatione prohibuit, ne ulli hominum hec dicendo publicarent, quamdiu ipse in huius uite curriculo permaneret. Leuata sunt ergo sanctorum corpora auro obrizo preciosiora, et in ecclesia, ubi sedem habuerant requietionis, sancti Petri apostoli nomine a  beato Sanctino consecrata honorabiliter et sanctissime ab ipso uiro Dei pridie Nonas Septembris sunt ordinata, et dies translationis et reuelationis eorum per succedentia tempora celebritatis annue est honore insignita. Quorum merita ad sepulcra illorum ostendunt frequentia miracula. Nos ergo eo iam meliore uia suscepto, iam ad patriam felicitatis eterne perducto, secure de tam gloriosa miseratione ad laudem Dei et preconium serui sui fidelis fideliter et deuota humilitate placeret aliquantulum declamare. Denique ille placens et adherens Deo in regione uiuorum nobis exemplum reliquit, auxilium impendit in regione mortuorum, ut et nos nostra ad normam iustitie informemus opera, et de iustis operibus proferamus uerba.  Orabat sine  intermissione, ut impleret preceptum Domini dicentis: Oportet semper orare, et non deficere . Quomodo autem non deficiens orabat? Quia Dominum sanctis precibus sanctisque operibus benedicebat, quemadmodum Dauid de se ipso dicebat: Benedicam Dominum in omni tempore, semper laus eius in ore meo . Et Tobias ad filium: Omni, inquit, tempore benedic Deum , et reliqua. Sicut enim malis operibus fidem negamus, sic econtra bonis operibus astruimus; et bene Deum orat, qui prece aut bono opere proximum edificat. Quia autem, sicut illi pastores euangelici supra gregem uigilabant, ita iste orationibus Deo acceptis custodie commissorum instabat, ideo meruit ab angelis uisitari, et mortalis  adhuc luce celestium perfrui. Et sicut illi gloriam in excelsis Deo, et pacem bone uoluntatis hominibus annunciabant, ita isti Deum in suo sancto pontifice glorificabant. Quomodo etiam illi ad salutem mundi designauerunt natiuitatem Christi, ita isti ad salutem ecclesie sanctorum corpora monstrauerunt. Igitur ab angelis, ab animabus sanctis, a nobis etiam in corpore minimis decantetur gloria regi seculorum immortali, inuisibili, qui est benedictus in secula. Hec ad gloriam Dei et commonitionem audientium dixisse sufficiat, hinc redeamus ad causam.

Anno 157 post transitum sancti Martini sanctus Eufronius Eduensis episcopus Turonicam sedem . . . regnante Clothario, qui defuncto Ariberto, in sedem  eius Sigebertum induxit.

[GREG. Tur., Iu, 9.] Theodeberto igitur rege ad superna demigrante, Theodebaldus filius eius successit, ualde iniquus et mali ingenii, qui obiit 7 anno regni sui. Regnum eius Clotharius accepit. Childebertus quoque Parisius obiit: et sic Clotharius monarchiam optinuit.  Hic Clotharius sororem suam Ansberto in matrimonium iunxit, qui et genuit Arnoldum, Arnoldus Arnulfum  episcopum Mettensem, Arnulfus Anchisem qui et Ansegisus, Ansegisus Pippinum, Pippinus Carolum.

[GREG. Tur., Iu, 20.] Eo tempore Clotharius filium suum Chrannum contra se rebellantem, et res nouas molientem, cum prius captus fuisset et ligatus, iussit igne comburi. Post hec Clotharius pro peccatis suis ad limina sancti Martini properauit, unde rediens Compendio uilla obiit anno ab inc. Dom 569, etatis sue anno 95, anno regni sui 51; regnum eius quatuor filii eius inter se diuiserunt.  Chilpericus regnum patris optinuit sedem habens Suessionis; sub [217 1Kb] quo  passus est sanctus Preiectus martyr et pontifex Aruernorum interfectus a suis ciuibus, anno ab inc. Dom. 580,  et successit sanctus Auitus, qui prefuit non plenis 15 annis  , et ei sanctus Bonitus primo anno Teoderici successit.  Aribertus regnum Childeberti, sedem habens Parisius: Guntrannus regnum Clodomeris sedem habens Aurelianis: Sigebertus regnum Theodorici, sedem habens Mettim. [FREDEG.] Huni Gallias expetierunt, quos Sigebertus uicit, fugauit, et post cum eis pacem iniit. Chilpericus interea Remensem urbem et alias urbes de regno Sigeberti inuasit, unde bellum ciuile inter eos fuit. Sigebertus uero Suessionem obpugnat, Theodebertum Chilperici filium capit, et exilio religat, ipsum superat, et urbes recipit. Post annum filium ei reddit, et pacem firmat. Guntrannus  in Burgundia regnans fuit uir bonus et elemosinis deditus. Sigebertus uero uidens, quod Aribertus et Guntrannus uiles uxores acciperent, Brunam, que et Brunichildis dicitur, filiam Athanagildi regis Hispanie, uxorem accepit, cuius consilio multa mala et sanguinis effusio in Francia facta sunt. Chilpericus quoque sororem eius Gachilissindam uxorem duxit, relinquens Fredegundem et alias uxores, quas habebat, quam postea fracto iuramento, quod habuerat ad Gothos, ne eam de regno deponeret, sugillare fecit, et sic Fredegundem recepit, que postmodum crudelissimam uitam digna morte finiuit. [GREG. Tur., u, 29.] Hic Nerone peior et Herode ecclesias Dei uastauit, et multos sanctorum interfecit; descriptiones grauissimas in toto regno  suo fecit, quas cum ferme per omne regnum percepisset, qui ferebat, a Lemouicinis interceptus, peremptus est, et descriptiones combuste.  Ab hoc etiam peremptus est Hector Massilie patricius, cum ab eo sanctus Preiectus iniuste ante ipsum delatus esset, et causam delati probare, ut dixerat, nequiuisset.

[FREDEG.] Anno ab inc. Dom. 566, Sigebertus regnare  cepit, et regnauit annis quatuordecim; Guntramnus quoque Langobardos regno suo irruentes tanta cede perdomuit, ut ex omni exercitu illorum quadraginta tantum Italiam redirent.  Post hec Chilpericus et Sigebertus consilium ineunt, ut Guntramnum interficiant, et regnum eius accipiant. Sed Domini uoluntate mutati consilio Sigebertus super Chilpericum irruit, qui fugit Tornacum, et ille Parisius uenit, ubi correptus a sancto Germano Parisiensi, ut desisteret fratrem persequi, audire noluit. Cui episcopus dixit: Scriptum: Qui parat fratri suo foueam, prior incidit in eam. ueniens autem uicturiaco, omnes Neustrasios in deditionem recepit, et ibi dolo interfectus est a duobus pueris, qui etiam deprehensi interfecti sunt, et sic Chilpericus regnum  recepit. [GREG. Tur., Iu, 41.] Obiit autem Sigebertus anno regni sui 13, etate quadragenaria, et regnabat Childebertus filius eius pro eo anno 582, indictione 15. [FREDEG.] Brunichildis Parisius sub custodia eum filio Childeberto detinebatur; sed puer in pera per fenestram demittitur, et Mettim a Gundebaudo duce in regno patris sublimatur. [GREG. Tur., u, 1, 2.] Brunichildis uero iussu Chilperici Rotomagum exilio damnatur anno primo regni Childeberti. Eo anno transiit sanctus Germanus Parisiorum episcopus, et Regnamundus successit. Chilpericus itaque filium suum Meroueum Pictauis cum exercitu direxit, qui relicta ordinatione patris, adiuncto sibi Guntramno Bosone duce, Rotomagum petiit, et Brunichildem in coniugium  accepit. Quod audiens Chilpericus Rotomagum uenit et post paucos dies, assumpto Meroueo, Suessionis rediit, et non multo post propter coniunctionem Brunichildis suspectum habens spoliatum omnibus custodie mancipauit.  Qui dum in custodia detineretur, tonsoratus est, mutataque ueste presbyter ordinatur, et fugiens ecclesiam petiit sancti Martini apud urbem Turonicam, ubi hec gesta sunt.  Latuit in eadem basilica per duos menses, et post hec ad Brunichildem rediit, et ab Austrasiis receptus non est. Cum ergo in Remensi Campania latitaret, dolose captus ab Atrebatensibus, et timens ne patri redderetur, socium monuit ut irrueret super eum. Quo facto adueniente rege, mortuus inuentus est.

  His diebus apud Constantinopolim cum amentia mortuo Iustino, Tiberius imperator factus est largus in eleemosynis.  Quinto anno Childeberti magna christianorum persequutio in Hispaniis facta est.  Dysentericus quoque morbus Gallias preoccupauit, quo ingrauescente, Chilpericus adultos iam tres filios uno anno perdidit; quartus qui superfuit, nomine Clodoueus, carceri mancipatur,  et factione matris cultro a patre perimitur. Childebertus rex sororem suam Herminigildo, Wisigothorum regis filio, tradidit, cuius hortatu et Leandri Hispalensis episcopi predicatione ad fidem Christi conuersus est [FREDEG.] Post Tiberium Mauricius accepit imperium, a quo Childebertus quinquaginta milia solidos auri accepit, ut Langobardos Italia pelleret. Intrauit ergo Italiam, et omnes ditioni eius se subdiderunt, cum quibus et amicitiam firmauit, et gloriose inde reuersus est. . Cum ergo placitum et conuentum multorum uirduni habere debuisset, et beatum hunc Agericum, de quo agitur, dilectionis et uenerationis amplexibus honoraret, eum opsoniis necessariis grauari non patiens, remouit seruitii necessitatem, et placitum transtulit  ad Metensem ciuitatem. Cumque consequenti tempore per urbem fecisset transitum, et a sancto pontifice benigna esset susceptus dulcedine, humanitas quoque hospitalis ei exiberetur cum omni cura et sollicitudine, in ipso feruore regie seruitutis accedens ad eum economus rerum suarum uniuersalis: Et si alia, inquit, Domine, prouidendo abundamus, uinum ut maiestati regie decet, exibere non possumus, quia preter uas medium, quod tonna uulgariter dicitur, nichil habemus. Tunc uir Dei in re corporea angustiatus, sed corde in Domino dilatatus: Noli, ait, desperatione languescere, sed affer mihi de eodem liquore: potens est Deus tristitiam paruitatis nostre in gaudium abundantie commutare.  Dixit, et allato sibi uino paululum sorbuit,  et ad celos oculos subleuans: Domine, inquit, oro ut fiat istius uini amplificatio. Cumque ipsius precepto refudisset illud in uase supradicto, cepit uinum copiose ministrari, cepit copiose affluere, et quanto amplius uacuabatur ad libitum bibentium efferendo, tanto magis augebatur Creatoris iussu et uirtute redundando. Poterat namque istud Omnipotens, qui de aqua uinum fecerat in Chana Galilee, poterat et de uino uinum facere sincera uerbi petentis et indubia fide. Quid plura? Biberunt ut Galli, nec erat mensura in erogando. Multis diebus uas illud uinarium conati sunt uacuare, et quodammodo uina infundere uidebantur, dum effusioni instarent. Crescebat modica benedictio multis uorantibus, et Deo  imperante modum nature superabat. Ad ultimum finito seruitio, nec imminuto uino, rex miraculo stupefactus, episcopo humiliatus, Deum in ipso ueneratus, regiam ostendit largitatem, et qui uirtutis uinum biberat, uineas et possessiones ex amore et deuotione episcopi ecclesie optulit, quas et usque hodie priuilegio et deinceps auctoritate stabili possedit. Sane uirtutis uinum per presulem sanctum a Deo uirtutum regi et comitibus propinatum corda deuota populi adeo tunc temporis letificauit, ut in loco, quo copia ex benedictione profluxerat, altare construerent, quatinus huiusmodi signo secula uentura noscerent, cuius meriti excellentia beatus Agericus  apud Deum in gloria eterna fulgeret. Quidam etiam ualde nobilis, cum pro suis sceleribus a rege uita priuari debuisset, et precibus beati antistitis saluatus est: unde dedit ille uirdunensi ecclesie alodium suum et scripto roborauit.

 Guntramnus [218 1Kb] Boso dux cum exosus regine haberetur, cepit per episcopos et proceres discurrere, et ueniam deprecari. [GREG. Tur., IX, 8.] Nam cum esset Childebertus iuuenis, reginam conuiciis et improperiis lacessebat, unde et a rege iussus est persequi; qui cum se cerneret in discrimine positum, uirdunum petiit, putans per beatum Agericum, qui pater regis erat ex lauacro, se posse saluari, pro quo episcopus intercessurus ad regem properat. Quod cum rex negare nequiret, ait: ueniat, et datis  fideiussoribus in presentia patrui mei exequatur iudicium. Adductus ergo et armis nudatus et coram rege prostratus a terra iussus est surgere, et sancto sacerdoti usque ad presentiam Guntramni est commissus.  Post hec Childebertus cum matre, sorore et coniuge in occursum patrui festinat. Quibus coniunctis presentatur et Guntramnus Boso absque ullius defensione, quia sic conuenerat sanctus episcopus: episcopus uero remansit. Sed cum ille pro diuersis facilitatibus culpabilis iudicaretur, ad mansionem episcopi confugit. Quo cum eum interfectores insequerentur, et ille a uiro sancto auelli se non pateretur, nuncii etiam ad regem missi ab episcopo intercessores abbates et clerici non audirentur,  iussu Guntramni iniectus est ignis domui illi, ut si episcopus egredi nollet, pariter concremaretur  Quod audientes clerici, ui effracto ostio sacerdotem eiiciunt. Miser autem ille, cum se uideret flammis urgeri, demumque egredi tentaret, susceptus ab hostibus interfectus est; quod multum sacerdos doluit.  Cum autem quidam de regni primoribus de morte regum, patrui scilicet et nepotis, tractassent, et deprehensi interficerentur, quidam eorum Bertefredus nomine ad urbem uirdunensium confugit. Quo insequentibus aduersariis, domum ecclesie, in qua erat episcopus, et quam et ille confugerat, exercitu uallant, et ascendentes super tectum, tegulis et materiis tecti illidentes interfecerunt illum cum tribus pueris. Multum ex hoc doluit sanctus  episcopus, quod non solum eum defensare non potuit, uerum etiam locum quo orare consueuerat, ubi et pignera sanctorum multa aggregauerat, humano sanguine pollui uidit. Multa uero Childebertus munera misit, ut a merore reuocaret, sed consolari non potuit.  uerum diuturne amaritudinis merore grauiter egrotare cepit, presertim autem Guntramni filios secum retinens quotidie flens illos sibi soli relictos orphanos.

 Transibat aliquando hic sanctus per ciuitatem Laudunensium, et ecce obuiam sibi fuit quidam manicis strictus et compedibus, cui tortore preeuntcarcere aperiebatur obscurus.  Ibat,  sed magis impellebatur infelix uagitibus plateas implens, et lacrimis omnes quos offendebat ad auxilium ululatu et gemitu prouocabat. Talis est peccatorum redditio: sera semper penitentia tormento suscipitur, et illecebre uoluptatum asperis et amaris exitibus puniuntur. Cumque miserabilis misericordem aspiceret uirum, petiuit, ut potuit, sibi refugium, et ut ei impenderet orationis suffragium. Audiuit misericordia, et pontifex tactus dolore et compassione intrinsecus, conuenit tortorem multa prece supplici postulatione, ut flecteretur et propitiaretur misero indulgentie lenitate. Abnegauit, et reppulit, nec eum aliquatenus audire consensit. Illius flagitia et facinora animum iudicis infrenabant, ne flecteretur misericordia. Petiit secundo et tertio,  repulsus est; triplicauit precem, et auditus non est. Quid faceret pietas? Quo se uerteret? Homo hominem neque cogere neque precari ualebat, et pietas nichilominus increscebat. Itaque conuersus ad Dominum porrexit uota in celum; cucurrit ad misericordie fontem sepius expertum, orans ut misero esset in auxilium, et solueret iussio inuisibilis et omnipotens quod despexerat iudex superbus et insolens:

Audiit Omnipotens, subitoque ligamina soluit;
uincla cadunt, et nemo patet qui uincula soluat,
Nulla manus, uis nulla, Dei nisi iussio sumni.
Cumque hoc iudex obstupefactus aspiceret, confusus et timore correptus, corruit ad pedes sancti, inobedientie compede uinctus, petens iam et implorans  sibi ueniam, quam noluerat impendere proximo postulanti. Indulget uincto per culpam, soluto per ueniam tantum gratiam postulans, qua soluatur. Ita Deus operatus in seruum, illum reatu, illum indulgentia liberauit.

Hec pauca diuine uirtutis miracula per uirum sanctum nobis monstrata, nos pro modulo nostro litteris indicibus posteris ad notitiam salutis annotauimus, et digitum Dei, per quem oppressa Egyptus, per quem eiectus est inimicus, per quem mensura fidei, per quem diuisio carismatum est diuinorum, in his operatum adoramus. Exteriora, quia sunt uisibilia, quasi faciem huius patris nostri pulchram decoramque pingentes, et coloribus uerborum ignobilium  informantes. Sed si cum sudoribus et labore uix peruenimus ad ostium, id est ad comprehensionem exteriorum, quid de interioribus faciemus? Quomodo clausa et abscondita penetrabimus? Nimirum ipse Dei seruus in hoc maxime et sollicite seruiuit Deo, quia uocem eius medullitus obaudiuit, quam euangelio promulgante percepit: Tu, inquit, cum oraueris, intra in cubiculum et clauso ostio ora Patrem tuum . Quid igitur mirum, si archana eius nequimus agnoscere, qui extra ostium compellimur excubare? Nimirum detrimenti causam deputabat, si uel amicus secreta sua cognosceret. Legerat Ezechiam regem in hoc sibi  Deum placabilem improuide offendisse, quod nunciis Babilonis thesauros suos et aromatum cellas inuentus et reprehensus est ostendisse. Timebat et sollicitus inuigilabat, ne si hostis insidians, hostiaria segniter soporata, domum eius irrumperet, somno mortis obrutus negligentia deperiret. Quapropter seruabat cor suum omni custodia, et templum sanctum Dei in se illesum illibatumque conseruans, et permundans, uariis bonorum operum floribus adornabat. Concurrebat enim populus, et ciuitas tota cotidie confluebat, ut de sanctuario Dei per ipsum oracula salutis, sicut antiquus populus per Moysen, et uite responsa perciperent. Sacerdos ipse summus tam pro se quam pro commissis hostias Deo sepius immolabat, et legem Dei ad faciendum eam de cathedra  ecclesie perdocebat. Ita uestibus Aaron pretiosis et sanctis spirituali lege perfungens, domini Christi uicarius se ipsum hostiam sanctam Deo placentem offerebat pro populi salute, in adquisitione laudis eterne. Hunc talem tam glorie singularis heredem Deus ipse reddebat, qui eum et antequam nasceretur preelegerat, quicum per se per ministros claros domus sue, et cum eo omni tempore erat, et frequentibus concursibus uisitabat. Hos fasces, hec insignia urbis eterne, hanc ciuicam coronam Ierusalem superne, quomodo potest filius hominis uermis apprehendere?  Quod si dicas et ipse filius hominis et ipse uermis, uerum utique dicis, sed miracula per Filium Dei et hominis specialiter facta in amicis superexcellunt, nec sunt applicanda  seruilibus et Ade paupertati. Dicam interim, dicam de me, quia pressus sarcinulis corruptionis auite, nec radicem caritatis eius celo fixam conabor attingere, nec dignum me fatebor corrigiam calciamenti eius soluere. Sequar tamen eius preconando uestigia, si qua Deus illuminato suo fuerit dignus ostendere.

Cum ergo uir Dei inenarrabilibus et supradictis dies suos uirtutibus omni studio repleret, et lucrum bonum de talentis sibi commissis bono Domino fideliter congregaret, hospitalitatis officium iuxta apostoli preceptum sollicitus exiberet, contigit semel sibi clericum Fortunatum nomine superuenisse. [PAULI Hist. Lang. II, 13; BERT. uI.] Cum enim esset  idem Fortunatus in Italia, in urbe scilicet Rauenna, et nimium oculorum dolorem pateretur, uenit ad quoddam monasterium in eadem urbe intra muros in honore sanctorum Ioannis et Pauli in qua etiam [219 1Kb] altarium beati Martini constructum [219 1Kb] honore, propinquam [219 1Kb] habebat fenestram in qua [219 1Kb] lucerna erat constituta [219 1Kb] , comitante secum Felice [219 1Kb] Taruisie urbis episcopo [219 1Kb] , qui pari modo oculorum dolorem [219 1Kb] patiebatur; et uisum est illi, ut de oleo lampadis ante altare ardentis oculos suos linirent sub nomine sancti Martini. Quod ut fecit, protinus meritis ipsius oculorum uterque salutem recepit. Qui flagrans desiderio uisendi sepulchrum  sancti Martini, de Italia uenit in Galliam, et fuit iter illius per uirdunum. Quem episcopus, cui lex canonica iubet omnes suscipere, benigne suscepit, humane seruiuit, et uiscera super eum totius sanctitatis et pietatis pro consuetudine sua bona patefecit. At ille remunerationem cogitans pro seruitute suscepta, cum uoto expleto.  Pictauim rediens ibi habitaret, consecratus in presbiterum, et post in eiusdem urbis episcopum, et esset doctus arte grammatica, composuit ibi carmen in laude ipsius hexametris comptum et pentametris uersibus, quos hic subiungere opere precium duximus. Ita ergo carmen id dicitur:

   Urbs uirduna, breui quamuis claudaris in orbe,
   Pontificis meritis amplificata places.
 Maior in angusto prefulget gratia gyro,
   Agerice, tuus, quam magis auxit honor.
Plurima magnarum fudisti semina laudum,
   Que matura opere fertilitate metes.
Tempore presenti uictum largiris egenis.
   Unde futura dies centuplicabit opes.
Dogmatis archani reseras penetralia pastor:
   Non solum dapibus, pascis et ore greges.
Templa uetusta nouas, preciosius et noua condis,
   Culcior est Domini te famulante domus.
Egregios fontes sacri baptismatis exples,
   Tam pia diuino fonte repletus agis.
Candida sincero radiat hec aula sereno:
   Et si sol fugiat, hic manet arta dies.
 Ad noua templa auide concurrunt undique plebes,
   Et tribuis populis plus in amore Deum.
Te solamen inops meruit, te nudus amictum.
   Et solus cunctis potus et esca manes.
Felix, qui meritis eterne lucis amator,
   Tempora iam modico non moritura paras.
Phebus ut elatum suspendit in ethera cursum,
   Purus et igniferum spargit ubique iubar:
Effusis radiis totum sibi uendicat orbem,
    Montes, plana replens, ima uel alta tenet.
Sic presul splendore animi cum sole choruscas,
   Ille suis radiis fulget, et ipse tuis,
Agerice sacer, cuius sermone colente
   Ecclesie segetes fertilitate placent,
Terrenis sterilis rebus, fecunde supernis,
    Cuncta caduca negans, diues iture polis.
Illecebris mundus, mundi lasciua repellens,
   Nil cui subripuit carnis amarus amor.
Lubrica culpa perit, neque mors de crimine gaudet,
   Cum tua delictis libera menbra uides.
In templis habitando piis sic purus haberis,
   Ut tua corda, pater, sint pia templa Dei.
Eligit in tali se Christus uase recondi;
   Quam sibi purgauit, possidet ipse domum.
Non dolus in labiis, non sunt fera nubila mentis,
   Sinceris animis uernat in ore dies.
Doctiloquum flumen salienti fonte refundis,
   Et sensus steriles uoce rigante foues.
Ardua celorum pandis misteria terris,
   Per quem plus Dominum scit, timet, orat, amat.
 Dogmate diuino presul facunde triumphans,
   Das pastor monitis ne premat error oues.
Deliciis reficis, quas celum, arua, unda ministrat,
   Et saciat populos hinc cibus, inde fides.
Sumit pauper opem, tristis spem, nudus amictum,
   Omnia quidquid habes omnibus esse facis.
Hic tibi longa salus maneat, licet inde futura:
   Atque diu pastor pro grege uota ferens.

Cum igitur prolongatum uite huius incolatum mortem delectabiliter expectans diu patientissime pertulisset, et pondus impositum diei et estus spe salutari infatigabiliter deportasset, et lacrimas quoque crescentis cotidie desiderii panes bone ac lete consolationis habuisset, uidens inimicos suos uictoria  uitiorum scabellum pedum suorum, gaudebat anima eius in Domino, et exultabat spiritus eius in Deo salutari suo. uincula terrene molis grauiter tolerabat, et quanto uiribus corporis destituebatur, tanto magis libertatem promissam amplius sitiebat cum apostolo dicens: Cupio dissolui, et esse cum Christo multo magis melius . Quod per speculum in enigmate iam senex ac lassabundus tenebat, hoc uidere ardebat per speciem. Bonus autem Dominus messis differebat succisionem, quia oportunam nouerat et disponebat maturitatem. uiderat eum et adiuuerat in hac hieme aspera perniciter desudasse, uentos temptationum, pruinas tribulationum, adustiones uoluptatum superasse, et prouidus  sanctarum uirtutum agricola fructum multiplicem terre bone differebat succidere, plenitudinem eius accumulans in patientia. Appropinquauit igitur uespera mortis, et gaudens, ac preteritorum quodammodo immemor, in anteriora se extendebat preparate pausationis denarium a patre familias reposcens pacte ac diu expectate mercedis. Non fefellit eum  spei ancora omnibus firma periculis, et ueritas de promissionis umbraculo processit in lucem. Tactus enim digladiabili sorte nature, et sciens sibi discidium corporis et anime superuenire, confidens in Deo, qui potest et animam et corpus perdere et saluare, conuocari iussit omnes ecclesie sue filios et in ecclesia meliores, et consueta salutis documenta replicans, seque illis commendans, ad  ultimum ait futura pronuntians: Sabbato uenturo, filii karissimi, magnam scitote futuram serenitatem celi. Serenissimus enim sabbati Dominus mihi seruo suo fideli dabit sabbatum requietionis, et pertesum labore sex dierum huius seculi, in septima sine uespera omni labore liberum transportabit. Terre igitur matri, quod suum est reddite; nam Deus, uita mea, recipiet, quod inspirauit in faciem meam spiraculum uite. uos etiam obsecro, fratres, et nunc pro uobis sollicitus, ut numquam a memoria uestra recedat, qui semper et ubique uobiscum est, Dominus. Dicebat hec aliaque similia, et quasi ad pascha superuenturum se preparans, sordes et contagia circunstantium atque lugentium sacra et multimoda ammonitione eluebat; nunc de his que relinquebat, castigando  retrahens, nunc ad ea ad que transmigrabat, instigando impellens. uenit quod predixerat sabbatum, et ecce repente in cella ubi eger recumbebat, auditur frequentia, audiuntur uoces, quas lingua edicere nec uox potest resonare mortalium. Cesserunt lacrime, stupor et extasis omnes inuasit, miraculo et terrore omnes tenuere silentium. Audiebantur carmina sexuum diuersitate diuersa, nec qui essent cantores, corpulentia tenebrosa et fragilis uidere preualebat. Hoc tripudio, hac simphonia letitie inter supernorum ciuium exultationes, inter manus sanctorum angelorum dulcissimi pontificis anima de corruptibili carcere exempta, ueluti niuea columba cunctis uidentibus euolauit, quorum Deus oculos, ut uidere mererentur, aperuit. Ibi felix et  beata anima illud unum quod in euangelio Saluator docet necessarium, ab eodem Domino perenniter et feliciter recipit. [GREG. Tur., IX, 23.] Obiit autem pro illis, ut supra diximus, causis amaritudinis felle adgrauatus, maxime inedia consumptus. Curatum est sane corpus eius sacratissimum pia filiorum diligentia, et iuxta patris ultima precepta terre mandatum in ecclesia sancti Andree et beati Martini nomine consecrata. Ubi meritis eius et precibus exuberant diuina beneficia, cunctosque Dei medetur pietas. Requieuit autem mense Decembrio, die primo, qui erat dies sabbati. Annunciatus est ab angelo anno ab inc. Dom. 518, natus post triennium a. 521, ordinatus in pontificem anno etatis sue 33. ab inc. Dom. 553, indictione 3, regni Theodeberti a. 13,  post quintam synodum Constantinopolitanam a. 2, pontificatum agente Romane ecclesie papa uigilio, imperante Iustiniano minore a. 28, Iustiniani maioris nepote. uixit in episcopatu a. 47, decessit etatis sue a. 81, ab inc. Dom. 602, indictione 5, qui erat annus Guntramni 33, papatus domni Gregorii pape a. 12.  Butioualdus quidam abbas episcopatum ambiens, quia esset superbus, nichil optinuit. Caramerum referendarium cum consensu ciuium regalis assensit auctoritas fieri sacerdotem. Post eum extitit . . . . . . . . . [220 1Kb]  Ermenfridus, de quibus nullam aliam habemus memoriam, nisi quod in ordine episcoporum episcopi sunt reperti. uerum de his nunc ista sufficiant.

 [GREG. Tur., Iu, 46.] Chilpericus itaque, Nerone peior et Herode, post multa mala, bella, cedes et descriptiones nouas et grauissimas, quas in omni regno suo fecit, dum de uenatione apud uillam Calensem iuxta Parisium iam subobscura nocte rediret, dum de equo susciperetur, et unam manum super pueri scapulam teneret, adueniens quidam, nomine Falco, missus a Brunichilde, cultro eum sub ascella percussit, et iterato ictu spiritum eius fudit. [FREDEG.] Hic multas regiones deuastauit, episcopos execrabatur, testamenta ecclesiarum multa disrupit, nullum unquam dilexit, a nemine dilectus est. [GREG. Tur., Iu, 46.] Cum spiritum exhalasset, solus derelictus  est. Hunc Madelulfus Siluanectensis episcopus noctu sepeliuit. Obiit a. 588, anno . . . . Childeberti filii Sigeberti.

[FREDEG.] Anno igitur ab inc. Dom. 593, regnante Guntramno, anno regni sui 25, ipse domnus Guntramnus rex ecclesiam in suburbio Cabilonensi in honore sancti Marcelli edificauit, quam rebus plurimis ditauit, et congregans synodum quadraginta episcoporum, monachos inibi esse decreuit ad instar monasterii Agaunensis. Cumque ei perlatum fuisset, quod frater suus Chilpericus interfectus fuisset, abiit Parisius, baptizatum filium Chilperici, nomine Clotharium, ipse de fonte suscepit, et in regna patris constituit.

Anno 26 regni eius, filius nascitur Childeberto  Theodebertus, et anno sequenti Theodericus. Guntramnus Childebertum adoptauit in filium, quia filios non habebat. Ipso anno gens Persarum credidit Christo, et baptizatus est imperator Persarum a sancto Iohanne Constantinopolitano cum 60 milibus eorum.

Anno 30 regni eius, qui erat ab inc. Dom. 598, inuenta est tunica Domini nostri Iesu Christi inconsutilis, et a Gregorio Antiocheno, Thoma Hierosolymitano, Iohanne Constantinopolitano, et aliis multis de Zafati ciuitate cum arca marmorea leuata, ordine pedestri Hierosolymam perlata est, et in loco ubi crux adoratur, cum triumpho posita.

Guntramnus, postquam 33 annis regnum Burgundie tenuit, moritur 5 Kal. Aprilis; sepultus est  Cabilone. Regnum eius Childebertus assumpsit, quod annos quatuor tenuit, et mortuus est in adolescentia, anno regni sui 17, etatis 25, ab inc. Dom. 605. Filii eius regnum susceperunt Theodebertus Austrasiorum, sedem habens Mettim; Theodericus regnum Guntramni in Burgundia, sedem habens Aurelianis. Hi duo reges contra Clotharium Chilperici filium arma mouent, ubi Clotharius opprimitur, et qua potest conditione pacem facit.

 Anno regni . . . . Theoderici, qui erat ab inc. Dom. 602, Phocas dux et patricius rei publice Mauricium imperatorem interfecit et imperium assumpsit. Theoderico nascuntur filii Sigebertus et Childebertus. Brunichildis et Prothadius maior domus  Theodericum aduersus fratrem commouent; quamobrem Protadius ab exercitu Theoderici perimitur, et fratres pacantur. Theodericus consilio Brunichildis auie sue sanctum Desiderium uiennensem archiepiscopum exilio damnauit, et reductum de exilio lapidare fecit. Sanctum quoque Columbanum de regno suo exturbauit, quem Clotarius Chilperici filius suscepit. Erat enim amator sapientie. Iterum lis inter fratres Brunichildis agitatur consilio, et collecto exercitu Tullensi confligunt campania. uictor Theodericus Theodebertum usque Coloniam insequitur, ubi Theodebertus redintegrato exercitu bellum mouet. Tanta ibi strages facta est, ut cadauera  mortuorum non haberent quo ruerent, pre multitudine occisorum. A Tulbiaco usque Coloniam prostratus exercitus terram operuit. Theodericus uictor fratrem persequitur, et suorum proditione captum auie Brunichildi dirigit; quem illa in clericum totondit et post paululum interfecit.

 Regnante Theodeberto rege sanctus Gericus, rex Aquitanie ultimus, iustis pollens moribus, a Domino cecitate percussus, reuelatione angelica Mettim uenit, cui preerat sanctus Arnulfus propinquus eius; et illuminatus a sancto Stephano domum sancti Petri construxit, et tempore Dagoberti, sancto Arnulfo eremum petente, ibidem pontifex subrogatus 18 annis prefuit, decessit 13 Kalendas Octobris, sepultus in cenobio sancti Symphoriani.   Tempore Theoderici et Brunichildis sanctus Lupus Senonensis uiguit, nepos Austerii Aurelianensis et Aunarii Antissiodorensis episcoporum.

[FREDEG.] Anno itaque 16 regni sui, qui erat ab inc. Dom. 615, Theodericus uolens super Clotharium irruere, Mettis profluuio uentris interiit. Brunichildis Sigebertum filium eius in loco patris substituit. Clotharius uero fines regni qui sue ditioni debebantur conatur recipere, cui Sigebertus occurrit, quem Clotharius suorum proditione captum peremit, et quinque fratres eius cum Brunichilde cepit. Pueros separatim peremit, Brunichildem indomitorum equorum caudis irretitam miserabili morte damnauit  anno ab inc. Dom. 623, que et sepulta est Edue.

Clotarius trium regnorum monarchiam obtinuit a. 28 regni sui, sicut et beatus Columbanus predixerat, et a. 38 regni sui Dagobertum filium consortem regni facit. Anno uero 42 regni eius inter Clotharium et filium suum grauis orta est contentio, eo quod Clotharius cuncta que ad regnum Austrasiorum pertinebant, sibi uolebat retinere. Quamobrem electi sunt duodecim iudices ex Francis, inter quos fuit sanctus Arnulfus Mettensium episcopus, quorum consilio pater pacificatur cum filio. Superiori uero anno, cum iam Dagobertus Austrasiorum regnum strenue regeret, quidam uir, nomine Haroaldus  , eius offensam incurrit, pro quo intercessores  facti sunt dominus Arnulfus et Pippinus maior domus, sed non multo post Treueris interfectus est.

Anno 630 Clotarius moritur, et Dagobertus monarchiam obtinuit a. 15. Hic patre orbatus, Austrasiis, quos regebat, iubet exercitum promouere, missos dirigens in Burgundia, et ceteris regni partibus, ut in suum regnum eligerent. Cumque Remis uenisset, omnes se ei tradiderunt. Aribertus frater eius nitebatur se posse regnum assumere, sed eius uoluntas pro simplicitate parum sortita est effectum. Dagobertus uero cum obtinuisset regnum, sapienti  usus consilio partem regni fratri concessit Tolosam, Caturcinam, Agenensem, Petragoricum et Sanctonicum, et quod ab his uersus Pyreneos montes excluditur; et regnabat Aribertus in Prouincia et Aquitania et post tres annos totam uasconiam superans sibi subdidit.

[BERTAR.] Anno Domini 582 obiit sanctus Germanus Parisiensis et a. 630 sub Dagoberto uiguit sanctus Paulus uirdunensis frater eius. Quod si, ut scribitur, ita est, sexaginta et eo amplius annis uixit post eum. Nati sunt in pago Eduensi, uico Lausia, et in manso natiuitatis eorum non canis, non auis predam rapere preualet, que non statim intereat; quod experimento probatum est. Qui locus usque hodie ecclesiolam retinet sancti Germani nomine  et uirtute insignem.

[BERTAR.] Huius Dagoberti tempore post Ermenfridum episcopum uirdunensem tractus est de monasterio Theolegio sanctus Paulus, qui fuit frater sancti Germani Parisiensis ecclesie episcopi, et in uirdunensi ecclesia episcopus consecratus; cuius memoria eterna est. Hic monasticam uitam ducens cum in pistrino fratrum habuisset obedientiam, et timeret ne hora statuta fratres panem habere potuissent, eiecto igne de clibano ipse intus ingressus, cum cuculla sua clibanum purgauit, et panem illic ad coquendum ordinauit, sanusque foras egressus panem sanctum fratribus in refectorio tempore statuto distribuit. Cum ergo esset episcopus ordinatus,  nepos Dagoberti regis Grimo diaconus, qui et Adelgisus dictus est, cum fuisset a sancto Paulo ab infantia reuerenter educatus, pro amore ipsius antistitis suam proprietatem, id est Theolegium monasterium, sante Marie in uirduno suo scripto et multorum fidelium scriptis tradidit roboranter, et ut uirdunensis ecclesia ipsum monasterium in sempiternum haberet, omni auctoritate firmauit. uictui uero fratrum Grimo Frasindum uillam pro sua pietate delegauit. Sanctus etiam Paulus Basonis uillare de suis redditibus comparauit. Priuilegium canonicum ipsius ecclesie de antiquioribus uillis fecit, et sua aliorumque episcoporum auctoritate ipsum sub diuina attestatione roborauit. Hic in episcopatu positus, multa miracula operatus est, et post suum  excessum positus in basilica sancti Saturnini, omnibus cum fide poscentibus multa sanitatum beneficia largitus est. Cecos namque illuminauit, surdis auditum dedit, clausis gressum prebuit, egrotos a uariis infirmitatibus liberauit. Et quid plura? Ecclesiam sibi commissam rebus temporalibus dilatauit, bonorum operum floribus adornauit, et Dominus omnipotens animam eius cum sanctis in eterna gloria gaudere facit. Requieuit autem mense Februario, die 9. Post hunc extitit Gisloaldus episcopus, Gerebertus [221 1Kb] .

[FREDEG.] Dagobertus igitur anno regni sui 6  Burgundiam ingressus est, et tanto timore pontifices et omnes Burgundie proceres in eius aduentu concussi sunt, ut omnibus mirandus esset pro iustitia quam faciebat. . uenit ergo Lingonas, inde Diuionem, et Latone residens multis diebus tantam iustitiam faciebat, ut nullus ante eum ueniret, qui rediret non accepta iustitia. De Latona Cabilonum uenit, post Augustodunum, inde Antissiodorum, dehinc Senonas, inde Parisios uenit amore iustitie faciende, ut nec somnium oculis caperet, nec cibo satiaretur. Anno 7 regni sui nascitur ei filius, nomine Sigebertus, quem de lauacro suscepit Aribertus frater eius, et ipse Aribertus anno sequenti mortuus est, cui erat filius paruulus Chilpericus, qui non multo post defunctus, fertur factione  Dagoberti fuisse interfectus.

Anno 10 regni Dagoberti Winidi Toringiam deuastabant. Qui cum fortiter instarent, Dagobertus Mettis uenit, et consilio pontificum et procerum Sigebertum filium suum regem constituit, sedemque Mettis habere constituit, et Cunibertum Coloniensem presulem et Ansegisum ducem, qui et Anschisus, instituit gubernare palatium.  Hic Ansegisus genuit Pippinum, Pippinus Carolum. Thesaurum quod sufficeret, filio tradidit, et condigne eum in culmine regni sublimauit, et quod ei largitus fuerat, precepto roborauit. Illi regnum Austrasiorum et fines regni Francorum utiliter defendunt. Undecimo [222 1Kb] anno Clodouei filii Dagoberti Magoaldus abbas Flauiniacensis obiit, et domnus Widradus ordinatur  abbas 11 Kal. Mai. Prefuit annis 12.

Anno 12 regni Dagoberti natus est ei filius, nomine Clodoueus, cui Neustriam et Burgundiam post suum discessum pater contulit, regnum uero Austrasiorum Sigeberto. Dagobertus igitur 13 anno regni sui Wascones fortiter superauit, et anno sequenti Brittones et Wascones datis sacramentis ei subduntur. Obiit anno inc. Dom. 641, ind. 14, regni sui anno 20; sepultus est in ecclesia sancti Dionysii Parisius, quam tantis thesauris ditauit, ita ut miraretur, qui uideret. Successit patri in regimine Clodoueus, cuius regni anno 2 Martinus papa pontificatum Romane urbis suscepit 

[REGINO.] Clodoueus corpus beati Dionysii discooperiens,  minus religiose os brachii fregit et rapuit, confestimque stupefactus in amentiam incidit, et post 2 annos uitam cum regno finiuit. Habuitque tres filios Clotharium, Theodericum et Childericum, quos genuit ex Baltilde regina. Ega custos palatii et tutor regni condigne gubernabat palatium et regnum. Anno tertio regni Clodouei Ega moritur et maior domus Erchinoaldus efficitur, uir patiens, et omni bonitate plenus, amator pacis et iustitie. Pippinus  quoque defuncto patre Anchise maior domus in regno Sigeberti cum Cuniberto pontifice strenue gubernabat regnum Austrasiorum, et ab omnibus amabatur. Hic partem thesaurorum Dagoberti, que competebat Sigiberto, Compendio uilla suscepit, et Mettis deportauit. Post hec Sigebertus obiit. Regnum eius suscepit Dagobertus filius eius. Quem Pippinus et Grimoaldus Pippini filius minus idoneum ad regni curam prouidentes in clericum detonderi fecerunt.  Balthildis missis militibus Dalfinum Lugdunensem episcopum interfecit a. 661, a quo consecratus est sanctus uulfridus Eboriacensis episcopus, qui primus in Frisia predicauit ante sanctum Willebrordum.  Clodoueus quoque exactis in regni administratione 17 annis  obiit in primario flore iuuentutis, relictis tribus filiis cum Baltilde regina. Eius [223 1Kb] archicapellanus fuit sanctus Genesius abbas, qui postmodum Lugdunensi ecclesie archiepiscopus datus. Hic ante reginam defunctus, in ipso eius obitu cum magna ei luce cum angelis et archangelis apparuit, et ad mansionem eam perpetue pacis perduxit. Post quem prefuit Lugdunensi metropoli sanctus Landebertus abbas Fontanellensis ecclesie, a quo consecratus est sanctus Ansbertus Rotomagensis episcopus anno Dom. inc. 678, indictione 5, anno regni Theoderici 9.

Annus Dom. inc. 682. Agathonis pape secundus, Theoderici Balthildis filii 13.

 Clotharius maior natu regnum  patris Neustrie et Burgundie obtinuit, Childericus regnum Austrasiorum et Germanie suscepit anno incarnationis Domini 658, indictione prima. Regnauit Clotharius annis 4, et obiit anno dominic. incarn. 662, indictione quinta.  Quo mortuo contentio inter principes agitabatur de regno.  Ebroinus maior domus Theoderico fauebat, sanctus Leodegarius, Eduensium episcopus, et ceteri quibus erat mens sanior, Childerico fauebant. Preualuit melior sententia, et Childericus rex Francie constituitur, eo quod strenue regeret regnum Austrasiorum.  Refert aliquis scriptorum quod Theodericus primo sublimatus sit in regno Francorum, et Ebroinus maior domus substitutus,  sed propter malitiam et crudelitatem sint expulsi, et substitutus sit Childericus.  Leodegarius igitur sub Childerico bene et utiliter disponebat regni moderamina, ita ut quidquid aduersus leges maiorum, quorum uita laudabilis fuit, contrarium repererat, ad pristinum statum corrigeret. Obiit [224 1Kb] domnus Widradus abbas 5 Nonas Octobris, et successit ei anno dom. inc. 663 Gayroinus episcopus; cuius tempore contulit  eidem ecclesie  Glennonem cum appendiciis. Hic in expeditione imperatoris obiit pridie Nonas Iulii. Tempore etiam eius dedit Baio sancto Preiecto Pulliniacum cum ecclesia, Magniacum, Pruiniacum, et uxor eius Puteolos, Opiemariacum, Cleriacum anno 7 Childerici  .

His diebus Eduensem ecclesiam prefatus regebat Leodegarius, uirdunensem Gerebertus, de quo iam memoriam fecimus, Traiectensem sanctus Theodardus.  In aula regis Childerici sanctus erat Lambertus, iuuenis bone indolis, qui post sanctum Theodardum consensu magnatum et procerum Traiectensem suscepit episcopatum. Dum igitur strenue et sagaciter Childericus regni disponeret moderamina, crescente inter principes discordia  diaboli maligni suadente inuidia, interficitur princeps iste inclytus, anno ab inc. Dom. 670, indictione 13, exactis in regni administratione 22 annis, et germanus eius Theodericus succedit.  In diebus illis tanta fuit tribulatio in ecclesia, Ebroini faciente nequitia, ut uideatur crudelitate uincere Neroniana et Deciana tempora. [ADO.] Tunc interfectus est sanctus Leodegarius cum Gerino fratre ab ipso Ebroino principe, sanctus Lambertus a Dodone comite. Ebroinus crudelitate frendens, ab Ermenfrido Franco interfectus est. Erat tunc temporis uir ab ipso Ebroino oculis priuatus in insula que Barbara dicitur, cum nocturno tempore ad ripam Araris orandi gratia sederet, audiuit nauigantium  impetum. Qui interrogans, quo nauigium illud tenderet, audiuit: Ebroinus est, quem ad uulcaniam ollam deferimus, ibi enim facti sui penas luet.

 Iam tunc deficientibus a pristino uigore regibus, regni cura administrabatur per maiores domus. Mortuo ergo Theoderico ab inc. Dom. 692, indictione quinta, Clodoueus filius eius succedens regnat a. 1. Inter duces et primates regni Pippinus preeminebat, et maxima pars regni in manu eius erat. Clodoueo quoque defuncto Childebertus succedens regnauit a. 13.  uirdunensem ecclesiam Berthalamius episcopus rexit, qui studio suo et industria ecclesie sibi commisse adquisiuit predia quamplurima. [BERTAR.] Quo defuncto  succedit Abbo episcopus.

Childeberto quoque rege, qui cognominatus est Iustus, de medio facto anno 711, Dagobertus filius eius succedit adhuc puer anno inc. Dom. 712, et regnauit annis 5, et mortuus est a. 715,  cui successit Daniel clericus, qui et Chilpericus, regnauitque annos plus quinque.

[BERTAR.] Anno ab inc. Dom. 711, natus est in uirdunensi urbe domnus Madeleueus ex familia ecclesie.

Pippinus mortuus est anno ab inc. Dom. 714, mense Decembrio, et Grimoaldus filius eius mortuus, et Karolus successit in loco patris.   In diebus illis Franci mutua se cede sternunt, et Theobaldum Grimoaldi filium persequendo fugant, electo Rainfredo in principatu maioris domus, de cuius manu per multa bella Karolus eundem principatum sustulit, et mortuus est Rainfredus a. 731.  Anno quoque 717 obiit in Attiniaco uilla Daniel, qui et Chilpericus, et Nouiomo sepultus, et succedit ei Theodericus Dagoberti iunioris filius.  Quo mortuo a. 725 successit Clotharius, et Clothario Childebertus, et Childeberto Childericus; in quo defecit generatio regis Clodouei, que usque tunc regnauerat .

[REGINO.] Karolus ab ergastulo quo tenebatur diuina  miseratione ereptus, 27 annis, quibus principatum obtinuit sub prefatis regibus, bellum cum paucis bis terque congressus primo abiit, tandem in uinciaco 13 Kal. Aprilis contra Rainfredum Francorum principem a. 717, tertio sui principatus anno; unde uictor factus, una tantum, id est Andegauis ciuitate ei concessa ad habitandum, Francorum totam gentem regens, uastauit Saxoniam, Bauariam, intrauit in Prouinciam usque Massiliam, inuasit Wasconiam, uastauit Frisiam, contriuit Alemanniam.  Qui propterea Tuditis appellatus est quod est malleus fabri, quia sicut malleo uniuersa tunduntur ferramenta, ita ipse contriuit omnia regna sibi uicina. Pugnauit etiam cum Saracenis non longe a Narbona, et maxima cede prostrauit.  Quibus iterum Prouinciam irrumpentibus, cum Arelatum cepissent, Carolus sibi adiuncto Luitprando Longobardorum rege, de illis eos regionibus effugauit. [PAUL DIAC.] Eo tempore floruit uita et actibus Petrus Ticinensis episcopus, uirginitatis gloria decoratus, qui ab Ariperto quondam rege apud Spoletum fuerat relegatus. Misit autem Carolus Pippinum filium suum Luitprando prefato regi, ut eius capillum incideret. Qui crinem eius incidens pater ei factus est; multisque ditatum muneribus genitori remisit. Leone imperante temporibus Gregorii pape tertii, hortatu eius Petronace duce monasterium sancti Benedicti in Cassino restauratum est, elapsis iam fere 110 annis a destructione eius, cui etiam  Zacarias papa plura contulit, inter que regulam, quam sanctus Benedictus manu sua scripsit, concessit.

[BERTAR.] Tunc preerat uirdunensi ecclesie Peppo episcopus, et in illa seditione, quam diximus fuisse inter Raimfredum Francorum principem et Karolum Tuditem, ipse fauit partibus Caroli, et ob id optinuit pretio cum Carolo et quodam nobili uasallo eius Calmontem uillam cum omnibus appendiciis. Postquam uero Deus Karolo solidauit Francorum regnum, addidit et alia quamplurima, ut ostendit chartarum notitia. Et hoc ergo defuncto uolchisus episcopus factus est, et post eum Agroinus  episcopus, qui perpaucis annis ipsi prefuere ecclesie.

 Anno ab inc. Dom. 741, Karolus mortuus est, et filii eius Karlomannus et Pippinus susceperunt regni gubernacula, sed Karlomannus septimo post patris obitum anno ab inc. Dom. 747, relicta cura regni Pippino fratri, Romam perrexit et in monte Serapti monachus habitationem instituit. Postea non ferens molestias crebro se uisitantium, ad sanctum Benedictum in monte Cassini commigrauit.  Tunc regebat Romanam ecclesiam Zacarias papa, qui successit Gregorio III, a. 742, et rexit ipsam ecclesiam a. 10, m. 3, d. 14. [REGINO.] Hic accepta legatione a Pippino per Burgardum uitzoburgensem episcopum, et Fulradum  ipsius Pippini capellanum, de inciuilitate regum ex antiqua Merouingorum stirpe descendentium, ut superius prelibauimus, mandat populo Francorum, ut Pippinus, qui potestate regia utebatur, nominis quoque dignitate frueretur.  Ita Childericus rex ultimus de ipsa stirpe depositus, et in monasterium trusus, et Pippinus in regem electus, et consecratus est a Bonifacio Moguntie episcopo, Suessionis in uilla, a 752.  Sed et Stephanus, qui Zacarie successerat, propter infestationem Aistulfi regis Langobardorum 14 die mensis Octobris Roma egressus, indictione 7, papatus sui a. 2, ab inc. Dom. 754. ad Pipinum uenit in Francia, et constituit eum Romane ecclesie defensorem et  principem, et confirmauit unctione sua in regem, et unxit duos filios eius Carlomannum et Carolum.  Extunc ablata est Roma a subiectione imperii Grecorum. Anno [225 1Kb] 755 post Gayronum episcopum Flauiniacensis ecclesie abbatem Manasses ordinatur abbas tempore Pippini quondam maioris domus, tunc autem regis Francorum.

Anno igitur ab incarnatione humanati uerbi 753, suscipit presulatum uirdunensis ecclesie domnus Maldeueus. Hic in eadem urbe christianis et inclitis parentibus est editus. Qui statim renatus ex aqua et spiritu in septem baptismatis gradibus, septem comprehendit dona paracliti Spiritus. Accepit deinde carnes agni immaculati cum sanguine, candidatus uirginitatis ueste, decoratus immortalitatis lampade.   Ardebat ea tempestate omnis Belgica cotidiana bellorum instantia. [EINH. uita K.] Nam regalis dignitas, que a Meroueo rege sumpserat initia, in Hildericum regem qui iussu Stephani Romani pontificis detonsus et in monasterium trusus est, porrecta, illo in tempore nullius uigoris erat, nec quicquam in se preter inane regis uocabulum preferebat. Opes quippe et redituum affluentia, regni administratio seu omnia, que uel domi uel foris agenda ac disponenda erant, penes prefectos palatii, qui maiores domus dicebantur, manebant. Qua prefectorum licentia creuit morum insolentia, adoleuit dominorum crudelis potentia, nec defuit inuidia, que pessumdedit  regnorum iura. Inflatur unus aduersus alium, inuadit quisque nomen regium. Hac crescente discordia urbes depopulantur, ecclesie incenduntur, ministeria diuina detrahuntur, monasteria uirorum deiiciuntur, puellarum deluduntur, et cuncta uastantur; fuitque eo tempore non minor in ecclesiis gemitus, quam Decianeis Diocletianisque temporibus. [BERT. 12] Quo turbine uirdunensis ciuitas exagitata defuncto Agroino episcopo diebus multis mansit uacua, pastore uiduata.

His diebus ablactatus almus puer Madelueus, religiosis uiris traditus est litteris imbuendus, quarum elementis breui datis memorie, dedit operam intelligere precepta artis grammatice, per que uera agnosceret, uicia quiret uitare. Post hec tribunal  ascendit rethorice. Sed quia rethor est traditor eloquentie, eloquentia uero sine sapientia nimium obest plerumque, prodest numquam, omissa exercitatione dicendi, in rectissimis atque honestissimis studiis rationis omnem suam consumpsit operam, studium recte rationis ad diuina, studium honesti officii referens ad humana. Hinc res omnes, que in dictis et factis et in toto mundo aguntur, decem esse intelligens, que predicamenta dicuntur, argumentorum fucos et sillogismorum perplexiones sagaci animo discreuit, et in eis aciem sui docilis sensus ad unguem exacuit. Intrat ex hoc quadruuium, ubi cubos arithmetice, sonos musice, modos geometrie, radios astronomie perspicaci percipiens mente,  ad perfectionem duplicis thesis, id est theorice peruenit et practice.

Puerilibus igitur annis, ut patriarcha Iacob, simpliciter domi transactis, pulsabat adolescentie fores proficiens, et placens tam Deo quam hominibus. Sane post flores rethoricos ac angues sillogismicos, scripture diuine ingreditur campos, ubi audiens ab Apostolo: Omnis qui caste uiuit, templum est Spiritus sancti ;  item in Apocalipsi: Qui cum mulieribus non sunt coinquinati, hii sequuntur agnum quocunque ierit , statim primeuam suam etatulam Christo Domino consecrauit; illi toto animo placere ac seruire gestiens, qui est pars et hereditas eius, cogitansque uias suas, conuertit pedes suos in testimonia Iesu, querens  uidere bona Domini in terra uiuentium. Adeptus tandem clericatus honorem, accepit a Domino benedictionem, et misericordiam a Deo salutarem. Cotidiano siquidem prouectu ibat de uirtute in uirtutem, latam et spatiosam uiam que ducit ad mortem horrens, artam et angustam qua itur ad astra sequens, confixit timore Dei carnes suas, mortificans membra sua cum uiciis et concupiscentiis, spiritu ambulans, desideria carnis non perficiens, misericordie operibus studens, uigiliis et ieiuniis corpus affligens, orationi insistens, meditationi inseruiens, aures ab auditione mala cercens, oculos a uanitate auertens, odor bonus Deo in omni loco  esse satagens, os suum a multiloquio uel uaniloquio custodiens, manus ab omni munere excutiens, consilium opusque suum ad Deum semper conuertens, in omni actu suo Dei, non suam gloriam querens.


uiuebat studiis adolescens iustus in istis,
Ordinibus sacris respondens moribus aptis.

Post hec ad maiora conscendens, presbiterii honorem electus accepit, iustificatus optinuit. Constituitur itaque unanimi assensu, electione omnium, rector et abba ecclesie sancti uitoni, quam et studio spiritualis exercitii et rebus temporalibus melioratam, exemplo et doctrina ad diuini famulatus amorem accendit. Fuit enim humilitate precipuus, caritate diffusus, prudentia mirabilis, sobrietate  laudabilis, iustitia insignis, fortitudine spectabilis; et licet cunctos dignitate precelleret, erat tamen obedientia cunctis subditus, patientia probatus, forma factus gregi ex animo, ut in eo subditus quisque agnosceret, quam sibi uiuendi normam assumeret. Hec de eo fama ubique ferebat, hic rumor omnium in ore continuus erat; Madeluei pietas eiusque probitas lustrabat patrias, replebat plateas, edes pulsabat palatinas. His precurrentibus muniis cunctorum uotis in pontificatu eligitur uirdunensis urbis. Quod licet timore Dei plenus omni conanime reiecerit, totoque adnisu recusauerit, multorum tamen sententia Dei gratia precedente preualuit, ac una cleri populique concordia episcoporum iudicio dignus in chathedra pontificali exaltatur,  benedictione firmatur, unctione sacratur.  Regebat tunc Romanam ecclesiam Stephanus secundus, Francis uero principabatur Pippinus Caroli Tuditis filius, ex maiore domus et prefecto palatii rex constitutus, a quo Chrodegandus abba, uir egregius et omnibus efferendus preconiis, in palatio prefati Caroli nutritus, eiusque referendarius, ab ipso et Francis omnibus electus Romam missus est, ut prelibatum Stephanum papam ad Gallias, ut cunctorum uota anhelabant, euocaret ; quod et fecit: a quo etiam in pontificem Mettensis ecclesie, astante rege et populo, consecratus, pallium promeruit cum nomine archiepiscopi. Quod etiam quibusdam Mettensis ecclesie presulibus  aliquoties concessum fuisse legitur, pro multimoda uastatione Treuirensis matris ecclesie, que licet primatum petitione Helene regine a beate memorie papa Siluestro per corpus Mathie apostoli et per baculum beati Petri acceperit, quod et ab antiquo possidebat, quia ubi ante aduentum Domini in capite prouinciarum primates erant legum secularium, ad quos confugiebant pro oppressionibus uel iniustitiis qui ad aulam imperatorum confugere non poterant uel quibus permissum non erat, ipsis in locis apostoli et beatus papa Clemens, ut refert beatus successor eius papa Anacletus, patriarchas uel primates, qui unam formam tenent  licet diuersa sint nomina, legis diuine poni et esse iusserunt; tamen ita multoties peccatis exigentibus attrita fuit, ut ea uacante Mettensium presules metropolitani fungerentur officio et dignitate. Tullensibus quoque preerat Godo uenerandus episcopus, qui immunitatem ciuitatis et recuperationem chartarum igne consumptarum apud prefatum regem Pippinum sue adquisiuit ecclesie.

Inter hos beatus Madelueus uirtutum radiabat decore, et dignitatem pontificalem bonorum operum adornabat nitore. Quod officium, quamuis rudis acceperit tempore, aptus accessit assueta bonitatis ubertate. Instabat predicationibus, firmabat plebem benedictionibus, incitabat ad meliora sacris exortationibus. Quod docebat uerbis, monstrabat exemplis.  Erat tunc ciuitas ipsa insectatione barbarica bellis attrita, obsidionibus fatigata, calamitatibus repleta. Templa Dei in ea polluta, sanctuaria exusta, ministeria uiolata, officia diurna uel nocturna neglecta. Clerici alii fugati, quidam necati, qui remanserant multa paupertate addicti, plus propriis seu terrenis quam celestibus studebant negotiis. Hoc respectu uir Domini amaro cum esset animo, posuit spem suam in Domino clamans illi spiritu humiliato: Omnia que fecisti nobis, Domine, in uero iudicio fecisti; quia peccauimus tibi et mandatis tuis non obediuimus . Cui mox Dominus: Inuoca me, inquit, in die tribulationis, eruam te et honorificabis me . At ille humili prece: Deus meus, misericordia mea, tu es refugium meum  a tribulatione que circumdedit me, exultatio mea, erue me a circumdantibus me angustiis et filiorum necessitatibus . Nec mora, consolatio ex ore ueritatis affuit: Primum, inquiens, querite regnum Dei et iustitiam eius, et omnia adiicientur uobis  . Tunc ille gratulabundus. Auditui meo, ait, Domine, dabis gaudium et letitiam, et exultabunt ossa humiliata . Gressu ergo celeri ecclesiam intrauit, clerum populumque aduocauit, iudicia Dei uera innotuit, crimina uel peccata alterutrum confiteri monuit, fructus dignos penitentie facere suasit, ecclesiam frequentare, orationibus cum lacrimis incumbere, laudes Dei cum silentio et reuerentia audire, elemosinas pro posse  libenter dare, hospitalitatem sine murmuratione seruare, discordantes ante solis occasum ad pacem redire, pacem falsam non dare, gehennam timere, uitam eternam sperare precepit et docuit. Clericos deinde regulariter uiuere, septies in die laudes Deo dicere, et noctu ad confitendum illi surgere ecclesiastica sanctione instituit, uictumque illis cotidianum de propriis, prout potuit, ordinauit.

[EINH. uita K.] Curiam interea adiit, Pippino, qui ex auctoritate Stephani pape ex prefecto palatii rex [226 1Kb] constitutus fuerat, uastitatem urbis calamitatemque plebis quam regendam susceperat innotuit, auxiliumque ab eo ex regali largitione [227 1Kb] quesiuit  et optinuit.  Collatione siquidem fidelium quedam predia suscepit. Wasnaum scilicet seu Warnunci curtem, Ramisbatium etiam, aliaque quamplurima, que cartis manu propria inseruit, quas regis anulus roborauit et ecclesia uirdunensis extunc non amisit.  Ciuibus preterea regis munificentia non defuit, clerum letificauit, ecclesiam ornauit, remuneratum pontificem gaudenti populi [228 1Kb] representauit [229 1Kb] .  Multa autem erant, que cum erga ipsam ecclesiam diligendam promouendam et ampliandam accendere debebant, uidelicet Pepponis episcopi in Karolum Tuditem patrem suum amor profusus, gratuita fidelitas et in tempore seditionis contra Raimfredum Francorum principem, ipsius Karoli emulum, indiuisa laboris et periculi subeundi  dualitas, pro quo etiam idem Peppo multa perpessus est aduersa. Sed quiddam eum specialius ad dilectionem, redintegrationem et communem tuitionem omnium ecclesiarum impulit, quod non ab re uidetur in laudem huius patris nostri huic opusculo innectere, ad comprimendum tumorem regum et principum terre, et ut euidentius agnoscatur, que fuerit causa desolationis Treuirensis et uirdunensis ecclesie.

 Qui igitur hystorias legerunt et ueterum scripta rimantur, huius Karoli Tuditis actus et prelia nouerunt, qui ideo Tudites appellatus est, quod est malleus fabri, quia sicut malleo uniuersa tunduntur ferramenta, ita ipse contriuit omnia  regna sibi uicina. Per 27 enim annos quibus principatum optinuit sub regibus Dagoberto iuniore, Chilperico, Theoderico, Clotario, Childeberto et Hilderico  , postquam de manu Raimfredi maioris domus in regno Francorum per multa bella eundem principatum sustulit, tanta clade omnia regna sibi uicina, id est Saxoniam, Bawariam, Prouintiam usque Massiliam, Wasconiam Frigiamque contriuit et Alemanniam, ut multe ecclesie usque in hodiernum diem desolationem sui factam sub eo lugeant, et tribulationis ipsius calamitatem obliterare in se nulla uetustate preualeant.  Tanta enim profusione thesaurum totius erarii publici dilapidatus est, tanta dedit militibus, quos soldarios  uocari mos optinuit, qui ex omnibus mundi partibus  causa questus ad eum concurrebant, quorum genus infestum et improbum tempore eius sumpsit inicium, ut non ei suffecerit thesaurus regni, non depredatio urbium, non multimode uastationes regnorum exterorum, non expoliatio ecclesiarum et monasteriorum, non tributa prouinciarum. Ausus est etiam ubi hec defecerunt, terras ecclesiarum diripere, et eas comilitonibus illis contradere.  Postremo non est reueritus ipsos episcopatus laicis dare, fautoribus uidelicet suis et consentaneis, adeo ut archiepiscopatus Treuirensem et Remensem Milo quidam tonsura clericus, moribus, habitu et actu inreligiosus laycus, multo tempore pessundans obtinuerit, uiennensem quoque et multos alios episcopatus per terras diuersas, ut hystorie referunt, possiderent laici, et per manum laicam inuestiti. Si qui erant episcopi, aut ei omnino fauebant, aut res ecclesiastice diripiebantur, aut certe illis obeuntibus in locum illorum neophytus quilibet, uel quos canonice sanctiones non recipiunt, substituebantur. Ab hac autem direptione ciuitas illa quantulumcumque immunis erat, que ei fauebat uel que ei adiutorium prebebat; cui enim innitebatur, illam  per se suosque a se suisque tuebatur. Hinc est, quod inter innumeras quas attriuerat, uirdunensem tempore Pepponis episcopi prediis auxit, quia Peppo isdem, ut superius relatum est, in tempore dissensionis et partibus eius fauit et familiarius illi seruiuit. uerumtamen illo defuncto, quid alie patiebantur, eadem quoque experta est. In tantum autem uastitate prefata Treuirensis metropolis afflicta fuit, ut pro multimoda eius calamitate et conculcatione uacante ea Mediomatrice ciuitatis presules postmodum fungerentur archiepiscopi dignitate et nomine. [ADO.] uastata quoque et dissipata Lugdunensi et uiennensi prouincia, aliquot annis sine episcopis utraque fuit ecclesia. Wiliarius enim uiennensis,  qui Austroberto successerat, uidens uiennensem ecclesiam indecenter humiliari ob cladem Saracenorum Septimanie et uiennensi et Lugdunensi prouintiis imminentium, laycis sacrilege et barbare res sacras obtinentibus, relicto episcopatu monasterium Agaunense expetiit, ubi et uitam uenerabilem duxit, et hoc in tempore Stephani pape qui Zacarie successerat. Rexit autem post eum uiennensem ecclesiam Bertericus, cui successit Paulus.

Defuncto itaque eo et Parisiis sepulto, et principatum maioratus domus Pippino, fratre spiritualia terrenis preferente, solo adepto, postmodum etiam studio suo et Romani pontificis assensu, ut dictum est, in regem eleuato, Deus pius multis eum sibi obligatum beneficiis uolens et minis terrere, ut disceret  sperare in Deo, non presumere de se, et ut succedentibus prosperis recordaretur Domini Dei sui, nec uellet imitari patrem, quem constabat ecclesiarum sitisse confusionem, posito eo apud Aurelianorum urbem, quid erga Karolum ageretur, que ei merces tantorum laborum recompensaretur, ostendit, non ad defuncti, ut ueremur, refrigerium, sed ad edificationem uiuentium.  Erat in eadem urbe episcopus Eucherius  , uite honestate laudabilis, morum probitate spectabilis, cui celebranti missarum sollempnia ipso die pasche dum sederet in throno pontificali, et subrepsisset ei cogitatio, quantos labores pro tuitione et ampliatione regni Karolus sustinuisset, quanta prelia preliatus esset, quomodo post tanta pericula pace potitus esset, et in pace uitam finisset, cuius nunc filius regni honore donatus esset, dum tacita cogitatione felicem diceret tam prosperis successibus uirum, hac ei cogitatione fluctuanti somnus paulisper allusit, et raptus in excessu mentis angelicoque ductu ad tribunal Iudicis ductus , in conuentu illo celesti dulcedinem melodie spiritualis audiuit, et ad tantam uisionis magnitudinem  herebat stupens. Cogitabat autem et ibi, si inter illos distinctos beatorum spirituum cetus dominum totius Francie et patrem regni Karolum uidere posset, cum tacitis eius cogitationibus respondens qui presidebat, ad locum ubi Karolus seruabatur, duci eum precepit. Ductus itaque est in infernum, ubi dum miserorum animas continuato et inedicibili infinito quoque cruciatu tabidas, squalentes, et nimio horrore sordentes miraretur, dum penarum genera paueret, dum ad terrificos sonitus fletus et stridoris dentium suum iam quasi oblitus esset Karolum, uidit eum in tormentis positum quasi in medio ignis rotari, et nunc quidem igne torreri, nunc stridere frigore glaciali, nunc de igne ascendentem in glacie uersari, nunc uero ab aquis erutum ignitos uapores  repetere. Miserabilis rerum facies! Ille qui paulo ante imperabat Francie, qui dominus dicebatur terre, qui uictor urbium, superator gentium, conquisitor regnorum, ut suam ampliaret potestatem totum tribulauerat orbem,

Uritur en flammis, quas stringere non ualet amnis,
Stringitur et glacie, nequeunt quam soluere flamme.
Cum hec ergo secum tacitus miraretur, et quid rerum esset anxius secum uolueret, ductor ille suus herentem eum uidens: Ecce, inquit, cogitatus tui: ecce de quo anxiabaris in domo Domini. uide quid ualeat seculi potentatus, aspice quid possit, quid portendat, ad quid tendat mundi principatus. Ecce Karolus  princeps,

Francia quo tumuit, cui semper subdita mansit,
   Qui noua iura dedit, qui sua cuique tulit,
Torretur flammis, eternus ei manet ignis,
quia postposuit Dominum, nec abhorruit confusionem ecclesiarum. Nuncia hec Pippino regi filio eius, ut discat non superbire, nec sperare in incerto diuiciarum, sed in Domino Deo, qui potest et animam et corpus mittere in gehennam. Quod si tibi non crediderit, dic illi ut uadat Parisius, aperiatque sepulcrum  eius, intueatur ossa patris, et ex eo quod inuenerit fidem faciet uerbis tuis. Dixerat hec, et sacerdos ductu angelico in se reuersus obstupuit. Laudansque Deum et magnificans iudicia eius incomprehensibilia et inuestigabiles uias eius, missarum solempnia expleuit, dehinc regi et optimatibus, que uiderat et audierat, quomodo ad hec uidenda et audienda cogitationibus suis adductus sit, enarrauit. Pro eo quoque hec uisa asseruit, ut ei prodesse inciperet pena patris, et disceret non blasphemare [230 1Kb] , nec rapinas concupiscere, nec in iniquitate sperare, et licet affluerent ei diuitie, non eis studeret cor apponere, quia potestas Dei est et Domino misericordia, ut reddat unicuique iuxta opera sua. Pippinus itaque his auditis Deo magis ac magis cepit  deuotus existere, sacerdotes uenerari, ecclesias honorare, et in quibus Deum a patre suo didicerat offensum fuisse, ab his se studebat toto nisu custodire. Ut autem uenit Parisium, sepulchrum eius, de quo manabat odor sulphureus fumo mixtus, aperiri precepit, presentibus episcopis et optimatibus suis.  Quod ubi apertum est, uident ignem et fumum tenebrosum et fetidum, reliquias absumpti corporis, sepulchrum quoque ita fumo et igne nigrefactum, ut patenter daretur intelligi ueram fuisse uisionem sacerdotis, graui illum apud inferos pena esse multatum, cuius corpus in sepulchro tanti nouitate miraculi ita fuisset igne sulphureo consumptum. Grandis hinc obortus est terror regi et populo, grandis adoleuit omnibus erga Christum et sacerdotes  eius deuotio, pia erat omnibus circa monasteria et ecclesias restaurandas contentio. Hinc est quod in tempore eius tot inueniuntur pontifices amore Christi feruentes, qui, optata pace potiti, et regis amicitiam nancti, ecclesiis restaurandis inuigilabant, fouendis curandisque animabus operam dabant, quia de tanta oppressione, qua premebantur ecclesie per maiores domus, pacem et quietem se aliquantulum optinuisse gaudebant. Diligebat enim affectu deuotissimo omnes Domini sacerdotes, et illis promptiori subdebatur humilitatis obsequio, quos uidisset per officia pietatis proximiores Deo. Inter quos beatum Madelueum tanto propensiori coluit deuotionis affectu, quanto eum cultiori mentis  nobilitate Christo Deo adherere cognouit, ornatum moribus, bonum doctorem, pium, rationabilem, habentem filios in omni bonitate sibi subditos, paratum omnibus reddere rationem de ea, que in nobis est, spe.  Licet autem in restauratione ecclesiarum hac de causa aliquando studiose desudauerit, tamen tanta erat mali moles, tanta cupiditatis rabies, ut usque ad Karoli Magni tempora maliciei huius durauerit pernicies ueternosa, dum quod male quisque et indebite usurpauerat, peius retinere  satagebat. Unde cum clamores ecclesiarum ad sedem referrentur apostolicam, et ab ea requirerent iustitiam, Adrianus pontifex Karolum Magnum ante corpus beati Petri conueniens, ut omnia corrigerentur, optinuit. Unde omnibus archiepiscopis et episcopis Gallie misit epistolam quam hic ponere decreuimus, considerantes magnam in ea Gallicanarum ecclesiarum auctoritatem contineri  : Adrianus episcopus seruus seruorum Dei, Bertherio uiennensi episcopo salutem. Dilectus et illustris ac religiosus filius noster Carolus rex et patricius Romanorum, Romam uenit, et pascha Domini apud Sanctum Petrum nobiscum egit, ubi inter alia monuimus eum de metropolitanorum honore, et de ciuitatibus que laicis hominibus tradite erant; et quia episcopalis  dignitas fere per octoginta annos a Francis esset conculcata. Cum hec et his similia gloriosus rex audisset, promisit ante corpus beati Petri apostoli, quod omnia ad emendationem nostram uenirent. Unde placuit nobis, ut omnibus archiepiscopis et episcopis auctoritatem litterarum nostrarum mitteremus, ut sicut antiquis priuilegiis singule metropolitane urbes fundate sunt, ita maneant, ut habeat unaqueque metropolis ciuitates sibi subditas, quas beatus Leo et alii predecessores et successores ipsius post Calchidonensem sinodum singulis metropolitanis distinxit. Nec propterea ulla metropolis preiudicium patiatur, si alicui suffraganeorum aut nos aut predecessor noster rogantibus piis Francorum ducibus pallium largiti sumus. Nec debet ecclesia ullum dampnum sui ordinis  inde sustinere, si per 60 aut 70 aut 80 et eo amplius annos iniuria quorumcumque presulum et uastatione barbarorum dignitatem antiquam et Romanorum antistitum firmitate roboratam perdidit et amisit, quando innumeris pene annis illa spiritu Dei disponente usa fuerit. Auctoritate igitur beati Petri apostolorum principis singulis metropolitanis antiquo more potestatem suam reddidimus, et filium nostrum gloriosum et inclitum regem Karolum ante corpus beati Petri inde rogauimus, ut antiquam dignitatem omnes metropolitani haberent. Ideo hanc epistolam auctoritatis nostre omnibus misimus, quam ut et tu haberes uoluimus, ut et tu cognosceres ecclesie tue suum priuilegium, quod a tempore beati pape Leonis  habuit, integre esse reformatum. Data Kal. Ianuarii, imperante piissimo augusto Constantino anno decimo, et a Deo coronato piissimo rege Karolo anno primo patritiatus eius.

Hec igitur nos ad commonitionem audientium de pace ecclesiarum Dei sub Pippino et Karolo restituta dixisse sufficiat. Neque enim id additum operi huic in laude patris nostri fidelibus fastidiosum speramus, in quo etsi sermo nichil conferat gratie, series  tamen ueritatis quodam compendio expressa plurimum instructionis conferat [231 1Kb]

 Igitur sacerdos eximius episcopium pastorali sollicitudine circuiens, ecclesias in quibus non erant locis extruxit, dirutas uel inueteratas restaurauit, ministeria diuina ordinauit, plebes salutari doctrina edocens, et episcopali benedictione sacrique crismatis unctione confirmans. Ipsam autem ecclesiam beati uitoni, cui ante perceptam pontificatus gratiam pastor et rector institutus fuerat, tanta semper dilectione coluit et prouexit, ut curam eius etiam sumpto episcopatu non dimitteret, quin potius omni eam conamine et diuinis famulatibus illustrem reddidit, prediis quoque et ecclesiasticis utensilibus ampliauit, ob predecessorum suorum  ibidem quiescentium beatam memoriam, a quibus nec corpore nec spiritu uolebat disiungi, sed in loco requiei eorum optabat consepeliri. Dedit ergo eidem ecclesie de suo proprio Raherei curtem  cum appenditiis pro tumulatione sui corporis, et alia perplura, ut ostendit chartarum notitia. Quidam etiam Sartio nomine ad extrema ueniens, et in atrio prefate ecclesie se sepeliri deposcens, testamento facto ipsam ecclesiam de rebus suis, quas possidebat in pago uirdunense, in loco qui dicitur Ex, propter fluuium eiusdem nominis ibidem decurrentem  , heredem instituit, ut exinde sanctus uitonus et hic pater noster beatus Madelueus episcopus et abba, custodesque sancti corporis heredes essent perpetui.  Cuius exemplum sequutus et beati patris  huius amore ductus Grimbertus, possessor et ipse fundi ipsius et hereditarii iuris particeps, quidquid in eodem loco possidebat, basilice sancti uitoni condonauit in mansis, campis, olcis  , pratis, pascuis, concisis, siluis, aquis aquarumque exitibus et decursibus. Qui exinde postmodum precaria facta, res ipsas a beato uiro iure beneficiario recepit, denominato censu uiginti librarum olei singulis annis in festiuitate sancti uitoni ad luminaria ecclesie eius, in qua preciosus idem confessor requiescit, prescripto etiam spacio, quo sanctus ea deberet meliorata recipere. Quod testamentum precarie beatus pontifex et abba auctoritate sua firmauit anno tertio regni Karlomanni qui fuit frater Karoli Magni, die Kalend. Iulii anno ab inc. Dom. 770, indictione  8. Ceterum Aquitania sanctitatis eius accepit magnalia, illius sepe gressibus lustrata, lacrimis rigata, doctrinis roborata, et miraculis glorificata.  Res quippe, quas uirdunensis ecclesia antiquitus in ipsa regione possedit, frequenter uisitabat, et uitas seu miracula predecessorum suorum pontificum secum ferebat, ut per illorum merita res illas liberius possideret, uel pagensibus dominatio  carior, subiecto esset humilior. Fuerunt autem res iste: abbatia sancti Amantii in Rotenia urbe  cum appendiciis, fiscus etiam regius Maderniacus, et alius Puliniacus nomine, donati seruitorum sancti Petri et sancti uitoni usibus ipsius beati Amantii largitione  .

 Anno uero ordinationis sue 13, qui erat inc. Dom. 765, delata sunt ab urbe Roma per uenerabilem Grodegandum Mettensem archiepiscopum corpora sanctorum Gorgonii, Naboris et Nazarii, a successore Stephani Paulo papa sibi concessa nono papatus sui anno, et sequenti anno uterque decessit a seculo indictione quinta, et Grodegandus in monasterio, quod Gorzia dicitur, quod ipse construxerat, tumulatus ueneratur, ubi postea  positum est corpus sancti Gorgonii anno post obitum eius quarto, uidelicet anno ab inc. Dom. 768, regnantibus iam post Pippinum filiis eius Karlomanno et Carolo .

 Dum igitur multiplici uirtutum flagraret desiderio, incidit ei cogitatio ad sepulcrum uite principis Iherosolimam pergere peregrinando. Festinauit itaque implere uoluntaria exibitione, quod mente concepit diuina inspiratione. Dumque in administratione itineris necessaria queque preuidentur, principalis ecclesia peccatis exigentibus igne apprehenditur ac seuiente incendio succenditur [BERT.].

Turbantur plebes, tolluntur ad ethera uoces,
 Unus in urbe dolor, communis ciuibus horror.
Tunc mens Madeluei in diuersa rapitur, spiritus anxiatur, corque turbatur. Tamdem in se reuersus, illiusque memor prouerbii: Non est magnus magnum putans quod ruunt ligna et lapides, et moriuntur mortales, temporale dampnum patienter tulit, ac statim in meliorem statum reparare fabricam iussit. Conuentione porro facta cum artificibus, deputatisque custodibus, et ordinatis necessariis sumptibus, suadet, precatur imperatque opus inchoare maturius, accelerare attentius, explere diligentius.

His ita collatis datur alternatio uotis.
 Preparantur sumptus ac uehicula tanto itineri necessaria, eliguntur comites amore Christi  feruentes, in prosperis humiles, in aduersis fortes.  Fauor metropolitani queritur, assensus comprouincialium episcoporum petitur, nec negatur.  Tristantur tamti [232 1Kb] comparis absentia, letantur de eius iustitia, precantur illi adesse Christi presentiam, non defore Spiritus sancti gratiam. Benedictionem rogant rogati, salutant salutati. Eorum demum consilio ordinatur ecclesia, commendatur plebs commissa. Sic accepta benedictione  et data, exit nouus hospes in cordis letitia.

Fulcitur cuneis, quos nectit amor pietatis:
Fletus ora rigant, singultus pectora quassant.
Flet pius, ipse gregem prospectans flere sequentem,
Compulit, ut redeant; illi feruentius instant,
Ora manusque pedes stringunt, mulcetque gementes;
Ingeminatur: Aue, Salue, Felixque ualeto.
uixque post hec multis precibus elapsus eorum manibus, iterum firmat eos benedictionibus, monens et deprecans sollicitius diuinis inuigilare cultibus, ac animarum salutem querere propensius. Sic tamdem eos commendans Domino, graditur aggere publico, fretus Dei auxilio. Itaque emensa natiua Gallia post aspera ac deuia Alpium itinera excepit eum Italia, deducens Romam apostolorum limina;  ubi per diuersa martyrum cimiteria querens orationum iuuamina, pernoctauit uigiliarum instantia, frequentius beati Petri reuisens oratoria. Presidebat eo tempore Romane ecclesie Adrianus, uir apostolicus, cui nunciatus est Madelueus sacratissimus peregrinus. Benigne est ab eo susceptus, benignius diebus multis retentus, benignissime probata eius uoluntate cum apostolica benedictione dimissus. Pretergressa ergo Nursie prouincia, suscepit nouum hospitem Campania, quem exinde amplexa est in Gargano archangeli ecclesia. Cuius pro foribus aliquantis excubans noctibus, confortatur angelicis consolationibus, exhilaratur diuinis reuelationibus. Prestolabatur eum gaudens Appulia, uulgante fama eius sanctitatis insignia; quem ut uidit, mirata proclamauit  cum Psalmista: Sicut audiuimus ita et uidimus . Post diuersa autem locorum diuerticula pontica  ingreditur littora. Hinc turbidi imminent fluctus, procellosi occurrunt spiritus. Suscipiunt Madelueum pontificem peregrinum uita religiosum, innocentia gloriosum. Dat naulum nauigio, credens se maris periculo, pastus celesti sacrificio. Protelatur nauigatio multorum dierum curriculo. Instat sacerdos predicationibus, informat nautas doctrinis salutaribus. Continuis ieiunat diebus, uigiliis pernoctat et orationibus. Cum uero die quadam assuetum naute concinerent celeuma, garrulitateque perstreperent nautica, tempestas oritur repentina. Nauis autem mediis iactabatur fluctibus,  suisque soluebatur compagibus. Turbatis cunctorum animis, ablata spe salutis, sola suberat formido mortis.  Tunc presul beatissimus, non sorte detectus uelut Ionas fugitiuus, sed sanctitate conspicuus, cui probatus Domini seruus, uoce omnium rogatus pulsat celum singultibus, uocat Christum gemitibus. Ilico celum eius patuit precibus, et oratio ad supernos peruenit auditus. Nec mora, eris serenitas marisque redit tranquillitas ac  animorum iocunditas. Inde Bizanteum letantes tenuerunt portum. Constantinopolitanum in illis diebus regebat imperium Constantinus cum Hyrene matre, in rebus bellicis strenuus, in cultibus diuinis deuotissimus. Hic accipiens iustum aduenisse Madelueum, querere, et suis conspectibus presentare precepit inuentum. A quo multa audiens utilia sueque saluti proficua, ut pro se Dei misericordiam orare dignaretur prece quesiuit humillima, preciosaque ei offerens exenia, que ille contempsit omnia, optate uie dimisit eum cum reuerentia. Quem Grecia excipiens peregrinum, mirata est inter suos phylosophum, extra suos theosophum. Erat quippe uere sapiens, potens in uerbo et doctrina. De ore eius procedebat mel, dulcedo mellis lingua eius,  fauus distillans labia eius, ex dulcedine sermonis prebens cunctis incendium amoris. Descendit interea Ephesum orare ad Iohannis theologi sepulchrum, ubi effudit multarum flumina precum, circumferens In principio erat uerbum , recolens et edocens uerbum caro factum . Inde peruenit Ioppen, diuersis uie periculis perquirens tunicas et uestes, elemosinas Dorcadis, stupensque cum Petro linteum quatuor initiis de celo summissum, iussus in eo mactare quadrupedia et reptilia terre in mortificatione uiciorum, ac manducare, fructus dignos penitentie faciendo . Apprehendens post hec Hierosolimam diu desideratam, et iam concupiscenti animo oblatam, introiuit in tabernacula eius, omnem locum sanctum  fide et amore frequentans, qui est super omnia Deum in eis adorans, sepulcrum Iesu Nazareni crucifixi lacrimarum imbre die cotidie rigans, Christumque resurgentem a morte glorificans et adorans. Nunciatur interea patriarche Eusebio, qui tempore illo sanctam gubernabat ecclesiam Syon, Madeluei reuerentissimi erga Christum deuotio, circa loca sancta diurna frequentatio, iugis pernoctatio, carnis proprie maceratio. Hic igitur his auditis moram pati nesciens in querendo, inuentum amplectitur continuo, miratus in eo uultum angelicum, sermonem modestum, mitem gressum, habitum reuerendum. Post hec introduxit eum in domum matris sue et in cubiculum genitricis sue, et dedit ei poculum  ex uino condito, et mustum malorum granatorum . Cumque eum retinere cogitaret diebus uite sue omnibus, reuelatione est diuina ammonitus, ne propriis intentus aliorum inuideret utilitatibus, neu uellet habere peregrinum, quem suspirabant filii patrem euangelicum.  Hoc tonitruo perculsus, dixit ad eum tremebundus: uoluntatis mee fuit, frater mi, te a me umquam nolle separari; sed quia Deo nequimus reniti, reuertere, dilecte mi, egredere et abi post uestigia gregum; pasce hedos tuos iuxta tabernacula pastorum, cape nobis uulpes paruulas, que demoliuntur uineas. Sub umbra illius quem desiderasti sede, qui introduxit te in cellam uinariam, ordinauit in te caritatem, fulciens te floribus, stipans te malis, ac ueniat dilectus tuus  in ortum suum, et comedat fructum pomorum suorum; leua eius sub capite tuo, et dextera eius amplexetur te. His dictis [BERT. 12.] multorum pretiosas sanctorum reliquias efferens cum calice cristallino opere mirifico sculpto ei optulit, dicens: Accipe, o care meus, hoc mutui amoris pignus. Annuat Christus Dominus his ac reliquis sanctis interuenientibus, ut iterum nos uideamus cum gaudio in celestibus. Tamdem ora manus oculosque alterutrum exosculantes, bona prosperaque sibi imprecantes, ab inuicem diuisi sunt flentes. Madelueus itaque sepulchrum Domini locumque ascensionis, ubi steterunt pedes eius, iterum iterumque reuisens ac deosculans, natiuum solum reuisere deliberauit gaudens et exultans, Deum in adiutorium suum intendere petens et exorans.  Inde longo ac uario labore itineris redditus est finibus patriis. Recepit alunnum leta tellus Gallica, occurrit pastori leta plebs uirdunica: Letentur celi et exultet terra, uox consonat urbana uel rusticana. Fluunt lacrime gaudio plene, madent letitia gene, coronatur ciuitas, plateas replet hylaritas, ecclesias iocunditas. Pontifex egregius Dei auxilio fultus, sanctorum reliquiis honustus, intrat ecclesiam deuotus, orat Dominum corpore terre prostratus. Consurgens episcopalem ascendit thronum, salutat clerum ac populum, dans omnibus pacis osculum, adiungens benedictionis signaculum.

Quisque sua repetit, sacraria presul adiuit,
Pignera deposuit, post hec sua tecta subiuit.
Singula perquirit, si pax, si uita salubris;
 Omnia que uoluit fore prospera protinus audit,
Ore Deo grates persoluit, pectore laudes.
Postera die lustrata noue ecclesie fabrica, laudata artificum industria, remunerata custodum diligentia, ordinat tempus uel diem consecrationi habilem, cunctis religione uenerabilem. Que ubi illuxit, presul cum sacris ordinibus ecclesiastico ritu omnibus exterius interiusque rite peractis, reliquias Iherosolimitanas in principali absida locis congruis uenerabiliter collocauit.  Que uero in antiquiori fuere ecclesia, in parte altaris dextra in cripta subterranea decenter composuit. Erat autem hic presul beatissimus studio castitatis mundus, abstinentie robore ualidus, doctrine dapibus refertus, patientie longanimitate  humilis, auctoritatis fortitudine erectus, pietatis gratia benignus, iustitie seueritate districtus.  Qui pastorali sollicitudine gregi sibi credito inuigilans, alios celestis doctrine uerbis erudiuit, multos religiose uite exemplis roborauit, plurimos quoque ab omni infirmitatum molestia curauit, quosdam etiam a demoniacis spiritibus liberauit, omnibusque exemplar et speculum totius sanctitatis se prebuit. Imminente uero resolutionis sue tempore, cum cognouisset reuelatione diuina se mundanis liberandum tumultibus, in ecclesia in qua adoleuerat cotidiano uirtutum prouectu, cui primo pastor et rector institutus, de qua etiam ad pontificium promotus fuit, sepulture sue locum delegit.  Licet enim omnium ecclesiarum insudaret utilitatibus, hanc tamen pre omnibus locis sacris post primam, que sedes est episcopalis, coluit, amplificauit, et prouexit. Quod etiam omnes predecessores eius fecisse nouimus, utpote qui exceptis perpaucis omnes in ea sedem habent requietionis. Accepit hoc priuilegii donum ecclesia ipsa a beato patre debito cum honore nominando Sanctino, suo fundatore primoque christiane religionis et nominis apud ipsam urbem doctore, ut post matrem ecclesiam ipsa esset caput omnium uirdunensis diocesis ecclesiarum, a qua et mater ecclesia ipsa subsistendi accepisset inicium: que etiam est ab antiquo ab ipsis scilicet nascentis ecclesie primordiis cimeterium episcoporum et reliquorum fidelium christianorum.  Quod priuilegium ita permansit et permanet inconuulsum, ut in ea fere omnes eiusdem urbis pontifices legantur diuinis aptati seruitiis, tonsorati, nutriti, edocti, consecrati, excepta ipsa inunctione pontificalis dignitatis, quam constat esse matris ecclesie, et frequentius, qui in ea functi sunt abbatis efficio, pro uirtutum studio intronizati sint in solio episcopali. Et merito ueneratur ab omnibus locus ille, merito expetitur, merito diligitur, quem apex tante dignitatis attollit, quia etsi eis, qui illo oraturi conueniunt, qui Deo inibi famulantur, qui corpora sua ob sanctorum patrocinia illic tumulari precantur, desunt bona adquisita per meritum, sufficere possunt, que a loci fundatore sancto Sanctino,  a sanctis inibi quiescentibus prestabuntur, tamen prout fides petentium merebitur. Attestatur huic nostre astipulationi domni Bertarii memorabilis antiquitas, qui sanctorum uirdunensium pontificum acta replicans, basilice quoque huius meminit in hec uerba : Basilica, inquiens, in qua predicti episcopi requiescunt, est in honore sancti Petri constructa, et habet multorum episcoporum sepulchra, et propter hoc multum a fidelibus ueneranda.

 Huic ergo loco beatus Madelueus anno uite sue penultimo, dono Teuthardi [233 1Kb] adquisiuit res quasdam sitas in uirdunensi pago, loco qui dicitur Offelini curtis, et in fine Bettiliniaca, in fine quoque uirelinse, quas idem Teuthardus a genitore  suo Gunthero sibi relictas iure possidebat hereditario in terris, mansis, campis, pratis, pascuis, siluis, aquis aquarumque decursibus, et basilicam sancti Martini in ipsa uilla Bettiliniaca  constructam, que omnia, sicut habebat et possidebat, sancto uitono et huic patri nostro idem contulit perpetualiter possidenda anno inc. Dom. 775 indictione 14, regnante Karolo Magno anno regni eius 8, die 5 Idus Nouembris, in ipsa scilicet sollempnitate sancti patris nostri uitoni.

Diligebatur autem ab omnibus totius regni primoribus,  et ab ipso precellentissimo rege Karolo quia et congruum erat, ut quem Dominus perfude rat gratia, ab omnibus amaretur. Studebat omnibus per omnia placere, non eo modo, quo placent hominibus, quorum Deus dissipabit ossa, ut repleantur confusione ab indignatione eius, sed illo quo omnibus per omnia placebat apostolus, non querens quod sibi esset utile, sed quod multis, ut salui fierent. Ideo bona conscientia dicere poterat auditoribus suis cum eodem apostolo: Imitatores mei estote, sicut et ego Christi , qui utique uolebat sine offensione esse ecclesie Dei, ita scilicet temperandam docens conuersationem, ne quis in ea scandalum pateretur [234 1Kb] .

 Sed quid nos in laude eius temptamus,  quod non sufficimus explicare? Ipse enim laus eius est, qui in sanctis suis laudabilis est. Quo ergo nos ducit oratio? Quid moras innectimus? Quid felicem eius e mundo transitum replicare tricamus? Adsit ipse nobis propitius, ut digna fari ualeamus, aspiret cordi nostro meritis eius Spiritus sanctus et nostris infundatur uisceribus. Dicamus itaque, quod dederit ipse de quo loquimur, et quomodo de mundo ad Christum, cui deuotus seruierat, migrauerit, breuiter indagemus. Aduenerat iam tempus resolutionis eius, et beatus ipse ad quemdam episcopii fundum transierat causa consecrandarum ecclesiarum, ubi tactus digladiabili sorte nature, acri cepit fatigari dolore. O beatum, o uere felicem, qui sciens imminere  transitus sui diem, fatiscentes artus spiritui seruire cogebat, bonam hanc uirtutum suarum consummationem existimans, si in tam pio, tam celebri Dei seruitio expenderet quod reliquum erat attriti corporis uirium. Fecerat itaque uotis satis. Consecrauit namque uici illius ecclesias, et consecratio ipsa uiget usque in hodiernum diem. Tanta enim erat tunc et nunc est auctoritas uiri sancti, ut nullus episcoporum quamuis sanctus, quamuis iustus, consecrationem ipsam reiterare uel inmutare audeat, sed perennis est apud cunctos tunc facta dedicatio, et erit perpetualiter. Tota igitur urbe, immo tota regione astante et ad uerbum oris eius pendente, sermonem fecit omnibus de ipso festo ecclesie, et quia presentialiter ibidem sanctus sanctorum  aduenerit, cunctis adnuntiauit, atque ne consecratio reiteraretur prohibuit. Tandem omnibus ualedixit, suumque exitum maturius affuturum predixit. O quantus in uoce hac luctus omnium, que suspiria iuuenum, quanti gemitus dolentium! Et quis non fleret, ubi tantus uir suum a seculo nunciabat excessum? Quis se cohiberet a lacrimis, ubi tanta erat destitutio omnium in absentia tanti patris? Igitur consueta salutis documenta replicans seque illis commendans, omnibus benedixit, et ut domini Dei memorarentur ammonuit, et sic expleto officio domum  rediens, languore ingrauescente acrius cepit anxiari. Dehinc relatus ad ecclesiam, exitus sui prestolabatur horam gaudens, et uerba uite omnibus annuncians. Plena erat ecclesia lacrimarum, plena gemituum, plena plangentium et dolentium. Solus ipse gaudebat; qui quo uocabatur agnoscebat, et uocationem suam precibus commendabat. Cum clamarent omnes: Cur nos, Pater, deseris? Cui tuas oues desolatas relinquis? ipse omnium miserabatur, omnibus compatiebatur, omnes a lacrimis temperare docebat et sibi ad requiem festinantius eundum [235 1Kb] . Nec multo post uenit hora sancto optabilis, grata spiritibus angelicis, mesta filiolis, et seruum suum post diutina preliorum exercitia Christus inuitabat ad premia. Presentibus ergo ecclesie sue filiis,  post dulcia uite monita, post ultima consolationis affamina uiatico celesti pastus, pace data omnibus in bona confessione spiritum Deo tradens, patribus suis est appositus, adeptus optimam partem, que non auferetur ab eo, quia in pace fuit locus eius, et in Sion habitatio eius.

. [BERT. 12.] Fuit autem beatus Madelueus a tempore Pippini, qui Ansegiso ortus Karolum Tuditem genuit, qui pater Pippini, ex quo Karolus Magnus est genitus, extitit, cuius usque ad tempora hic iustus uixit uita sobria, iuuentute casta, complens cursum uite presentis in senectute bona . Senectutem autem ipsam dicimus, que ab anno hominis quinquagesimo in septuagesimum septimum porrigitur, quando iam a statu suo minorari  et infirmari uirtus humana incipit, quia et etas ipsa que a 77o anno in occasum protenditur, senium et decrepita uocatur; quando hoc quoque quod superest, languor et horror habet [236 1Kb] . Quod ideo dicitur, ne simplex lector audiens beatum uirum in senectute bona cursum consummasse, estimet eum usque ad ultimam senectutem uenisse; cum constet unumquemque exacto spacio temporis prestituti hora prefinita in oculis Domini defunctum cursum complesse, nec interest utrum quis in senectute aut in iuuentute seu in infantia debitum expleuerit, quin minus et de ipso dicatur: Cursum consummauit. [BERT. 12.] Obiit autem terra plorante, celo plaudente, in proximo episcopii fundo, quod dicitur Nouauilla,  4 Non. Octobris, anno etatis sue 66, in ipso inicio albescentis senectutis, exuens corruptibilem carnis tunicam, induens deificam immortalitatis stolam. Hoc accepto elogio ciuitas tota turbatur, populus omnis merore afficitur. Nec mora, omnis etas, uterque sexus indiscrete corpori obuiam ruunt, lacrimarum imbres fundunt, plangoribus era tundunt.  Nec defuere exequiis beati corporis celestes exequiarum ministri, qui beatum funus, dum suo ambiunt apparatu, odorem dulcissimum sua presentia exibuerunt, ut palam cunctis daretur intelligi, aduenisse illic ipsum quoque auctorem suauitatis. Et reuera. Ipsa enim clemens affuit diuinitas, consolans lugentium lacrimas, notificans, que in defuncto pietas, quanta simplicitas, que cordis fuerit puritas. Statim namque ut celo spiritum reddidit, due columbe candidiores niue ab ethere cunctis uidentibus lapse super crucem que ante corpus erat sederunt, et per omnes exequiarum moras, usquequo sepulture traditum est, manserunt, sicque intuentibus illis, iterum poli secreta petierunt. Cum tanta ergo celestis exercitus frequentia  curatum est corpus patris pia filiorum diligentia, et sic cum omni ueneratione dignissima delatum ad ecclesiam beati Petri apostolorum principis filiorum humeris, que sita ad septentrionalem plagam urbis, in qua preciosus Domini confessor uitonus cum multis predecessoribus seu successoribus suis requiescit presulibus sanctis; ubi officio sollempniter ex more celebrato, occurrentibus uicinarum urbium episcopis terre est mandatum cum gloria. Felix ecclesia tanti patris humatione digna! Felix locus tanti thesauri largitione ditatus! Beatum dixerim populum, tanti pastoris regimine sublimatum, benedictione protectum, miraculis iocundatum. Etenim si gloria ecclesie laus doctoris est, quante erant, immo quante sunt huius ecclesie glorie, cuius doctorem  tanta Deus omnipotens approbat laude? Ecce ad exequias eius celestes excubabant ministri, ut agnosceretur in terris quanta hunc Deus gloria donasset in celis.

 Beata plane exequiarum funera, talium testium uisitatione digna! Et quid est columbas de celo uenisse, funeri obsequium et solatium prebuisse, iterum cunctis uidentibus celi secreta petisse, nisi Christum in specie alitis innocue fidelibus populis de morte patris merentibus suamque destitutionem lugentibus patenter ostendere uoluisse, illum, cuius funus erat, in innocentia et simplicitate uixisse, sine felle amaritudinis uitam piam, timoratam, circumspectam, sollicitam, societatis sanctorum  auidam, ab omni malitie neuo immunem exegisse, et consortia sanctorum in gloria curie celestis pia deuotione meruisse? Accedant adhuc et potiora miracula, glorificetur Deus in sanctis suis, qui est mirabilis in operibus suis. Humato enim patris corpore, ut ostenderetur in celis semper uiuere ad ostendenda preclara eius merita, fiebant ad sepulcrum  eius diuina miracula. Et quia pia Dei clementia illum a puero ab omni inquinamento carnis abluit, mentemque eius castificans ab illusione diabolica potenter defendit, isque sibi mundo corde et casto corpore seruiuit, eius post obitum euidentius manifestauit. Ut enim ipsius mens inuiolata libidine, ita caro mansit incorrupta putredine. Siquidem cum sepulcrum eius cotidianis uirtutum floreret prodigiis et crebris populorum frequentaretur excubiis, erat tamen situm negligentius quam poscit debite uenerationis cultus. Quare dignum duxit tunc temporis episcopus clerusque omnis et populus illud mutare decentius. Presidebat eo tempore uirdunensi ecclesie Berhardus episcopus, uir catholicus et religiosus et in fide sancta nominatissimus, imperante  Lothario Ludouici Pii filio, cuius regnum fuit Italia cum urbe Roma et parte Francie quam Mosa et Rhenus inter se claudunt. Quod cum, uti deliberauerant animo, certarent effosso implere sarcophago, subito illis inestimabilis ostensa est uisio. Nam ablato sepulchri cooperculo, uident cadauer ante 40 annos defunctum uelut uiuentem hominem soporatum, candore liliorum uel rubore rosarum perfusum, nulla macula nec aliquo mortis signo fedatum. Quo uiso miraculo, odoreque perfusi suauissimo, ceperunt flere pre gaudio, leuantesque corpus sancti cum reuerentia et iubilo, in preparato transponunt mausoleo, ubi extunc operatur diuinitas, cunctosque Dei medetur pietas. Sopitur omnis ibi  infirmitas, fugatur cecitas, erigitur curuitas, roboratur debilitas, omnibus redditur sanitas.

Habet iam beatus uitonus in celis socium et conciuem, quem habuit aliquando in terris alumnum et deuotum successorem. Coniunctus est sanctis in gloria, quibus deuotus seruiuit in hac uita laboriosa. Queramus et nos eum patronum et tutorem, et cum reliquis sanctis pium apud Deum intercessorem, quem meruimus habere doctorem et ueritatis preconem. Illic ergo positus nos hic orantes exaudiat, tueatur et protegat, et quos habet in terris supplices ueneratores, optineat suos in celis fore conciues.

 Si ergo huius beati uiri ductus amore diligens lector studiosius cupit addiscere, quo in tempore natus quoue sit ad episcopatum promotus,  quot annis ante episcopatum uel quot in episcopatu uixerit, et quo hominem exuerit, teneat cronicam memorialis eius, et sic per succedentium sibi regum et Romanorum pontificum tempora quod querit inueniet. Relatum est superius, quod ante ordinationem eius per multa dierum curricula absque pastore fuerit plebs uirdunica. Non enim sinebat prefectorum, qui et maiores domus dicebantur, improba licentia ecclesias uti libertate propria, cum ipsas quoque urbes nimium attriuerit, maxime tamen uirdunum,  que sita in confinio Neustrie et Austrasie, utrobique incursioni diripientium patuit et rapine. Durauit hec uastitas per annos complures, a tempore scilicet Theoderici et principis Ebroini, quorum bestialis et non humana seuitia maculauit regnum Francorum sanguine procerum et magnatum usque ad secundum Pippini regis annum, quo institutus est a Stephano papa rex Francorum, sicut et predecessor eius Zacarias constituerat, qui fuit annus ab inc. Dom. 754. Tunc primum discussa caligine horribilis turbinis, noua lux oriri uisa est Galliarum populis, et plebes, que carebant pastore, suum queque certatim rapere; quo anno inthronizatus est hic beatus auctoritate Stephani pape et Pippini principis laude. Dum ergo referat cronica, quid fuerit a  tempore Pippini qui Ansegiso ortus Karolum Tuditem genuit, usque ad Karoli tempora, teneamus annum ab inc. Dom. 712, quo beatus hic natus est indictione 13, et sic computando ascendentes habebimus ipsos annos, quibus Pippinus superuixit, annos etiam 27, quibus Karolus optinuit principatum post patrem, sex etiam quibus filii eius Karlomannus et Pippinus post eum dominati sunt communiter, quatuor quoque quibus ante unctionem solus principatum optinuit, ipsum etiam annum, quo in regem eleuatus est, et sic summam numeri colligentes inueniemus quod 45 etatis sue anno consecratus sit electione superna, eo scilicet anno, quo Pippinus rex constitutus a papa est. Hinc iterum enumeratis a. 15 quibus postea Pippinus solus regnauit,  et 8 annis regni Karoli, quia in nono hic beatus hominem exuit, cum obsideret Karolus Tharouisam Italie urbem, inueniemus quod 54 pontificatus sui anno per [237 1Kb] perituris celestia et eterna commutans, in proximo episcopii fundo, qui dicitur Nouauilla, ad Dominum migrauerit, 4 Nonas Octobris, etatis sue a. 68, indictione 15, epacta 28, anno pontificatus Adriani pape  sexto, ab inc. Dom. a. 777, Constantini et Irenes temporibus, anno regni eorum sexto, uno ante septimam synodum anno. Ergo felix Madeluei ortus, felicior uite cursus, felicissimus fuit occasus, prestante Iesu Christi gratia cui est honor et gloria in seculorum secula. Amen.

  Anno igitur ab inc.  Dom. 754, Pippinus rex intrauit Langobardiam, et Stephanus papa reuersus est Romam. Anno quoque ab inc. Dom. 760 perrexit Wasconiam, et anno sequenti cum filiis Karlo et Karlomanno Aquitaniam et Bituricas cepit. Anno 762, iterum iuit Aquitaniam et conquisiuit Lemouicas ciuitatem. Cumque septima uice illo iret per uiennam transitus, Berterico ex famulis ecclesie episcopatum uiennensem dedit. Post hec anno ab inc. Dom. 768 obiit 8 Kal. Octobris, et eodem anno, die uidelicet sequenti, uncti sunt in  reges Karlus et Karlomannus. Franci ita diuiserunt, ut Karolus partem, quam pater Pippinus tenuerat, obtineret, Karlomannus uero partem, quam proauus eorum Karlomannus habuerat, susciperet.

 Anno ab inc. Dom. 755, indictione 8, post Gayroinum episcopum, qui in expeditione imperatoris obiit, domnus Manasses ordinatur abbas in Flauiniaco dono imperatoris Pippini. Hic corpus beati Preiecti martyris a uolouico delatum ecclesie sue intulit 8 Idus Nouembris. Hic etiam cellam primus Corbiniaci instituere uolens ab imperatore Karolomanno obtinuit, nec tamen fecit. Obiit a. 787, Non. Nouembris, 33 anno sue ordinationis.  Successit Adalbertus. Karolus Magnus contulit Deo et sancto Petro sanctoque Preiecto et abbati  Manasse, ut nullus hominum Flauiniacensis ecclesie in omni regno suo teloneum daret in ciuitatibus, mercatis, uicis, uillis, pontibus, portibus, non de rodatico, barganatico, pulueratico, mutatico, riuatico [238 1Kb] , salutatico, laudatico, tranatico [239 1Kb] et de hoc quod homines ad dorsa portare solent, quidquid ad ius fisci pertinebat indulsit, et de omnibus terris monachorum in toto imperio suo teloneum omne eis concessit 5 Non. Maii a. 7 regni sui  .

 Karlomannus igitur post administratum communiter quadriennio regnum discessit a. 771, pridie Kal. Decembris; Carolus solus regnum optinuit. Anno regni sui secundo, dum adhuc frater uiueret, bellum Aquitanicum a patre inchoatum, sed  nondum finitum, tanta felicitate consummauit, ut omnem et Aquitaniam et Wasconiam sibi retineret et sibi subiiceret. Igitur post Stephanum [240 1Kb] Paulus sedit Rome annis 10, die 1, obiit anno Dom. inc. 767; post quem Stephanus annis 3, mensibus 10, diebus 28.  Cui succedens Adrianus, sub quo habita est a quinque patriarchis apud Niceam synodus 350 Patrum temporibus Constantini et Hyrene matris anno imperii eorum septimo, regni Karoli Magni decimo, ab inc. Dom. 778, sedit annis 24, mensibus 3, diebus 17. Obiit anno Dom. inc. 796, et successit Leo.

 Compositis itaque Karolus rebus in Aquitania, et socio iam defuncto, precibus Adriani pontificis Romani bellum contra Langobardos cepit.  Anno 772 Karolus intrauit Italiam, et suscepit bellum quod a patre suo, Stephano papa supplicante, fuerat susceptum. Quidam autem de primoribus Francorum adeo uoluntati eius renisi sunt, ut se regem deserturos et domum reuersuros libere pronunciarent. Ceptum tamen est. Karolus igitur Desiderium Langobardorum regem paucorum dierum obsidione compulit, et obsides dare, et erepta Romanis restituere, atque ut non repeterentur sacramento firmare. Papia autem tradita est anno ab inc. 774, septimo  anno regni Karoli. Finis igitur belli fuit subacta Italia, et Desiderius perpetuo exilio deputatus in Francia, filius eius Adalgisus pulsus Italia, et res a Langobardis erepte Adriano pape restitute. Karolus ergo Langobardia subiecta et sacramento firmata cum prefecisset omni Italie Pippinum filium suum anno ipso, qui erat, ut dictum est, ab inc. Dom. 776, repetiuit bellum contra Saxones rebellantes.

  Anno ab inc. Dom. 776, qui erat regni Karoli 9, obiit Madelueus episcopus, et cum obsideret exercitus Karoli in Tharauisa Italie ciuitate Stabilinum socerum Chrotgaudi, qui contra Karolum rebellauerat, et propter hoc Karolo Italiam ingresso in bello occisus erat: erat in  eadem ciuitate Petrus uir Italicus, a quo tradita est ciuitas, et ob hoc uirdunensi episcopatu honoratus est.  Quo in tempore preerat ecclesie sancti uitoni abbatis nomine et officio Fretmodo diaconus et abbas, qui post sanctum Madelueum locum ipsum regendum susceperat. Temporibus ipsius Fretmodi, hoc est 14 anno regni Karoli qui erat ab incarnatione Domini a. 781, dedit quidam uir nobilis Becco canonicus sancto et famulantibus eius pro anima sua et pro anima Amlingi germani sui in ipso cymiterio sepulti res proprietatis sue quas habebat in pago uirdunensi, loco qui dicitur Gailane curtis super fluuium Agira, id est ecclesiam in honore sancti Christophori, cum omnibus que ad ipsam uillam  pertinere uidebantur, sicut in charta continetur. Postmodum interuentu [241 1Kb] Petri episcopi idem Fretmodo fecit prestarium de Raherei curte et ad eam pertinentibus cuidam Bettoni abbati, qui . . . . sancto Petro et sancto uitono, qui et i . . . . . Garani curtem cum appendiciis, et post mortem eius melioratas curias illas sanctus possedit u . . . dinus.

[BERT. 13.] Tunc fuit episcopatus uirdunensis per 12 annos uacuus, sed quidam seruus Dei Amalbertus nomine, iuxta morem temporis illius factus corepiscopus, regebat ipsam ecclesiam, et in quodam oratorio sub honore omnium apostolorum quasi solitariam uitam ducebat. Et tunc perdidit ipsa ecclesia quedam, que sibi collata aliquando possederat, et hoc in tempore Karoli Magni.  Licet enim  Petrus prefatus uir Italicus pro traditione Tharouise de ipso episcopatu fuisset ab eo honoratus, quia tamen semper suspecti sunt traditores, in episcopatu per tempus prescriptum receptus non est. Tamen ne uerbum regis esset inane et uacuum, post prescriptum annorum spacium concessum est illi ciuitatem ingredi et episcopatu potiri anno ab inc Dom. 788 [242 1Kb] , fuitque per 25 annos  et passus est multa aduersa. Certe etiam infidelitatem imperatoris obiecerunt illi, et ob id per 12 annos  non fuit ausus imperatorem uidere. Sed postea a filiis ecclesie ipsius coram principe recte purgatus adiit illius presentiam, et in diebus eius ecclesia sibi non solum non adquisiuit, sed et perdidit plurima. Difficile enim est, ut bono terminentur exitu, que malis sunt inchoata principiis. Probat hec ruina sua uirdunensis ciuitas, que turrium murorumque [243 1Kb] solidissimo ambitu, utpote lapide, plumbo ferroque conserto munita, unde et nomen sortita est, ut uocaretur urbs Clauorum, pro tuenda Italici huius instabilitate et experta infidelitate a Carolo destructa, nunc ingentis tantum i . . . . . [244 1Kb] prefert indicia et uix aliqua antique illius firmitatis retinet . . . [245 1Kb] , edocens omnes suo tali infortunio, que Dei sunt a Deo esse querenda. Sensit etiam rex insensibilis  perniciem tanti infortunii, ut non minor hic nisi quia premeditatus accederet hostis, quam dudum uandalica pestis. Et merito; nam ab ipsis fidei rudimentis usque ad tempus illud semper in Dei nomine pontificis ualuit electio cleri et populi, et si in quibusdam principes leguntur fauorem et consensum prestitisse, nusquam tamen feruntur electionem uetuisse pontificis ordinandi, aut factam inmutasse. Sepultus est in ecclesia Sancte Marie ante altare sancti Petri. A uastatione autem urbis uirdunice, que facta est a uandalis usque ad desolationem eius factam sub Karolo colliguntur anni fere 380. De quadris autem lapidibus dirute ciuitatis Aquisgrani capella exstructa est.

[BERT. 15.] Post cuius mortem elegerunt sibi clerus  et populus episcopum de regis palatio anno 815 Austrannum, cantorem ipsius, uirum strenuum, cuius industria Bracenses negociatores eiusdem ecclesie ditioni redacti sunt. Et hic superfuit annos 5. Requieuit autem anno ab inc. Dom. 819, et sepultus in basilica sancti Petri apostoli cum predecessoribus suis.

 Susceptum ergo bellum a Karolo contra Saxones per 33 annos maiore dampno Saxonum quam Francorum gestum est. uidentes Saxones quod resistere non poterant, pacem petentes, baptizata est multitudo eorum. Anno ergo ab inc. Dom. 780 uenit Karolus in Saxoniam in loco qui uocatur Patrisbronna, et ibi habuit placitum magnum, et ibi conuenerunt Saxones ad baptismum, ditione  a rege posita, ut Franci et Saxones unus essent populus. Duobus itaque preliis ita contriti sunt Saxones, ut ulterius neque regem prouocarent, neque uenienti resistere auderent. Plures tamen nobiles eo bello consumpti sunt.

Anno 788 Hispaniam aggressus sibi subdidit, et Britanniam. Per quadraginta enim et septem annos, quibus regnauit, ita ampliauit Francorum regnum,  ut cum esset antea magnum et forte, duplum illi addiderit. Colebat pre omnibus sacris locis ecclesiam sancti Petri apud Romam, cui etiam multa contulit in auro et argento. Ad hoc semper laborauit, ut urbs Romana suo labore ueteri polleret auctoritate; quam cum tanto amore diligeret, quater tantum in omni tempore regiminis sui illo iuit. [EINH. uita K.] Nunciato sibi Adriani Romani pontificis obitu ita fleuit, ac si fratrem karissimum amisisset.

 Domnus Manasses corpus sancti Preiecti martyris a uolouico delatum Flauiniacensi intulit ecclesie, quam in honore sancti Petri et eiusdem martyris fundauerat. Exceptio eius uIII Idus Nouembris celebratur. Hic obtinuit apud Karlomannum  , ut in Corbiniaco uilla cenobiolum construeret.  Obiit 33 anno ordinationis sue Non. Nouembris; cui successit Adalbertus uir uenerandus anno 21 Karoli, et 5 anno ordinationis sue decessit, et ei successit Zacho, et quarto anno moritur; et huic Alchuinus succedens 7 anno obiit, et sic 35 anno imperii Karoli domnus Apollinaris ordinatur abbas dono imperatoris. Hic etiam abbatiam Diuionensem et Reomensem rexit, et ecclesias easdem possessionibus auxit, sanctorum reliquiis honestauit, precipue tamen Flauiniacensem prouexit et auxit. Obiit pridie Kal. Aprilis a. 12 imperii Ludouici. Interfuit concilio Aquisgrani habito 4 anno Ludouici eiusdem, et post 2 annos successit uigilius abbas, a. 14 Ludouici. [ADO.] uiennensem tunc temporis ecclesiam Ursus, Lugdunensem  Ado regebat. Post Adonem Hilduinus nepos eius Lugdunensem ecclesiam paululum non episcopus tenuit, et abscedens Lirinis monachus factus est. Post quem Lugdunensem ecclesiam Laidradus suscepit honori rei publice utilis; uiennensem uero uulferi Bauarius rexit a. 11, cui successit Bernardus. Laidradus uero in initio imperii Ludouici imperatoris Suessionense monasterium petiit, et in loco eius Agobardus substituitur eiusdem ecclesie corepiscopus, consentiente imperatore et omni Gallicanorum episcoporum synodo. Quod quidam defendere uolentes, dixerunt eum a tribus episcopis in sede Lugdunensi iubente Laidrado fuisse ordinatum. Hic igitur Agobardus et Bernardus uiennensis apud Ludouicum accusati, desertis ecclesiis, in Italiam ad  Clotharium se contulerunt; sed agentibus piis imperatoribus, uterque sedem suam recepit. Et post paucos annos Agobardus apud Sanctonas in expeditione regia defungitur. Bernardus quoque obiit, et Agylmarus substituitur. Amolo quoque Lugdunensem episcopatum suscepit, cuius auctoritas et amor Karoli erga eum multum ualuit sancto pape Leoni, ut ipse hoc testatur in epistola ad eum missa.

   Successerat post Adrianum in pontificatu Romano Leo anno ab incarnatione Domini 796, qui sedit in eadem sede annis 22, mensibus 5, diebus 15. Hunc Romani letania maiore captum multis affectum iniuriis, erutis oculis, lingua amputata, anno Dom. incarn. 799 fidem regis implorare compulerunt. [ADO.] Missus enim in custodia, per murum noctu aufugit ad ecclesiam sancti Petri; inde a Francis Spoletum deductus, ac demum ad Palabronnam honorifice a rege susceptus, et cum honore Romam est remissus.  Hec fuit causa ultimi aduentus Karoli Romam ad reparandum ecclesie statum, ubi totum hiemis tempus exegit, quo in tempore imperatoris et augusti nomen assumpsit a. 799, ind. 8, quod primis multum  quidem auersatus est. [ADO.] Tum habita questione de eis, qui Leonem papam ita inhoneste tractauerant, et deponendo contumeliauerant, ut reos maiestatis capite plectendos iussit. Pro quibus pius pontifex intercessit, et rex eis uitam et membra perdonauit; in exilium tamen sunt missi.

Anno ab inc. Dom. 803, imperator legationem Romam misit de inquirenda ueritate, si, ut ferebatur, sanguis Christi in Mantua fuisset inuentus. Qua de causa Leo in Franciam uenit, quem imperator Remorum ciuitate susceptum, natalem Domini cum eo celebrem duxit, et donatum maximis muneribus per Bauariam ire uolentem deduci fecit usque Rauennam.

[ADO.] Anno ab inc. Dom. 806 delata sunt corpora  et ossa sancti Cipriani a Carthagine cum reliquiis Scillitanorum martyrum, Sperati et sociorum eius, et Lugduni in ecclesia sancti Iohannis Baptiste posita.

 Anno ab inc. Dom. 810 Pippinus Italie rex defungitur, in cuius regno Karolus filium eius Bernardum nepotem suum substituit, et regem appellari constituit.

Anno ab inc. Dom. 813 quidam de primoribus Romanorum conspirauerunt in interitum Leonis pape, qui comprehensi iussu illius interfecti sunt. Exacto uero papatus sui anno 21o cum grauiter egrotaret, Romani collecta manu omnia predia, que in singulis ciuitatum territoriis nouiter construxerat,  primo diripiunt, deinde concremant. Quos prohibuit ab incepto Bernardus Italie rex, et eodem anno obiit papa Leo.

 Extremo uite sue tempore congregatis omnium Francorum primoribus, Hludouicum filium suum consortem regni et imperialis nominis fecit heredem, imposito capiti eius diademate. [BERT]. Quo in tempore Herilandus suscepit uirdunensem episcopatum, uir multum simplex et ultra modum infirmus; et hic expletis in episcopatu annis 7, obiit Aquis, et relatus inde, sepultus est iuxta Anstrannum in basilica sancti uitoni.  Karolus  quoque decessit anno ab inc. Dom. 815, etatis sue a. 72, regni 47, 5 Kal. Februarii, et est sepultus Aquisgrani palatio in ecclesia, quam ipse edificauerat. Successit Ludouicus cognomento Pius, et per annos 25 magno moderamine rexit imperium, et hostibus fortiter resistens potenter eos terruit.

[EINH. Ann.] Anno 816 obiit Leo papa, et succedens Stephanus sequenti anno obiit, cui successit Paschalis.

Anno 817 Ludouicus concilium habuit de abbatibus et monachis, ubi interfuit Apollinaris abba Flauiniacensis, et obiit 826.

 Anno ipsius domni Ludouici 8, ab incarn. Dom. 823, natus est ei filius Karolus in Franconofurth palatio nouo, et ibi ordinatus est pridie  Idus Iunii Drogo Karoli Magni filius, et datus est ei episcopatus Metensis, et Humberto precentori palatii episcopium Meldense traditum est. Qui inuenit in ipsa ecclesia quaterniunculos de uita sancti Sanctini, sed ualde contritos. Eodem anno in territorio Tullensi, uilla Commarciaco, puella sabbato sancto post acceptam communionem ieiunare cepit, et tres annos absque omnis cibi et potus perceptione permanens, a. 826 iterum manducare cepit.  Habuit Ludouicus et alios tres filios, Lotharium, Ludouicum et Pippinum, et ex alia uxore iuniorem, quem diximus Carolum.

[EINH. Ann.] Anno 824 Paschalis papa obiit, et Eugenius successit, et tribus annis administrato pontificatu Romano, ualentino sedem reliquit, qui  eodem mense obiit, et Gregorius Iu successit.  Sedit a. 19.  Huius tempore, ut in Gestis Francorum legitur, Ludouicus in Elisatiam profectus occurrentibus ibi filiis suis cum prefato Gregorio Romano pontifice, iudicio episcoporum nomen deposuit et ad penitentiam agendam aliquanto tempore priuatus et inclusus uictitauit.

[ADO.] Anno 828 cum omnis potestas Francorum Pii Ludouici studio uacaret otio, quidam tantam boni spem [246 1Kb] non ferentes, uxorem imperatoris ab eius latere in Aquitaniam sub custodia dirigunt. A rege quoque uniuersus populus deficiens ad filios eius se transtulit: ipse custodie traditus est, uxor eius itidem custodie mancipata est; sed nutu Dei  post tot [247 1Kb] aduersa prospera succedunt, populi ad penitentiam [248 1Kb] conuertuntur, ipsum in pristino gradu reuocantes sublimant, filii nunciis missis ueniam flagitant, matrem reducunt. [REGINO.] Clothario iam imperatori ut extra [249 1Kb] Italiam nisi patre iubente non procederet [250 1Kb] principes imperant. Quod diuina [251 1Kb] pietate et gratia factum est quia ipse [252 1Kb] imperator in sequentibus iudicio episcoporum ad penitenciam reconciliatus est. Fuit autem hec deiectio [253 1Kb] maxima ex parte facta pro multimoda fornicatione Iudith uxoris eius.

[BERT.] Anno 839 Lotharius relicta Francia Italiam  petit. Ebbo Remorum archiepiscopus deponitur, et multi alii exilio dampnantur, quia in deiectionem imperatoris conspirauerant. Defuncto autem Herilando antistite, abiit pars cleri et plebis uirdunice ad Hludouicum imperatorem anno Dom. inc. 827, et petierunt sibi dari domnum Hildinum de Alemannia, uirum bonum et sanctum, qui in episcopatu suo multas ecclesias construxit, et multa bona operatus est.  Ludouicus igitur regnum suum inter filios suos diuidens, Lothario qui erat maior natu tradidit imperium et regnum Italie, et partem Francie quam Mosa et Renus inter se diuidunt, et partem Burgundie; Ludouico tradidit Bawariam, Saxoniam, et regna que Karolus subegerat; Pippino Aquitaniam, Wasconiam et  terram sibi subiectam usque in Hispaniam; Karolus minimus natu, qui Caluus est dictus, adeptus est Franciam, Burgundiam, Neustriam. Unde indignati sunt fratres, quia nolebant eum sibi equari, uel quia melior pars regni ei collata fuisset.  Unde post patris obitum graue inter eos ortum est bellum, et tamen statuta patris immutari non ualuerunt. Ad extremum etiam Aquitaniam Karolus optinuit. Pippino enim ante patrem defuncto, filius Pippinus remansit, qui quia ad regnum gubernandum minus fuit utilis, ad Karolum se principes contulerunt, et regnauit Karolus Caluus annis . . . Anno Domini 839 corpus sancti Bartholomei Beneuentum delatum est. Obiit Apollinaris abbas Flauiniacensis pridie Kalend. Aprilis, duodecimo anno  Ludouici, et post duos annos uigilius successit annis 14, et post eum Arewaldus subrogatus est anno 25 ipsius Ludouici.

Obiit autem Ludouicus 12 Kalend. Iulii anno ab inc. Dom. 840, [ADO.] imperii sui anno 25. Corpus eius a Drogone fratre Mettim delatum et in ecclesia sancti Arnulfi positum est. Successit Lotharius in regno.

[REGINO.] Anno ab inc. Dom. 841 fuit apud Fontanidum bellum grauissimum inter fratres filios Ludouici, et non sine magno suorum dispendio Karolus et Ludouicus uicerunt.  Eodem anno Agobardus Lugdunensis episcopus obiit; et illud memorabile opus, quod stetit a tempore Traiani  imperatoris et Forum uetus appellabatur, Lugduni corruit.  Dum ergo quisque sibi consulit, et ne alter sibi preferatur cauet, unitum Francorum regnum feda sectione sciderunt, et exteris nationibus occasionem rebellandi contulerunt. Ingruentibus enim Normannis, Danis et Britonibus, fiunt christianorum strages, depredationes, uastationes, incensiones. Hac de causa pacificantur inter se reges, et quia armis non possunt, pecuniis se redimunt.  Eodem anno, qui erat ab inc.  Dom. 842 [254 1Kb] , Normanni, id est aquilonares populi, uastauerunt Rotomagum, anno 1 Lotharii et Karoli.

 Anno 844 mortuo Gregorio Sergius papa succedit, et 3 annos administrato sacerdotio Leoni Iu dereliquit, et post annos. . . . successit Benedictus III annis 2, et Nicolaus I. Qui exactis in sacerdotio 10 annis Adriano cathedram reliquit anno ab inc. Dom. 868.

 Lotharius igitur maior natu optinens imperium, contentus fuit ea parte regni quam supra diximus, cum urbe Roma et Italia. Indictio 15 fuit annus Lotharii imperatoris in Italia 33, in Francia 13. [ADO.] Habuit filium Ludouicum qui in uita patris Rome a Sergio papa coronatus et imperator  appellatus est. [BERT.] Regebat tunc uirdunensem ecclesiam prefatus domnus Hildinus episcopus, uir per omnia laudabilis. Sed hic post bellum in Fontanido actum magno odio habitus a Lothario imperatore, anno ab inc. Dom. 851 obiit in ista ciuitate cum magno dolore et tristitia Idus Ianuarii, exactis in episcopatu 24 annis, et sepultus in cripta sancti uitoni. Post cuius excessum ordinatus est in ipsa ecclesia donnus Hatto, et pro predicto imperatoris odio inuenit tunicam sancte Marie per multa scissam et disruptam, id est res prefate ecclesie nimium subtractas et alienatas. Pro quarum alienatione et suorum afflictione toto nisu erexit se contra inimicos ecclesie, donec miserante Deo ad pristinum statum omnia reduceret et redintegraret.  Insuper etiam optinuit apud Lotharium iuniorem regem uillas et predia quamplurima, ut demonstrat cartarum notitia. Erat enim intentio eius et labor nimius, ut ecclesia sibi commissa exaltaretur et pace frueretur. Quod et fecit diebus uite Lotharii iunioris. Hic accepit partem reliquiarum sanctorum confessorum pariterque pontificum Mauri, Saluini, Aratoris, quorum corpora sancto Agerico reuelata, et ab eodem fuerant honorabiliter et sanctissime ordinata in eadem ecclesia ubi primo fuerant tumulata, sancti Petri apostoli nomine consecrata, sed a domno Hildino in noua sancti Medardi ecclesia erant translata, et reposuit in monasterio quod Theolegium dicitur, ecclesie sue subiectum.  Brachium uero sancti Mauri in ecclesia quam ipse in castello nouo, quod nunc Hattonis castrum ab auctoris nomine uocatur  , construxerat, sub altari recondidit ad salutem et presidium posterorum.  Lothario ergo iuniore rege filio Lotharii diem obeunte anno ab inc. Dom. 874 in mense Augusto, etiam iste obiit Kalend. Ianuarii, et est sepultus in basilica sancti uitoni, in cripta iuxta corpus domni Hildini episcopi, exactis in episcopatu 23 annis. [BERT. 18.] Ipse etiam inchoauit nouam  ecclesiam sancte Marie, et magna ex parte construxit.

Eo tempore presidebat Metensi ecclesie Aduentius pontifex, uirdunensi Hatto, Lugdunensi Remigius. Hic Adoni uiennensi episcopo, Romane ecclesie uicario, et Nicholao pape pro eisdem episcopis Treuerensi et Coloniensi  depositis litteras misit. Clerus quoque Coloniensis eidem itidem misit litteras; que habentur in catalogo. Sed cum a multis perlaboraretur diuerso modo tum timore regis tum amore illorum, nullatenus persuaderi papa potuit, ut restaurarentur. Defuncto autem beato Nicholao cum imperante Ludouico successisset Adrianus, et litteras misisset Galliarum episcopis, ut non alios ordinarent episcopos nisi quibus prefatus  imperator episcopatum concederet, et ordinari mandaret, non consenserunt uenerabiles episcopi, sed pariter congregati litteris factis communiter suggesserunt pape, se decreta sanctorum patrum fideliter obseruare uelle et secundum scita canonum episcopos consecraturos; quarum textus in cathalogo sacrarum scripturarum habetur.  Scripsit et aliam epistolam Gerardo duci et Rofrido comiti et omnibus Galliarum comitibus, ut nullius hominis fauore uel gratia permitterent alios uiros ecclesiastici ordinis in episcopiis totius Gallie et Burgundie consecrare episcopos, nisi quos Ludouicus imperator iuberet, cui satis luculenter et honeste obuiauerunt prefati uenerabiles Galliarum episcopi, litteras illas per uerba singula discutientes,  et quod sanctorum patrum decretis consona non essent humiliter suggerentes, inque huius responsionis extremitate epistolam pape Nicholai predecessoris sui interserentes, quam ad quendam episcopum Gallie misit, inter cetera de ordinibus sacris pie et lucidissime exprimens in hec uerba: Illud autem, frater karissime, ridiculosum sonuit, quod apicum tuorum gerulum nobis commendans, hunc presbyterum esse Gerardi illustris comitis perhibuisti. uerum quid hoc scribens prudentia tua dicere uoluerit, uel quid super huiuscemodi uerbo intellexeris, fateor, nos ignoramus. Numquid Gerardus comes illum presbiterum consecrauit? Numquid de ipsius est diocesi? Ubi hoc legisti? Ubi hoc didicisti? Nisi quia presbiteri non specialiter ecclesie ciuitatis aut  ecclesie possessionis, aut martirii aut monasterii secundum sacras Scripturas ordinantur, set in domibus laicorum constituuntur, et cum secularibus adeo conuersantur, ut iam non Dei nec ecclesie cuiuslibet, sed illius comitis et illius ducis esse dicantur; ita ut impletum sit quod per prophetam dicitur: Â»Et erit sicut populus, sic sacerdos .Â« Quod fortasse unum est eorum. Que cum in nomine Domini conuenerimus  unanimiter in id ipsum, oportebit decentius emendari et tamquam uenenatum elleborum amputari, Et post pauca hoc addiderunt: Quid putamus, si beatissimus papa Nicolaus in diebus suis audisset, et in litteris quasi ab apostolica sede confictis, quod layci comites non permitterent in ciuitatibus episcopos ordinari, nisi quos secularis potestas e latere suo misisset. Quid inde scriberet? Quo dolore moueretur? Quosue gemitus daret, cum perspiceret sacratissimum ordinem tam illicite tractari et ad tantum nefas prosilire quemquam ausum, ut de sede apostolica tam inconuenientia et extra usum ecclesiasticum omnino scriberet. Tales tunc in Gallia erant episcopi.

[REGINO.] Anno ab inc Dom. 855 Lotharius diuisit imperium filiis suis, Ludouico Italiam, quem  et imperatorem appellauit; Lothario regnum quod suo nomine uocabatur, et Carolo regnum Prouincie, atque dispositis regni negotiis, in monasterio quod Prumia dicitur monachus factus, diem clausit ultimum ipso anno 3 Kal. Octobris.

Anno 856 indict. 4 Lotharius Teutbergam duxit uxorem.

Anno 858 Karolus rex Prouincie moritur, et de regno eius inter Lotharium et patruum eius Karolum filium Ludouici facta est contentio, et Lotharius Hucberto ducatum dedit inter Iurum et montem Iouis, quia sororem eius habebat.

 Anno ab inc. Dom. 860 Britones Franciam inuadunt, contra quos Carolus pugnauit, et Brittanniam intrans, turpiter uictus aufugit.

 Anno ab inc. Dom. 862 rex Brittonum nutu Dei percussus est, et anno sequenti Brittones ei subduntur.

Anno ab inc. Dom. 866 Rollo Normanniam intrauit, et postmodum baptizatus Robertus in baptismate dictus est.

 Anno 868, ind. 1, Lotharii regis tempore facta est in terra Francorum et Gallie et Burgundie fames ualida, et mortalitas hominum, et pestis animalium . Que sic iusto Dei iudicio in populum deseuit, ut multi patriam deserere et ad terras alias cogerentur demigrare, adeo ut multe urbes Francie raro incolerentur habitatore.

 Anno ab inc. Dom. 864 translatum est  corpus sancte Regine uirginis et martiris de Alesia ciuitate apud Flauiniacum castrum seu cenobium, presidente loco eidem, cuius erat iuris ciuitas prefata, Aigilo abbate, postmodum Senonum archiepiscopo; regnante Carolo Caluo. Hic est Aigil abbas Flauiniacensis, qui cellam Corbiniaci instituit, et duodecim ibidem monachos posuit  , annis ex quo Flauiniacensis ecclesia ipsum Corbiniacum  optinuit ducentis quinquaginta octo.  Post uigilium a. 839, ind. 2, Adreualdus successit, et Marianus a. 1 Caroli uiguit. uulfaldus in a. 8, Warinus comes  et sub eo Sarulsus decanus in a. 10, Gotserus in a. 15 obierunt; Hugo successit. Sanctus Ezgil in a. 24, ind. 11 a. 857 transtulit corpus sancte Regine. Geylo successit in a. 26 ab inc. Dom. 866 in episcopatum Linguonensem promotus, et ei Sigardus a. 870, 30 Karoli successit; inde Wilfridus Ludouici II imperatoris sororius a. 880  ind. 13, anno Karlomanni principis secundo consecrationem ecclesie Flauiniacensis a Iohanne papa et 18 episcopis facere optinuit, et in anno eodem 880, ind. 13, cartam inter abbatem et uasallos eius et monacos fecit  . Adalgarius abbatiam  a Carolo Simplice  optinuit, et quia res ecclesie peruasit, Romam euocatus, Trenorcii obiit a 893  . Est etiam Walo episcopus a Siluestro papa excommunicatus propter inuasionem eiusdem ecclesie, sicut in litteris Aquini ante Walonem electi episcopi inuenitur. Anno 856, Adalgarius episcopus fit: prefuit a. 33, [REGINO.] In quo spatio imperium per multos diuisum et scissum est. Boso regnum Prouincie, Wido imperium, Odo Francie regnum sub Carolo Simplice, Rodulfus Iurense, Carolus iunior imperium. Anno translationis sancte Regine primo obiit Salocho Dolensis episcopus Flauiniacensis monachus, cuius corpus post 200 annos incorruptum repertum est.

 Post Lotharium igitur iuniorem  Karolus frater  eius cognomento Caluus, rex Francie imperium adeptus est, sed Ludouicus Italie rex alter frater monarchiam regni cupiens inuadere iterum contra Karolum bellum excitat, et Normannos aliasque gentes contra eum euocat, quas Karolus superat, et fratrem de finibus suis expulsat.

 Anno 876 concilium habuit Karolus in Ticinensi palatio, cui interfuit Berhardus uirdunensis episcopus. Dampnati et depositi sunt Edatius. . .  ricensis, Agelmarus Aruernensis, . . . nius Linguonensis  . Hic dedit priuilegium ecclesie Flauiniacensi. Sub Nicholao I papa habita est cum quinque patriarchis synodus octaua 150 patrum apud Constantinopolim, Basilio Magno imperatore petente et presente.

 Imperator ergo Karolus cognomento Caluus anno dom. inc. 877, ind. 11 uita functus est pridie Nonas Octobris, et Hermentrudis regina in finibus Lugdunensium, et sepultus Nantoade in monasterio sanctorum Petri et Pauli; sed monitione angelica translatus Parisius ad Sanctum Dionysium regaliter tumulatur. Successit patri Ludouicus, qui regnauit 4 annis; et ei successit Ludouicus Karoli nepos, uix biennio regio nomine functus. Hic tanta  cede Danos perdomuit, ut uix superesset qui renuntiare potuisset. Adriano pape Ioannes uIII successit anno Dom. 870. Hic ad Ludouicum uenit in Franciam, et cum eo loquutus est. Hic Ludouicus 2 anno regni obiit 882. Karolus, qui Simplex dictus est, in cunis orbatus patre remansit. Ob id Franci anno 888, indict. 6, Odonem, Roberti Andegauorum comitis filium, quia Normanni imminebant, tutorem regni et pueri elegerunt, et licet reluctantem, sub Karolo constituerunt regem. Hic quoad uixit hostes fortiter pressit, et Karolo, postquam adoleuit, patienter sua regna restituit, a quo et parte regni donatus est. Remigius Lugdunensis 49 episcopus, et Ado uiennensis miserunt literas prefato pape Iohanni pro simonia et quia per manum laicam quilibet  indigni ad episcopatum promouebantur,  Huic Iohanni anno Christi 880 Marinus successit, et Adrianus sedit anno 1. Successit [255 1Kb] et ei Stephanus a. 885, ind. 3. Hic propter temeritatem Frotharii Burdigalensis episcopi litteris missis Aureliano [256 1Kb] Lugdunensi archiepiscopo precepit ut, sumpto uno uel duobus ex eadem prouincia episcopis, ad eandem ecclesiam [257 1Kb] euntes pontificem consecrarent; si ex episcopis prouincie iam dicte neminem  possent habere, ipsi fisi sua auctoritate episcopum consecrarent. Stephano successit Formosus qui Siluester II. Hic Augrimum [258 1Kb] Linguonensem restaurauit, qui defuncto Aureliano [259 1Kb] Lugdunensi in loco eius substitutus. Formosus uices suas Barnoino uiennensi commisit [260 1Kb] , qui fuit frater Bosonis regis.  Formosus papa Walonem Eduensem episcopatum sibi uendicantem excommunicauit, quoniam ordinator archiepiscopus Lugdunensis a Stephano papa depositus, set a Formoso restauratus, suum non haberet pallium nec restitutam sibi dignitatem; qui posset episcopum consecrare? et cum contradiceret consecrationem Teutboldus episcopus ex parte pape. Excommunicatus est autem propter ecclesiam sancti Petri Flauiniacensis  quam inuaserat. Excommunicatus est et Richardus dux, et Manasses et Ingelbertus pro inuasione ecclesiarum et maxime Eduensium usque ad satisfactionem. Inuenitur hoc in litteris Aquini ante Walonem petiti et electi Eduensis episcopi. Et Tedaldus 16 Kal. Septembris dom. inc. 856 anno, ind. 4; cui successit Isaac 880 ind. 13; et ei Geylo successit de abbatia Flauiniacensi promotus in episcopum Linguonensem anno dom. inc. 880 ind 13 [261 1Kb] , et ei Teutbaldus [262 1Kb] , et ei Augrimus. Warnerus obiit 908. Anno 879, ind. 12, suscepit regnum Prouincie ad uiennam Boso Idibus Octobris, post. . . lum; cui successit Ludouicus filius eius 891, adhuc iuuenis, auctoritate pape Stephani sub tutoribus Richardo duce et regina.

  In partibus igitur Bauarie et Saxonie et Italie imperatoris Ludouici Pii filius Ludouicus, et Lotharius Lotharii imperatoris filius tenebant. Post obitum eorum filii ipsius Ludouici regnauerunt. Nam Lotharius iunior rex obiit sine filiis. [BERT.] Ludouici igitur tempore anno ab inc. Dom. 875, ind. 8, post excessum domni Hattonis domnus et sanctissimus uir Berhardus acclamatione cleri et populi factus est episcopus uirdunensis, cuius intentio et studium sanctissimum fuit inceptam basilicam ad perfectum usque perducere. Quod et fecit Deo miserante. Signa grandia et honorabilia et minora ualde bona ibi esse constituit, pontificalia uestimenta, et ornamenta ecclesiastica quamplurima, et feretrum ubi sunt reliquie sanctorum ecclesie  sue contulit. Canonicos suos canonice uiuere fecit, uillanis presbyteris uiam iustitie uiriliter ostendit, et pueros in diuinis et humanis libris per se et per alios cum summa caritate instruxit. Obiit in Theolegio monasterio, ubi et corpus eius conditum est pridie Kalend. Ianuarias.  Fuit in episcopatu decem annis. Obiit igitur Ludouicus iustus et sanctus imperator Lotharii imperatoris senioris filius et frater iunioris Lotharii 4 Idus Aprilis anno ab inc. Dom. 878. Karlomannus filius eius successit,  cuius fuere fratres Ludouicus et Karolus; regnauit annis 5; obiit Non. Decembris anno 884, quo anno Normanni Burgundiam inuaserunt. [REGINO.] Karolus, cognomento Caluus, obitu fratris audito, Italiam intrauit, sed a Karlommanno nepote territus fugit, et eodem anno, ut prediximus, uita decessit.  Karlomannus obiit Nonis Decembris anno 884, et sequenti Karolus imperator efficitur, et hoc post annum unum defuncto, alius Karolus Simplex imperium assumpsit, qui regnauit 29 annis. Ludouicus autem Karlomanni frater rex Saxonum constitutus, adhuc eodem fratre uiuente Bauariam intrauit.  Anno ab inc. Dom. 881, Non. Aug. pugnauit Ludouicus filius Ludouici regis contra paganos et contriuit [263 1Kb] eos; regnauit autem ann. 3.  [REGINO.] His duobus fratribus, Ludouico scilicet et Karlomanno, intra quinquennium defunctis, ad iuniorem Karolum rerum summa peruenit, qui consecratus est a Iohanne papa imperator.  Annus 885, indictione 4, annus fuit imperatoris Karoli in Italia 5, in orientali Francia 4, in Gallia 1. [BERT.] Temporibus igitur Ludouici Germanici regis Dado suscepit episcopatum uirdunice urbis, anno ab inc. Dom. 885, cum quo optinuit plurima. Quo mortuo Karolus, ut diximus, monarchiam adeptus est. Dado episcopus uirdunensis ante episcopatum prefuit abbatie sancti uitoni, quam etiam sumpto episcopatu non omisit; qui adquisiuit ecclesie illi plurima, cuius ecclesie canonicus Bertharius in eiusdem ecclesie requiescit cimiterio.  Anno inc. uerbi 887, Normanni pagani Flauiniacum castrum seu cenobium ingressi, occiderunt monachos cum famulis 8 [264 1Kb] numero, et manserunt dies 14 [265 1Kb] , a 3 Idus Ianuarii usque 8 Kal. Februarii.

[BERT. pref.] In diebus igitur pontificatus domni Dadonis, cum eius bono studio et inclita fama per 35 annos multa ecclesie sibi commisse prouenerint prospera, cum 36 anno principalis ecclesia peccatis exigentibus igne consumpta, libri et memorie sanctorum patrum maxima ex parte eidem essent tradite, Bertharius presbyter, ne sanctorum patrum uirdunensium pontificum sacrosancta memoria et uenerabile studium et operatio sancta penitus obliuioni traderetur, que de sanctis eorum actibus legerat, breuiato sermone comprehendit, presentibus  gratum, posteris utile.  Karolus ergo Italie et Saxonie adeptus imperium, postquam Normannos, qui Parisius 7 annorum obsidione attriuerant, sibi subdidit, obiit anno ab inc. Dom. 888, ind. 6, pridie Nonas Octobris, anno imperii sui 4. [REGINO.] Post quem accepit Arnulfus nepos illius regnum anno ab inc. Dom. 888, ind. 6, eodem scilicet anno, filius Karlomanni filii Ludouici imperatoris iusti et sancti.

 Iterum in Francorum regno Normanni  insurgunt, et anno ab inc. Dom. 891, indict. 9, Gallias, Hispanias, Italiam, Franciam et totum christianorum uastant regnum. Ciuitates Parisius, Beluacus, Carnotis et Meldis et relique non secus undique ciuitates diripiuntur, uastantur et euertuntur, corpora sanctorum infra muros recipiuntur timore hostium. Corpus sancti Benigni, Diuionensis ecclesie patroni, Linguonis fertur. Sanctus Sanctinus Meldis in ecclesia maiore positus a uirdunensibus maximo pretio uirduni relatus iam erat superioris fuge [266 1Kb] tempore, a. 866. Normanni Gallias peruagantur, Hispanias, adeunt, Rodanum intrant fluuium, Italiam populantur, et totum christianorum pessundatur regnum. Interea congregati Francie principes concilium de magnis rebus ineunt, et,  ut prediximus, Odonem licet reluctantem sub Carolo constituunt regem.  Indict. 10, fuit annus primus imperii Widonis augusti, qui per Galonem Linguonensem episcopum constitutus rex, cum audisset Odonem regem factum, cum Berengario rege Italie multa bella gessit, et uictor reueniens imperator creatus est. Eodem anno apud [267 1Kb] Tullum et circa Alpes ultra Iurum Rodulfus rex factus est 92 anno.  Anno igitur ab inc. Dom. 893, ind. 11, Odone regnante in Francia, Arnulfo in Italia et Saxonia, Karolus iam iuuenis Francorum repetit sceptra, et memoratus Arnulfus imperii inuasit monarchiam, Romam cum assensu Formosi pape capiens, a quo in imperatorem promotus  est. [REGINO.] Tunc primum a Francorum regibus ad extraneos translatum est imperium, principibus regni paruipendentibus Karolum ob tardum mentis ingenium.  Zendebolcus in presentia patris sui Odonis regis rex ab Arnulfo constitutus, cui Arnulfus regnum Lotharii dedit, et postea filius eius occiditur, et ipse obiit anno 901.  Odone ergo anno regni sui 12, ab inc. Dom. 899 defuncto, reciprocate Normanorum et Danorum emergunt fluctus; Ungari ab aquilone Saraceni a meridie et finibus Hispanie prorumpentes in interitum confligunt Gallie . Per omnia seuit gladius, cuncta dantur incendio, sanctorum loca traduntur exterminio.  Eo anno Burgundia uastata est a Normannis; quibus  occurrens Richardus dux iustitiarius bello eos fudit, et retro redire cegit. Iterum apud Carnotum socio Roberto duce, Odonis regis fratre, idem Richardus cum Normannis dimicauit, et immanem eorum multitudinem occidit. Habuit tres filios, Rodulfum, qui fuit rex Francorum, Bosonem, qui Gallie superioris que Comata dicitur, id est Burgundie, accepit regnum, tertium Hugonem Capito, qui fuit dux inferioris Burgundie.

[REGINO.] Anno ab inc. Dom. 904, fuit bellum inter Conradum ducem et Adalbertum, in quo Conradus cecidit, et anno sequenti Adalbertus capite  plectitur.  Formoso successerunt Bonifacius, Stephanus, Theodorus, Iohannes IX.

Anno 910, constructio monasterii Cluniacensis, et 918 obiit Willelmus dux constructor illius.

 Anno 913, Walo Eduensis episcopus obiit, qui prefuit annis 20 sub Carolo Simplice; et Herueus successit.

[FLOD.] Anno 919, cecidit Remis grando mirabilis ouum galline superans magnitudine, latitudine medium palme. Anno sequenti mel in spicis inuentum est et flores in arboribus maturis iam frugibus.

Anno ab inc. Dom. 917, Rodulfus rex constitutus est, et 21 regni sui anno ab Ungris id est Sarracenis interfectus est, et Ebbo dux castri Dolensis;  et inuasit regnum Hugo dux, capiens in uinculis Karolum Rodulfi filium; et regnauit usque ad annum dom. inc. 981.

Eodem etiam anno qui erat ab inc. Dom. 920. obiit Rollo Normannorum princeps, et Willelmus filius eius successit, qui dolo occisus est anno 943, et Richardus filius eius successit.

 Exorta ergo discordia inter Carolum et regni principes, fiunt lites et bella, rapine et incendia, et innumera undique seuiunt mala. Tandem rex facti penitens principes ad concordiam commouet, pacemque exoptatam cum eis firmat. Richardus igitur, qui ab exequutione iustitie cognomen acceperat, quamdiu uixit, Carolo regi semper  fidelis extitit; quo mortuo anno 922, Odone quoque rege defuncto, Kalend Ianuarii predictus Robertus frater eius sperans et cupiens eam partem regni, quam ipse tenuerat, quia ei a Carolo Simplice, qui totius regni erat dominus, non reddebatur, palam inuasit tyrannidem, et a quibusdam episcopie diademate regio coronari et sceptro regni insigniri partim blandiciis, partim minis extorsit, sed nequaquam huius presumptionis letos exitus habuit.

[REGINO.] Anno ab inc. Dom. 900 Arnulfus imperator obiit, et Ludouicus filius eius successit. Hic duodecim annis administrato imperio obiit, et Conrado filio Conradi ducis regni sceptra reliquit anno ab inc. Dom. 911. Hic etiam regnauit annis nouem, et Heinricus primus successit magnus imperator  anno 920. [FLOD.] Eo anno inter Hilduinum episcopum et Ricarium abbatem de episcopatu Tungrensi habita est contentio, siquidem rex illum episcopatum Ricario dedit, quia Hilduinus, cui illud prius dederat, a se desciuit. Herimannus uero Coloniensis archiepiscopus, eligente clero et fauente populo, necnon et Gisleberto, quem plurimi Lotharienses relicto Carolo principem ordinauerant, Hilduinum ibi ordinauit episcopum, cum Carolus ipsum episcopatum, etiam Lothariensibus iam ad se reuersis cum Gisleberto duce, Ricario abbati consentiret, quamobrem utrique Romam profecti sunt.  Anno 921, habita est synodus apud Trosleium, cui presedit Heriueus Remorum archiepiscopus, ubi et Carolus interfuit; qui inde digressus in regnum Lotharii abiit, et facta pactione cum Heinrico principe Transrenensi Laudunum rediit, postmodum uero pacem cum eo firmauit. Normanni fidem Christi susceperunt cogente Roberto comite; hoc etiam anno Richardus iustitiarius obiit.

[FLOD.] Anno sequenti regnum Lothariense ob persequutionem Gisleberti et Ottonis rapinis, sacrilegiis, incendiis, etiam tempore quadragesime, uastatur. Ricarius, qui Romam profectus fuerat propter episcopium Tungrense, reuersus est ordinatus a Iohanne papa IX episcopus, Hilduino ab ipso papa excommunicato. Drogo Tullensis episcopus  obiit; Gauzlinus successit, qui etiam ordinatus est 16 Kal. Aprilis.  Quo etiam anno consecratus in regem Robertus, ut prediximus, palam inuasit tyrannidem. Heriueus Remorum archiepiscopus die tertia post consecrationem Roberti obiit sexto Nonas Iulii, antequam 22 sui episcopatus expleret annum; cui successit Seulfus tunc archidiaconus. Robertus filium suum Hugonem in regnum Lotharii mittit. Qui acceptis obsidibus a quibusdam Lothariensibus, ad patrem remeauit. Obsederat enim Karolus Capremortem castrum Gisleberti, ad quod liberandum predictus Hugo missus est, quo comperto, Karolus obsidionem reliquit.

Anno inc. Dom. 922, apud Cameracum uisi sunt tres soles in celo quasi apparere, uel sol tres orbes  a se inuicem distantes habere, duo quoque spicula et duo stipites uisi sunt sibi propinquantes donec sunt cooperti; et terremotus factus.

 Iohanni uIIII pape successerunt Benedictus, Leo, Christoforus, Sergius, Anastasius, Lando, Iohannes X.

[FLOD.] Anno ab inc. Dom. 923, indictione 11, Robertus profectus in regnum Lothariense cum Heinrico pactum iniit, et datis utrimque muneribus discessum est; ubi etiam quidam Lothariensium obsides Roberto dederunt, et inducias acceperunt. Carolus uero cum suis Lothariensibus inducias confringentibus Mosam transiens, sub urbe Suessionica, ubi Robertum sedere compererat abiit, et in  crastinum die dominica, hora sexta iam preterita, Francis prelium non sperantibus, plurimis quoque prandentibus, Axonam transiit, et super Robertum irruit. At ille armatis eis quos secum habebat, contra processit, commissoque prelio multis utrimque cadentibus, Robertus quoque lanceis perfossus procubuit. Hi tamen qui erant cum Roberto, Hugo scilicet filius eius, et Heribertus comes uermandensis, cum ceteris uictoria potiti, Carolum cum Lothariensibus in fugam uertunt; sed ob mortem regis sui persequi destiterunt, campum obtinuerunt; spolia a rusticanis direpta sunt. Lotharienses relicto intra regnum Francie Carolo, reuertuntur ad sua, qui multis legationibus Herbertum comitem et Seul eum archiepiscopum, ut ad sua reuertantur exorat.   Quod illi renuentes, pro Rodulfo Richardi iustitiarii filio in Burgundiam transmiserunt, qui ocyus cum multa suorum manu illis occurrit, et Carolo trans Mosam refugiente, ipse rex apud urbem Suessionicam constitutus est, et Boso frater eius rex Gallie superioris que Comata dicitur constitutus est, id est Burgundie superioris, et Hugo Capito dux Burgundie inferioris. Socii uero defectionis interitu Roberti nequaquam territi, perfidie sue non deseruere contumaciam, quam potius Herbertus infando scelere traditionis dominum suum regemque totius Francie Carolum dolo captum uinculisque irretitum, Parronam duxit tenebroso carceris domicilio recludendum. Et quia regni status sine principe agebatur in incertum, maxime  cum Hugoni Roberti filio, qui post probis actibus Magni nomen promeruit, puerilis obsisteret etas quominus regias assumeret infulas, et Herberti cunctos moueret odium, maxime quos humanitatis respectu ad misericordiam erumma principis permouebat, tandem, ut prefati sumus, Rodulfus regende preficitur Francie, et sic regnum Francorum ad extraneum transfertur. Qui adeptus regni solium, et in malefactoribus fuit ultor seuerus, et in cercendis hostibus regnoque tuendo sagacissimus. Eius in diebus Danorum et Normannorum iterum adueniunt phalanges, et non solum Franciam, sed et totam percurrere Burgundiam. Contra quos Rodulfus sumptis armis ita proteruos eorum compescuit impetus, ut usque nunc Gallias ab eorum incursione  faciat manere quietas. Tunc delatum est corpus sancti Benigni martyris infra muros castri Diuionensis, et ibi seruatum in ecclesia sancti uincentii. [FLOD.] Illis itaque rebus intentus Rodulfus legatos habuit Lothariensium se et sua illi subdentium.  Iuxta Mosomum ergo obuiantibus illi Lothariensibus, suscipiuntur a Wigerio Mettensium presule, et uxor eius Emma regis Roberti filia, interim a Seulfo consecratur regina. Rodulfus a Lothariensibus quibusdam obsidibus acceptis reuertitur. Eo anno Dado uirdunensium episcopus obiit exactis in episcopatu 38 annis, et inter sepulcra predecessorum suorum episcoporum in ecclesia sancti uitoni condignam sepulturam meruit. Episcopatus uirdunensis Hugoni a Rodulfo rege conceditur,  quique post hec Remis a Seulfo archiepiscopo consecratur.

Anno 924. indictione 12, Hungari ductu regis Berengarii, quem Langobardi repulerant, Italiam depopulantur, Papiam quoque urbem populosissimam et opulentissimam igne succendunt, ubi opes periere innumere, ecclesie quadraginta quatuor igne succense, urbis ipsius episcopus cum uercellense, qui secum erat, igne fumoque necatus est, atque ex illa pene innumerabili multitudine ducenti tantum superfuisse memorantur, qui ex reliquiis urbis incense, quas inter cineres legerant, modios octo dederunt Hungaris, uitam et muros ciuitatis uacue redimentes. Quibus expletis, per abrupta gradientes  ad Alpium iuga perueniunt. Rodulfus uero Cisalpine Gallie rex, et Hugo rex uiennensis inter angustias collium Alpinorum eos concluserunt, unde inopinato loco per deuia euadentes, Gothiam impetunt. Quos sequuti predicti duces, sternunt quos inuenerunt. Interea Berengarius a suis perimitur, Normanni cum Francis pactum ineunt, data pacto pacis terra Cynemannensi et Baiocensi, Hungari uero sese et capitum inflatione ac dysenteria cuncti pene interierunt

Anno sequenti Seulfus obiit Remorum archiepiscopus, exactis in episcopatu annis tribus, diebus quinque. Rollo Normannorum Rotomagensium princeps Francia depredata pacem fregit, contra quem Franci castrum Augum capiunt.

Heinrico quoque cuncti se Lotharienses committunt,  et ipse Bernuino Dadonis episcopi nepoti episcopatum uirdunensem concedit, qui et expulso Hugone, cui Rodulfus illud dederat, ibidem ordinatur episcopus anno 925, indictione 13. Abhinc uirdunum et alie ciuitates a regno Francorum defecerunt. Hugo uero presbyter uirduno pulsus, anno sequenti mortuus est; quo etiam anno timore Hungarorum corpus sancti Remigii et aliorum pignora sanctorum Remis delata sunt. Hugo filius Berte rex Italie constituitur, expulso Cisalpine Gallie rege Rodulfo regni inuasore, qui ante quadriennium electus ab eis tuerat abiecto rege Berengario. Annus 928, indictione prima annus primus regis Hugonis ipsius exstitit. Hugo quoque Magnus, Roberti  regis filius, filiam Eduardi regis Anglorum, sororem coniugis Caroli, duxit uxorem.

Anno 927, pestis quasi febris et tussis mixta mortalitate in cunctas Germanie Gallieque gentes grassatur, qua percussus Widricus Mettensis antistes defungitur, et euocati ad colloquium Heinrici trans Rhenum Herbertus comes et Hugo Magnus Roberti filius, pace firmata, muneribus Heinricum honorant, et honorantur ab illo. Ibi Heinricus contempta electione ciuium, episcopium Mettensis urbis cuidam seruo Dei, ut ferebatur, dedit cognomento Bennoni. Herbertus Carolum de custodia eiecit, secumque usque ad Sanctum Quintinum deduxit. Mettis et per Galliam timore Hungarorum fuge agitantur, scilicet per Franciam et Lotharingiam.   Anno sequenti Rodulfus audita restitutione Caroli cum hostili manu de Burgundia in Franciam uenit predando et loca quedam incendendo; cui Hugo Roberti filius obuiam ire parat, et uenientes super Isaram inter Rodulfum regem et Herbertum comitem sequester et medius fuit. Herbertus uero datis obsidibus usque ad denominatum placitum Remis cum Carolo uenit, indeque litteras Iohannis pape mittit de restitutione et honore Caroli, ut sibi sub interminatione excommunicationis preceperat. Reuersus autem missus nunciauit ipsum papam Iohannem a Widone fratre Hugonis regis propter simultates quasdam inter eos exortas retrusum  fuisse in carcerem. [FLOD.] Post hec Herbertus se Rodulfo commendat, reducto iterum sub custodia Carolo, et cum illo proficiscitur obuiam Hugoni regi Italie. Benno Mettensis episcopus insidiis appetitus, euiratus et luminibus priuatus est. Rodulfus autem rex missis nuntiis pacem fecit cum Carolo, reddens illi Attiniacum, et muneribus honorans illum.

Anno 929, Iohannes papa X in custodia defungitur. Succedit Iohannes XI. Carolus quoque apud Paronnam obiit, qui animam, non corpus custodia exemit.  Hic dum uiueret, Simplex dictus est ob benignitatem animi, nunc sanctus recte potest uocari, quoniam iniuste ab infidelibus suis et periuris longo carceris squalore afflictus, transmissus est uite perpetue. Hic reliquit filium Ludouicum Ultramarinum  ex Eadgiua Anglorum regis filia susceptum, qui metuens inuolui calamitatis patrie procellis, ad Anglos Saxones materne affinitatis gratia se contulit. Herbertus et Hugo comites contra Bosonem, Rodulfi regis fratrem, proficiscuntur, quamobrem Boso Heinrico pacem iurare compellitur. Adalbero Mettensem episcopatum adipiscitur, Bennoni abbatia quadam concessa sustentationis tenore. uie Alpium tunc per Sarracenos obsesse, a quibus multi Romam ire uolentes impediti reuertuntur. Post hoc Boso frater, rege Henrico relicto, ad Rodulfum redit.

Anno 932, Bernuinus uirdunensis episcopus, et Boso frater regis, rex Gallie que Comata dicitur, incendiis inter se depredationibusque bacchantur,  quamobrem urbs ipsa multum fuit afflicta.

[FLOD.] Anno sequenti uienna Rodulfo regi traditur, et Willelmus Normannorum princeps ei subditur, et Hugo rex Italie Romam obsidet. Fulbertus Cameracensium ordinatur episcopus ab Artaldo Remorum archiepiscopo.

Anno sequenti ignite in celo acies uise sunt discurrere, et quasi serpens igneus, et quedam iacula ferri pridie Idus Octobris mane ante lucis exortum. Mox subsequuta est pestis diuersis humana corpora afficiens morbis; qua pestilentia percussus quidam diaconus uirdunensis, nomine Adelmarus, languore depressus, spiritum amisit; sed antequam imponeretur feretro, reuersus ita surrexit ualidus, ut uideretur sibi nichil egritudinis se fuisse perpessum, qui  se diuersa suppliciorum uel refrigerii loca uidisse testatus est, seque ipsum loco peniali deputatum, Dei uero genitricis et beati Martini precibus ad agendam penitentiam uite presenti redditum.  Quamobrem huius exemplo prouocati quidam canonicorum sancte Marie seculum deseruere, et quia in eadem ciuitate congregatio monachorum nulla erat  ---in ecclesia enim sancti Petri et sancti uitoni clerici deseruiebant---, Tullum petiere, et in monasterio sancti Apri mutato habitu seculum deserere et Christo domino incorporari, ut menbra fidelia capiti, studuere. Que res maximo erat merori pontifici, canonicis quoque residuis et proceribus  populi, quia optarent eos potius in eodem militare episcopio, quam ad aliud demigrare. Bonis tamen et laudabilibus eorum studiis et exemplis religio regule monachorum, et feruor ordinis in eodem cenobio et in quibusdam aliis per regnum Lothariense reparatur. Interea emenso anno Boso frater regis cum Heinrico pacatur, et ab eo receptus est. Rodulfus quoque rex Francie et Rodulfus rex Iurensis cum eo amicitiam paciscuntur. Boso uero in expeditione obsidionis castri Sancti Quintini moritur, et Remis ad Sanctum Remigium sepelitur.  Hungari per Burgundiam diffunduntur, predis, incendiis et cedibus, non diu tamen, debacchati; comperto Rodulfi regis aduentu, in Italiam transmeant.  Herueo episcopo  decedente, Romundus sub Rodulfo rege substituitur qui Colticensem abbatiam  destruens, Colticas castrum edificauit, et Curensem similiter, Petre pertusum exstruxit, et filiis et filialibus suis bona ecclesiarum et castra que fecerat dedit  . Hic post multa mala patrata a sancto Gregorio flagellatus interiit.

 Anno ab incarn. Dom. 936, rex Rodulfus absque liberis defungitur, nam Ludouicus filius eius, quem habuit ex Emma regina, ante obitum patris est defunctus . [FLOD.] Hugo Magnus comes trans mare mittit pro accersiendo ad regni apicem Ludouico Caroli filio, quem rex Alstannus auunculus ipsius accepto iureiurando a Francorum legatis Franciam cum quibusdam episcopis  et aliis fidelibus suis dirigit. Cui obuiam profectus est Hugo cum Francorum proceribus. In ipsis littoreis arenis apud Bononiam se illi committunt, ut erat utrinque pactum. Inde Laudunum deductus ac regali benedictione ditatus, ungitur et coronatur ab Artaldo Remensi archiepiscopo, presentibus regni primoribus ac episcopis uiginti et amplius. Mox Burgundiam adeunt, et urbem Linguonum, quam Hugo Capito, frater regis Rodulfi, ceperat, obsident; fugientibusque custodibus, sine bello eam recipiunt, acceptisque obsidibus ab episcopis et primatibus Burgundie, Parisius redeunt. Hugo Magnus cum Hugone Capito Richardi filio, partita inter se Burgundia, pacem faciunt.  Post Hugonem  Capito Gislebertus ducatum obtinuit. Ludouico igitur regni administrationem sue dominationis exercere cupienti, nimium illa laboriosa fuit, tam sui a Tetbaldo Carnotensium comite captione, quam post regni recuperationem uario instabilis fortune prouentu. [FLOD.] Heinrico igitur magno imperatore sub iisdem diebus obeunte, contentio inter filios eius de regno agitatur. Othoni tamen natu maiori rerum summa obuenit.  Iohanne quoque papa Alberici patricii fratre defuncto, Leo u succedit, et  Hugo rex Italie a Roma recedit, pace facta cum Alberico patricio.

Anno ab inc. Dom. 937, Ludouicus rex ab Hugonis se procuratione separat. Eo anno celi pars ardere uisa, et ab eadem parte Hungarorum persequutio insequuta est, qua uille et agri depopulati, domus basiliceque conflagrate, captiuorum abducta multitudo. Nonnullas tamen ecclesias ignibus applicitis succendere nequiuerunt. In ecclesia sancti Basoli cum quidam Hungarorum ascendere super altare nitens arcum manu applicuisset, manus eius adhesit lapidi, nec omnino quiuit auelli, donec ceteris saxum circa manum ipsam incidentibus partem ipsam lapidis in omnium admiratione perferre cogeretur ethnicus. Quidam presbyter captus ab eis et  uinculis alligatus, reuelatione diuina est liberatus. Qui postquam patriam domumque repetiit, retulit in eadem captiuitate fuisse monachum quendam, Hucbaldum nomine, Orbacensis cenobii, quem multoties ethnici trucidare uoluerunt, et carnem eius incidere non ualuerunt. Nudum ergo eum in medio positum sagittis appetiere, nec saltem cutem ualuerunt rumpere. Resiliebant ab eius corpore sagitte, quasi ab adamante repulse, nec signum aliquod apparebat in cute. Gladio eum cum omni conatu nisi sunt percutere, et nichilominus caro intemerata permansit. Radulfus Iurensis Cisalpine Gallie rex obiit; Conradus succedit. Hugo quoque Roberti filius sororem Othonis, regis Heinrici filiam, sortitur uxorem.  Anno secundo Ludouici,  filii Caroli Simplicis, ordinatus est domnus Fulcherius abbas Flauiniacensis, qui etiam rexit Diuionense quindecim annis.  Hic octauo anno regiminis Hierosolimam profectus est, et reliquiis pretiosis reuersus ditauit ecclesiam suam. Obiit quarto Kalendas Maii, cui successit Milo Magabrensis, et priuilegium a papa optinuit.

Anno 939, Bernuinus uirdunensis epiecopus obiit; et Lotharienses Othonem regem suum deserunt, et Ludouico se committere parant, qui eos recipere distulit ob amicitiam pactam inter se et Othonem. Iterum quoque proceres regni, Gislebertus dux et comites quamplures, ad eum ueniunt, et se illi committunt. Episcopi uero Othonem non deseruere, qui  eorum secum detinebat obsidatum. Qui Rheno transmisso regnum Lothariense perlustrat, et incendiis predisque quedam loca deuastat. Eo autem trans Rhenum regresso, Ludouicus uirdunensem petit pagum, et quibusdam episcopis et primatibus receptis, reuertitur. Gislebertus dux trans Rhenum predatum profectus, dum reuertitur, insequentibus se aduersariis, in Renum cum equo insiliuit, et enecatus ultra reperiri non potuit. Relictam eius, Othonis regis sororem, Ludouicus accepit uxorem. Ducatum  Otho accepit. Otho uero cunctos ad se redire cegit Lotharienses, et sequenti anno Conradum Burgundie regem dolo cepit, reliquosque primates sibi pacificauit.

Anno 940, indictione 13, intronizatus est in pontificatu uirdunensis urbis in partibus Saxonie ex magnatum ortus prosapia domnus Berengarius, et

Factus apostolici consors et compar honoris,
Laude cleri et populi
Duxit apostolicam factis et nomine uitam.
Erat enim corpore castus, mente deuotus, affabilis alloquio, clarus consilio, prudentia preditus, temperentia discretus, interna fortitudine firmus, censura iustitie stabilis, longanimitate assiduus, patientia robustus, humilitate mansuetus, erga delinquentes  per compassionem socius, per zelum rectitudinis erectus.  Apparebat in uerbis eius inconcussa mentis constantia resplendebant in actibus et moribus eius uirtutum insignia,

Omnibus hospitii perlargum prebuit usum,
Nemo est exceptus, perpessus nemo repulsam
Christum totis uisceribus diligens, et caritatis interne uisceribus affluens, pro pauperibus semper erat sollicitus, et quia sicut Martha Christo corporalia subministrare nequibat, in egenis illum cotidie reficiebat. Sermo eius sale conditus, quo pondere breuis et rarus, eo prudenti suauitate habebatur preciosus. Diligebat sincero et unanimi dilectionis affectu inter alia membra Christi domnum Fulbertum  Cameracensem episcopum, cum quo iuge sibi semper fuit studium, ueritatis aduersarios toto nisu impugnare, ut in sequentibus quilibet potest aduertere.  Fuit autem tempore Ottonis, de quo dictum est quod ad triumphum ecclesie cepit Otto crescere, cui successit secundus Otto ad imperium, ut floreret seculum.

[FLOD.] Anno ipso ordinationis sue fomes iniqnitatis Hugo Magnus cum quibusdam Francie et Burgundie episcopis et primoribus regni Remorum obsidet urbem; qua obtenta sexto obsidionis die Artaldum episcopum a procuratione et potestate episcopii iuramento se compulit abdicare, concessa ei abbatia sancti Basoli et Auennaco monasterio, et sic relicto filio Heriberti Hugone iam pridem Remis ad episcopatum  electo, ad obsidionem Lauduni properat. Ludouico uero a Burgundia redeunte, et assumpto secum Artaldo episcopo, transito Axona fluuio Laudunum tendente, Hugo cum suis relicta obsidione, Othoni regi obuiam proficiscuntur, et ei se committunt. Qui Heinrico fratri suo regnum Lothariense committens, cum diuersarum gentium multitudine Ludouicum in Burgundiam proficiscentem prosequitur, habens secum Conradum, Rodulfi regis Iurensis filium, quem dudum dolo captum secum retinebat, et obsidibus a quibusdam acceptis ad sua reuertitur.

Anno ab inc. Dom. 941 Remensis dieceseos episcopi conuenientes apud Suessionem in ecclesia sanctorum Crispini et Crispiniani tractant de statu  Remensis episcopii, conquerentibus clericis atque nobilibus laicis diu pastore sedem ipsam uacare, et definierunt quemadmodum Artaldus episcopus iurauerat, quod numquam de ipso episcopatu se intromittere, ad ipsius gubernationem reuerti non debere, et ut Hugo Heriberti filius, qui prius ad ipsum episcopatum fuerat clero populoque petente euocatus, ordinaretur episcopus. Et sic Remos adeuntes episcopi Hugonem pontificem consecrant. Canonici Montisfalconis, oppressione ipsius uirdunensis episcopi ut asserebant pregrauati, cenobium suum deserunt, et Remis corpus sancti Baldrici patroni sui deserunt. Artaldus omnibus perditis que habebat, datis sacramentis Hugoni episcopo et Heriberto, prout ab eo quesierunt, redditisque sibi abbatiis sancti Basoli  et Auennaco cum uilla uindenissa, pacem fecit cum eis, et ad sanctum Basolum habitaturus deuenit.

Non multo post, anno ab inc. Dom. 942, legatus Stephani pape, nomine Damasus, episcopus Rome ad hanc legationem peragendam ordinatus, litteras apostolice sedis attulit principibus Francorum, ut reciperent regem suum Ludouicum.  Quod si neglexissent, et eum amplius hostiliter persequi uoluissent, excommunicationis interminatus est ultionem. Legati etiam Remensis ecclesie Romam missi redierunt eadem referentes, ut ante natalem Domini rex ab eis reciperetur sub comminatione anathematis, qui et pallium Hugoni a sede apostolica  detulerunt. Ludouicus igitur obuiam profectus Othoni regi, amicitiam firmauit. Otho quoque Hugonem Magnum regi conciliat. Hoc anno domnus Odo, uenerabilis multorum monasteriorum restaurator, cum multum laborasset in componenda pace inter Hugonem regem Italie et Albericum Romanorum patricium, obiit Turonis, sepultusque est ad sanctum Martinum, et successit ei Heimardus uir uenerandus. Tunc fuit fames magna per Franciam et Burgundiam.

Anno ab inc. Dom. 943, Willelmus Rollonis filius occisus est, et Richardus primus successit, qui Normanniam dono regis Ludouici obtinuit. Hugo Magnus Normannis ad paganismum reuerti uolentibus congreditur, et eo anno ducatus Francie a Ludouico  conceditur ei. Anno sequenti Heribertus obiit. Filii eius, mediantibus Othone duce Lothariensium et Adalberone episcopo Mettensi et Hugone duce, a Ludouico recipiuntur. Hugo eo tenore ab eo susceptus est, ut ei aliud episcopium prouideretur, Artaldo Remense redderetur. Posthec Otho dux Lothariensium obiit, et Conradus ducatum obtinuit.

Anno 946, Marinus papa decessit, et Agapitus successit; anno autem preterito Ludouicus Remorum obsederat urbem, et acceptis obsidibus a Hugone de reddenda ratione, de quibus interrogaretur, ab obsidione recesserat. [FLOD.] Inde Rodomum profectus, dolo captus est a fidelibus suis et sub custodia detentus. Hugo quoque Italie a suis regno pulsus est; cui successit Lotharius filius eius. Hugoni uero Magno  de regis ereptione laborante, datis obsidibus dimittitur, et susceptus ab eo Tetbaudo committitur Carnotensium comiti, et post annum regno restitutus. Ludouicus et Otto simul iuncti Remorum urbem obsidione circundant, et Hugone episcopo tertio obsidionis die cum suis egresso, Robertus Treuerensis et Fridericus Mogunciacensis Artaldum, quia sic sedis Romane auctoritas promulgauerat, in sedem restituunt.

Anno sequenti utrique reges Aquis pascha celebrant. Synodus denunciata circa medium mensis Nouembris uirdunis est habita, presidente Roberto Treuirensi cum Artaldo Remensi, Berengario uirdunensi, Odalrico Aquensi, Adalberone Mettensi, Gosleno Tullensi, Hildebaudo Transrhenensi, Isrele  Brittone, presente Brunone abbate fratre regis Othonis, Agenoldo et Odilone, cum aliis quibusdam uenerabilibus abbatibus. Synodus autem hec ob hoc uirduni denunciata fuit, ut sic saltim interesset conuentui episcoporum prefatus uirdunensis Berengarius, cuius tanta esset auctoritas, ut inprobari uideretur, quod constantissime nobilitatis eius autentica presentia non roboraretur. Ad quam Hugo euocatus missis ad eum deducendum episcopis Adalberone et Gosleno, uenire noluit. Uniuersa uero synodus Artaldo Remense adiudicat episcopium, et iterum indicitur synodus Idibus Ianuarii, que die statuta celebrata est in ecclesia sancti Petri ante prospectum castri Mosomi a domno Roberto ceterisque Treuirensis dieceseos episcopis et quibusdam  Remensis. Ad quam ueniens Hugo noluit ingredi, sed litteras misit sub nomine Agapeti pape per clericum suum, qui eas Roma detulerat, hoc tantum continentes, ut ei Remense redderetur episcopium.  Quia uero Robertus Treuirensis, deferente Frederico Mogunciacensi coram regibus et episcopis Gallie et Germanie mandatum legationis apostolice susceperat, et partem iussionis iam expleuerat, communi decreto sancitum est ut quod regulariter ceptum fuerat, canonice pertractaretur. Sicque recitato capitulo 19 Carthaginensis concilii de accusato et accusatore, secundum ipsius capituli sententiam diffinitum est ut Artaldo Remensem tenente parrochiam Hugo a communione et regimine abstineret,  donec ad uniuersalem synodum Kalendis Augusti se purgaturus occurreret. Quod capitulum in charta descriptum, et ei missum est, adiuncta definitione. Quam postera die retransmittens, mandauit se nequaquam obediturum. Interea proclamationis littere a domno Artaldo diriguntur ad sedem Romanam. Domnus igitur Agapitus papa uicarium suum Marinum episcopum mittit ad Othonem regem propter aggregandam generalem synodum. Littere quoque ipsius speciatim misse sunt quibusdam Gallie et Germanie episcopis, ut conuenirent ad eandem synodum.

Aggregata est ergo predicta synodus in Engilenheim palatio regali in ecclesia sancti Remigii, 7 Idus Iunii, a. 948, indictione 6, tertio papatus domni  Agapeti anno, regni regis Othonis 13, Ludouici quoque 13, causa maximarum dissensionum inter Ludouicum regem et Hugonem principem, inter Artaldum quoque Remensem archiepiscopum et Hugonem illicite substitutum episcopum, que perturbauerant omne regnum Francorum. Ad hanc synodum conuenerunt triginta duo episcopi Gallie et Germanie, quos dignum iudicauimus subterannotare: Robertus Treuirensis, Artaldus Remensis, Fredericus Mogonciacensis, Wigfridus Coloniensis, Adaldochus Hammaburgensis, Hildeboldus Mimogarnoruerdensis, Goslenus Tullensis, Adalbero Mettensis, Berengarius uirdunensis, Fulbertus Cameracensis, Rodulfus Laudunensis, Richoo Wormacensis, Reimboldus Spirensis, Poppo Wirsiburgensis,  Chonradus Constantiensis, Odericus Augustensis, Tethardus Hildinehemensis, Bernardus Alfurstedensis, Dudo Paderbrunnensis, Farabertus Tungrensis, Lioptacus Ribunensis, Michel Radisponensis, Doddo Osneburggensis, Eueris Mindensis, Baldricus Traiectensis, Heroldus Saleburgensis, Adalbertus Bazsensis, Starchannus Eistetensis, Horath Sleowicensis, Wichardus Basiliensis, Liefdac Ripuensis.  Residentibus ergo his presulibus in predicta ecclesia post premissas preces secundum consuetudinem celebrandi concilii, et post lectiones sacre auctoritatis, ingressis gloriosis regibus Othone et Ludouico et simul residentibus, post allocutionem Marini edis apostolice legati, surgens rex Ludouicus a latere et consessu domni Othonis regis,  proclamationis sue querimoniam propalam coram legato ceterisque considentibus episcopis referens, qualiter accersitus sit a transmarinis regionibus per legatos Hugonis et principum Francie ad accipiendum paterne hereditatis regnum, et cunctorum uotis et acclamationibus consecratus ad apicem regalis moderaminis obtinendum, postea uero sit a prefato Hugone dolis appetitus, et comprehensus, et per annum integrum sub custodia detentus. De quibus omnibus malis si quis obiiceret quod sui facinoris causa ista omnia perpessus esset, inde se iuxta synodale iudicium et regis Othonis preceptionem purgaret, aut certamine singulari defenderet. Post hec Artaldus Remensis dixit causam litis inter ipsum et  Hugonem illicite sibi substitutum episcopum. Ingestus itaque quidam Hugonis clericus attulit litteras, asserens sibi eas datas ab ipso uicario Rome, in quibus scriptum erat quod cuncti Remensis dieceseos episcopi pro restauratione Hugonis easdem litteras Rome direxerant. Quod mox refutarunt Artaldus Remensis et Fulbertus Cameracensis et Rodulfus, qui in eisdem litteris nominabantur, astruentes quod eas nunquam antea audierunt uel uiderunt, neque in earum delegatione assensum prebuerunt. Postquam ergo delator idem publice confutatus est, secundum iudicium canonum diaconatus quo fungebatur officio multatus, a consessu synodi abscessit reprobatus. Artaldo igitur presuli Remense episcopium adiudicatum est iuxta canonum instituta et  sanctorum patrum decreta. Secunda sessionis die suggestione Roberti Treuirensis et Berengarii uirdunensis in Hugonem Remensis sedis inuasorem synodale peractum est iudicium. Nam secundum sanctorum instituta canonum, decreta patrum beatorum Sixti, Alexandri, Innocentii, Zosimi, Bonifacii, Celestini, Leonis, Symmachi et ceterorum excommunicauerunt et a gremio matris ecclesie repulerunt eum, donec ad penitentiam et dignam ueniret satisfactionem. Ceteris diebus synodi tractatum est de incestis coniugiis et ecclesiis que dabantur, immo uendebantur presbyteris in partibus Germanie, et dabantur laicis illicite, et prohibitum ac statutum ne id omnino presumeretur ab aliquo. Tractatum est et de aliis multis ecclesie utilitatibus.

 Interea rex Otho rogatus a Ludouico Conradum ducem cum Lothariensibus in eius mittit auxilium, et dum congregatur exercitus, Artaldus moratur cum Treuirense, rex Ludouicus cum duce, Rodulfus Laudunensis cum Alberone Mettensi. Exercitus Lothariensium Mosomum capit, et munitionem que dicitur Mons acutus ante Laudunum capit. Porro episcopi Lotharienses Laudunum ueniunt, Hugonem ex parte Marini uocant, et sic ad sua redeunt.  Hugo uero princeps Suessionicam urbem oppugnat, matrem ecclesiam cum parte ciuitatis succendit, in Remensi territorio uillas cum hominibus succendit, et multa mala agit. Pro quibus et aliis multis, et quia uocatus ad concilium uenire noluit, a Marino  et aliis episcopis Francie et Roberto Treuirensi sequenti synodo excommunicatur apud Treuiros. Ceterorum uero episcoporum Lothariensium et Germanorum nullus ibi affuit. Quibus expletis Marinus uadit Saxoniam ad consecrationem uuldensis monasterii, et sic Romam reuertitur.

Anno sequenti domnus Agapetus papa Rome concilium habuit, in quo confirmauit ea que in prefata synodo acta sunt. [FLOD.] Post hec Ludouicus et Hugo pacantur ad inuicem, mediantibus atque sequestris Conrado duce, Hugone Nigro, Adalberone et Fulberto episcopis. Otho quoque rex Wenedos et Hungaros sibi subdit. Berengarius quidam princeps Italie, ueneno, ut fertur, necato Lothario rege regis Hugonis filio, rex efficitur Italie. Porro rex Otho  Papiam cepit. Cum enim iret in Italiam, Berengario prefato in eius aduentu fugiente, rex eamdem urbem ingreditur, et uxorem Lotharii regis defuncti, sororem Conradi regis Iurensis, coniugem accepit Adheleidam. Sopita igitur aliquantulum peruersorum insolentia, donnus Berengarius commissis sibi ouibus exemplar et speculum totius religionis et sanctitatis factus, studebat in se primum et sic in subditos noxia et superflua resecare, deprauata corrigere, sancta, honesta et utilia appetere. Preferebat semper honestum utili; nullo terrore, nullo metu, nulla adulatione a uero deflectendum putabat. Non refugiebat exilium, quia nouerat sapienti patriam  mundum non esse; non timebat egestatem, quia nichil sapienti deesse sciebat, et cui totus mundus locus sit diuitiarum. Laudabat uirum qui auro moueri nesciret, contemptum haberet diuitiarum, qui uelut ex arce quadam despiceret hominum cupiditates, et cum propheta in laudibus illius exclamabat: Quis est, inquiens, et laudabimus eum? Fecit enim mirabilia in uita sua . Admirandum dicebat qui diuitias sperneret, quas plerique saluti proprie pretulerunt. Declinabat auaritiam, et omni studio intendebat ne quid faceret aduersus iustitiam, sed in omnibus operibus custodiret eam. Redarguebat delinquentes, nullius in iudicio personam accipiebat, gratia aberat, causarum merita decernebat, grauissimum iudicans pauperem innocentem arguere,  diuitem excusare reum culpe. In causa Dei, ubi communionis periculum nouerat, etiam dissimulare peccatum dicebat non leue; commendabat omni sedulitate existimationem suam, ut obstrueretur os omnium iniqua loqui uolentium. Spectabatur ab omnibus admiratione sapientie et amore iustitie, prudentiam habens uocis testimonio reos confutare et conuincere, iustitiam quoque nocentes supplicio dare, innocentes subducere. Ad omnia habundabat animi eius directa simplicitas, uincebat in omnibus operibus eius utilitatem honestas, non honestatem utilitas. Nichil in eo arte elicitum, nichil erat fraude compositum, quod careret merito simplicitatis.  Seruabat quam maxime naturaliter insitam  sibi regulam iustitie non declinare a uero, uas suum in sanctitate possidere, honestatem opibus, honoribus, dignitatibus preferre; nichil in se esse patiebatur simulatum et fictum, quod licet in principio uernaret, in processu dissiparetur ut flosculus et solueretur, quin potius uerum et sincerum quod alta radice fundaretur. Sic per exercitia boni operis formam dabat subditis ad felicitatem tendere sempiterne quietis. Anno igitur episcopatus sui duodecimo, ab incarnatione Domini 951, indict . . . . . [268 1Kb] , uidens filios suos ut terram fecundam sincero tritici grano seminatam, et puriorem et uberiorem messem promittentem, multiplicatum reddere quod acceperant, et dolens quosdam eorum perfectioris uite desiderio et altioris propositi amore feruentissimo ad  uicinas dioceses commigrare et monasticum ordinem, quia in ipsa uirdunensi urbe non inueniebatur , alibi expetere, communicato cleri procerumque consilio in sepefata ecclesia sanctorum apostolorum Petri et Pauli honore dedicata, ubi preciosus Domini confessor uitonus cum suis quiescit et ueneratur predecessoribus et successoribus, monachorum delegit turmulam aggregare, qui et propensius diuinis deseruirent cultibus, et omnibus Christo adherere uolentibus formam darent humilitatis et patientie, ut uel sic non cogerentur ad alia secedere qui haberent paratum pre oculis specimen religionis. Et factum est diuina cooperante gratia  et sui sacerdotis cordis intima perlustrante, ut desiderium sanctum, quod diutina meditatione conceptum dilatione creuerat, felix consequeretur et celer effectus, et desiderii sui quot testes, tot inueniret cooperatores et adiutores. Expulsis ergo clericis monachos introduxit, quibus et ex sua proprietate et de rebus matris ecclesie annuos prouentus redituum et uictus uestitusque necessaria preordinauit, et congrua officinarum habitacula preparauit, magistros operis conducendo et expensas tribuendo, ut inueniret anime sue requiem post laborem in atriis Hierusalem, que ut ciuitas edificatur, et participatio eius in id ipsum. Abbatem quoque eis instituit Humbertum, de cenobio sancti Apri uirum religiosum, ut in charta manu eius signata inuenitur,  quam etiam hic subnectere opere precium iudicauimus. Est autem huiusmodi:

Â»Nouerit omnium catholicorum tam presentium quam futurorum industria, quod ego B. sancte uirdunensis ecclesie nomine non merito episcopus, anno mee ordinationis duodecimo, memor nostre ecclesie fratrum, quorum maxima pars dominica uerba sepius sequebatur dicentia: Â»uendite que possidetis, et date elemosinam , et habebitis thesaurum in celo, et sequimini me ,Â« fugientes terrena et amantes celestia, nostre congregationis locum deserere, et monachicam uitam sumentes, cenobia extra nostram parrochiam temptabant adire; ne in postmodum nostra ecclesia de proprio thesauro suo pateretur  dampnum,  fauente seniore nostro gloriosissimo rege Othone, ac Conrado Lotharii regni duce magnifico, congregatisque nostre ecclesie fidelibus clericis et laicis pari uoto atque communi consultu decreuimus in nostro episcopio quoddam monasterium Deo annuente stabilire, in quo nostre ecclesie fratres actiuam uitam fugientes, contemplatiue uite solatium futuris temporibus ualerent inuenire. Tunc communi consilio euocauimus domnum Humbertum religiosum abbatem, qui ab ipsis infantie rudimentis in nostra ecclesia fuerat educatus, et prebenda nostre canonice perfruitus, nostri etiam episcopii baptizatus atque parrechianus, donec infra scriptum aliorum fratrum sequutus  exemplum, pro eterna retributione monachicam uitam sumpsit, ac communi cleri et plebis concordia et eorum nostrorum canonicorum, qui tum temporis monachicam aliorsum nitebantur accipere uitam, concessimus ei quoddam monasterium ad construendam congregationem monachorum in honore sancti Petri apostolorum principis stabilitum, in quo requiescunt corpora sanctorum confessorum atque episcoporum uitoni, Pulcronii, Possessoris, Firmini atque Madeluei, cum omnis rebus ad eamdem abbatiam pertinentibus. Aspiciunt ad illud monasterium iuxta Scantiam mansa sex et dimidium, molendina quatuor cum banno ipsius uille, quod hactenus tenuimus et pro Dei amore loco ex toto concessimus, iustitiamque latronum qui in bannum inciderunt  uel sanguinis qui effusus fuerit, siue uicedominarium, placitum, et cursum aque, seu correptionem omnium mensurarum, exceptis alodiis que homines tenent ad placitum generale respicientes, et publice uie transitum; ad Ballonis curtem mansa sex; ad Frasnidum mansa quatuor; ad Crucem ecclesiam unam; ad Castonis curtem ecclesiam unam; ad Nouam uillam ecclesiam unam cum duabus capellis suis et cum una ecclesia in Marculfi uilla sita ad prefatam Noue uille abbatiam pertinente; in eadem Marculfi curte mansa tria cum siluis et pratis, et ad Nouam uillam mansa quatuor cum siluis et pratis ad eamdem ecclesiam pertinentibus et pictura uinee una et molendino uno super Elnam fluuiolum sito; et ad uillam Parridum  nominatam ecclesiam unam cum mansis sexdecim inter Cosantiam et Buniam sitis et molendino uno et silua et pratis; et ad Harbodi uillam in uapra ecclesiam unam et mansa duo et quartarium unum; et ad Liniacum quartam partem unius ecclesie et mansum unum et quartarii tres et molendinum dimidium cum silua et pratis; et in Barrensi comitatu mansa duo in uilla uillare nominata. Dedimus preterea ex parte nostre ecclesie de abbatia sancti Amantii mansa decem cum sedilibus ad eadem mansa pertinentibus, et ad Flauiniacum piscatoriam totam et alteram piscatoriam ad Tiliacum pertinentem, et decimam illorum arietum qui nostre ecclesie persoluuntur ex Bracensi centenaria, et decimam foratici nostre ciuitatis de uino; ecclesiam quoque in  Amonzeia uilla sitam, et Flauiniacam uillam cum ecclesia una et piscatoria et molendinis et siluis et pratis omnibus et omnibus adiacentiis ad eamdem uillam pertinentibus.  Ad quam uillam aspiciunt mansa uiginti sex; et ad uillam Marleiam prope Mettis ciuitatem sitam ecclesiam unam in honore sancti Briccii constructam. Simili etiam modo delegauimus eidem monasterio ad preparandum hospitale ecclesiam sancti Petri in suburbio uirdunensis castri sitam cum mansis quinque, prato uno, et omnibus utriusque sexus ad eamdem ecclesiam pertinentibus; in Piet uilla ecclesiam unam; in Donnaus ecclesiam unam; in Moruilla unam; in Marua unam. Hec omnia pro salute anime nostre nostrorumque peccatorum absolutione tradidimus loco, et  firma auctoritate et ratione nostra confirmamus, corroboramus atque stabilimus, successorumque nostrorum paternam largitatem flagitamus ut, erga prefatum locum pium animum semper habentes, que pro redemptione animarum fecimus rata esse sinant, que dedimus non minuant, insuper de suis addere studeant, ita conseruantes nostra, sicuti et sua queque perenniter manere uoluerint decreta. Si quis uero uel pontifex, uel princeps diabolico spiritu incitatus, hec aliquo modo subtrahere uel dissipare uoluerit, nostro imprimis anathemate percussus centumque maledictionibus inuolutus, Datan quoque et Abiron socius factus iram Dei omnipotentis incurrat, atque eternis mancipatus incendiis inexpiabiles  apud inferos penas luat. Ut autem hec nostre auctoritatis traditio firmiorem uigorem optineat, nostrorum fidelium manibus presentialiter corroborari decreuimus.

Â»Ann. inc. Dom. 952, indictione 10, conc. 4, epacta 22, hec carta confirmata, corroborata atque conscripta est, [presidente [269 1Kb] Romane ecclesie papa Adriano anno sexto], regnante Othone imperatore augusto anno regni sui in Italia primo, in Francia 16, episcopatus uero nostri anno duodecimo. Ego Berengarius presul indignus subscripsi. Sign. Humberti abbatis, uodonis abbatis, Berardi abbatis, Bernerii prepositi, Alardi prepositi, ceterorumque clericorum et monachorum huic charte deuote fauentium et nobilium laicorum Godefridi  comitis, Giuardi, Adelardi et ceterorum.Â«

Ipso anno a Conrado duce quidam uirdunenses honoribus priuantur.

FLOD.] Anno ab inc. Dom. 952, Otho rex Berengarium regem Italie et totam sibi subiecit Italiam. Sequenti anno Conradum ducem a ducatu Lothariensium remotum, Mogontiam, ubi se Conradus receperat, obsedit, et cepit, et Conradus Mettim se recepit. Orta est autem discordia hec inter Ottonem et principes eius, quia promittebat regnum filio ex moderna coniuge nato, quod antequam Italiam pergeret filio suo Liutulfo delegauerat, et primates suos illi iurare fecerat. Qui Liutulfus, cum ob hoc multa mala egisset, mortuus est anno 957. Pacificauit autem sibi rex Conradum ducem.

  Anno 953. uigfridus Coloniensis episcopus obiit, et Bruno frater regis Ottonis successit, cui Otto regnum Lothariense commisit.

Anno ab inc. Dom. 955 [270 1Kb] obiit Ludouicus rex Francorum, et Agapitus papa obiit, Octauianusque successit, et bellum inter Ottonem et Ungros in quo uicti sunt Ungri 4 Idus Augusti anni sequentis, in quo bello Conradus dux obiit iam cum eo pacificatus.  Ludouicus itaque prefatus rex Francorum eodem anno moriens, duos dimisit liberos Lotharium et Carolum, quos genuit ei Gerberga soror Ottonis imperatoris Karolus, qui Iuuenis dictus est, priuatus senuit, in hereditatem omnem Lotharius successit. Hic Mathildem sororem suam despondit  Conrado regi Burgundie, et in dotem dedit ei Lugdunum, que sita est in termino regni Burgundie, et erat tunc temporis iuris regni Francorum. De hac Mattilde genitus est Rodulfus rex Burgundie, qui post patrem suum Conradum suscepit Burgundie regnum, Berta etiam quam accepit Odo Tetbaldi [271 1Kb] Carnotensis filius, ex qua genuit Odonem, qui apud Barrum obiit; Tetbaldus enim Carnotensis, cuius cognomen fuit Tricator, qui Willelmum Nortmannorum dolo interfecit, ex sorore Heriberti  Trecorum comitis genuit hunc Odonem qui Bertam accepit, ex qua natus est Odo qui apud Barrum obiit; et de eadem Mathilde genita est Gisla, quam Conradus imperator postmodum duxit uxorem, de qua genuit tercium Heinricum imperatorem, quem  Rodulfus rex, cuius fuit uxor Ermengardis, quia erat absque liberis, ut nepotem suum, heredem regni Burgundie instituit, et sic in dominationem imperatorum transiit Burgundie regnum.

[FLOD.] Anno itaque ab inc. Dom. 956, Hugo Magnus obiit, et ducatum Francie Hugo filius eius optinuit. Robertus quoque Treuirensis episcopus obiit pestilentia, et [272 1Kb] Fulbertus Cameracensis, et Hairicus succedit. Otho post hec Sarmatas bello uicit.

 Anno uero 961, Otho puerulus in regem eleuatus est, et Otto pater eius anno sequenti Romam ueniens, imperator ab Octauiano papa constitutus est. Eodem anno obiit Artaldus Remensis episcopus, et celebrata est synodus in pago Meldensis Meldensi super Maternam fluuium, ubi ordinatus est Wigfredus uirdunensis episcopus, uiuente adhuc domno Berengerio uirdunensi episcopo et sedem episcopatus tenente. Ordinatus est autem ab eis absque conscientia metropolitani, eo quod domno Berengerio inimicarentur, quod conciliis eorum interesse nollet et quedam eorum facta inprobaret; unde nacti occasionem cum incumberet eis ordinatio Remensis ecclesie, cuius erant suffraganei, ordinauerunt et hunc ut haberent eum conciliorum suorum consortem  et operis participem, quasi qui illum [273 1Kb] qui presidebat pro nullo haberent, quem sibi in nullo uidebant adclinem.  Abiectus est etiam ibi Hugo Remensis peruasor a Romana synodo excommunicatus, et Odelricus inthronizatus a Widone Suessionensi, Roricone Laudunensi, Gibuino Catalaunensi, Wigfredo uirdunensi, Aistulfo Nouiomensi. Octauianus autem papa, cum de inreligiositate culparetur, a. 962, Romam exiit, et in locum eius Iohannes XII substitutus est. uerum Othone imperatore a Roma regresso, Octauianum Romani receperunt, qui non multo post defunctus est. Iohannes uero cum imperatore Papiam uenit. Interim Romani Benedictum elegerunt qui electioni Iohannis consenserat  et ei semper subditus fuerat. Sed Otto Romam reuersus Iohannem iudicio synodali in sede restituit, Benedictum uero, quia patris cubile ascenderat, depositum in Saxoniam secum duxit. Hic fecit priuilegium eclesie sancti uitoni de omnibus rebus ad eam pertinentibus iuste concessis et concedendis petitione domni Berengerii episcopi, et eclesiam ipsam siue monasterium confirmauit uirdunensi ecclesie, statuens atque promulgans ut filii ecclesie uirdunensis, qui seculum deserere uoluissent, in eo monasticum  habitum susciperent, nec ad externa monasteria demigrarent. Quod et ipse domnus Berengerius adimplere studuit, dum, reiecta prelationis sarcina, ut iustus iustificaretur adhuc, monasticum habitum suscepit in eodem cenobio, seruiens Deo in incorruptione modesti et quieti spiritus, et nichilominus inuigilans saluti commissarum sibi animarum pro uotis populorum, qui nolebant alteri in uita eius subesse, eo quod strenuo munirentur pastore, qui quanto Domino approximabat, tanto strenuitatis et benigne puritatis sue certissima dabat indicia. Quid autem intercesserit, quod pontifex tante auctoritatis et gratie monastice se regule mancipauerit, cuius uita sanctitatis erat speculum, lumen animorum, decus piorum, terror reproborum, quia  ad id locorum deuenimus, patrum dicta sequentes paucis explicabimus. Familiare erat uiro beato nocturnalem sinaxim uigiliarum et orationum preuenire instantia, quatinus sacrificio contriti et humiliati spiritus, superni inspectoris oculos super se et super commissum sibi gregem intendere cotidiana prouocaret uotorum industria.  Cui operi dum se una nocte accingeret, et, uno tantum contentus comite qui lucerne ei famulabatur officio, ecclesiam principalem sancte Marie ingrederetur,  dum pedetemptim gradiens nullum illic esse putaret in quem offenderet, cum omnia silerent, et etiam si qui occulti oratores ibi essent aduentui suo eos cedere crederet, in ipso chori ingressu,  dum sibi minus cauet, offendit in clericum, nomine Bernerium, prepositum eiusdem ecclesie, qui tunc forte solo prostratus matutinarium beate uirginis decantabat cursum, et, ut post patuit, totus ad altiora penna deuotionis subreptus, in matris Domini se extendebat laudibus. Quem pontifex solo herentem sibi adsurrexisse non uidens, pede percussit, et ut cederet, uereor [ne, E. P.] non sine aliqua animi stomacatione, ammonuit. At ille iussis paruit, et secedens in partem, intendebat his que ceperat. uerum matutinali decurso officio, ubi presul fessos stratis indidit artus, adest beata Dei genitrix beatis dextra leuaque comitata uirginibus Agne atque Tecla, eo habitu atque decenti apparatu quo agnosci posset ab omnibus mater et sponsa Regis omnium,  salus et dulcedo fidelium. Cumque lecto ipsius astitisset, et iacentis animus ad tante uisionis nouitatem stupens hereret, ab eadem regina uirginum blande est requisitus cur clericum suum sibi deuotum, secum loquentem, ad se totum suspensum, pede percusserit, et de loco, quo ei astabat, demigrare cegerit, deuotionemque eius, qua secum totus aderat, impedierit. Quo silente et uultum matris misericordie conscientia trepida respicere formidante, sed tamen de eius misericordia non desperante, ait singulare miserorum confugium, spes et consolatio humilium: Bene quidem michi seruisti, bene in ecclesia mea laborasti, sed nunc ut homo errasti, et melius est ut nunc errati penam suscipias, ubi pena omnis finis est obnoxia, quam in futuro,  ubi pena crescit, et spiritus hominis de die in diem renouatur ad penam. Pes igitur, quo peccasti, penas luat, ut agnoscant omnes in te quia diligentes me diligo, et memoriam mei facientibus patrocinari non desisto. His dictis beatam uirginem Teclam ammonuit ut uirga, quam ferebat, pedem eius quo clericum percusserat cederet. uisum est pontifici, sensitque se cesum, quia et confestim pes eius aruit, ex quo omnibus diebus uite sue claudicauit. O stupenda matris Domini pietas, que pontificem suum sibi fideliter seruientem et laudauit, quia fideliter sibi seruiret, et tamen peccatum eius, quo in conseruo, licet quantum ad gradum sacerdotii inferiori, peccauerat, inpunitum dimittere noluit: hoc demonstrans indicio, se iuxta esse clamantibus  ad se, et uindictam eorum, si lesi fuerint, etiam in domesticos paratam ulcisci! Claudicauit itaque episcopus, quia motus est ad iniuriam proximi pes eius, et effusi sunt gressus eius. Sed didicit in ipsa sua infirmitate gressus rectos facere, ubi, quod arrogantia deliquerat, studuit humilitate corrigere. Mane etenim facto, cum fidem uerbis faceret pena temporalis, in conuentu ecclesie clericum quem leserat requisiuit, errati culpam agnouit, confessus est, et quod patiebatur, cur pateretur palam protestatus est. Cepit iam uterque de correptione unius proficere, ut quod uni oberat, ambobus prodesset, et exemplo eorum omnibus. Nam paucis admodum interpositis diebus monasterium petiit episcopus, et  humilitatis uestitus amictu seruiebat pauperibus, pauper et ipse spiritu. Non tamen deseruit curam episcopii, quam ut non desereret exegit amor cleri et populi, quin potius tantum augebantur in eo lucra uirtutum, quanto feruentiori proposito adherebat Domino uirtutum. Memoratus uero clericus, urbis ipsius prepositus, in amore beate uirginis permanens, et obsequiis eius iugiter inherens, in ecclesia eius deuotus perstitit, monasterium sancti Petri pro loci ipsius nobilitate multo amore diligens, et innumera dona auri atque argenti, palliorum atque librorum conferens. Dedit etiam ecclesie eidem ea que possidebat in Exio in uineis, campis, aquis aquarumque exitibus et decursibus; unde et pro sue sanctitatis merito defunctus in eadem  ecclesia inter sepulcra episcoporum condignam meruit sepulturam 15 Kalendas Maii.

 Lotharius igitur rex Francorum quintus a Karolo Caluo germanum habuit fratrem iuniorem se Karolum, uxorem autem Emmam, Lotharii regis Italie et Adheleidis post imperatricis filiam, ex qua suscepit filium Ludouicum, qui adhuc puer Blanciam duxit uxorem. [RICH. III, 92.] Habuit et filium alterum ex quadam nobili puella Arnulfum, qui primum natus est, postmodum Remensem archiepiscopum. Karolum fraterne uxoris proteruitas compulit et inopia rei familiaris patrios fines relinquere et Ottoni Saxonum imperatori se dedere. Mortuo Lotario, Ludouicus filius successit, et in primeuo flore iuuentutis obiit; in quo defecit generatio  regum ex familia Karoli Magni, et successit ex alia familia Hugo rex. Quod grauiter ferens Arnulfus clericus, Lotharii frater, ut diximus, patruum Karolum in Franciam reduxit, et Laudunum cepit et retinuit. Adalbero uero Laudunensis episcopus a custodia qua tenebatur fugiens, ad Hugonem uenit, et ei Arnulfum conciliauit; cui rex defuncto Remensi archiepiscopo archiepiscopium contulit, ut sibi Karolum conciliaret. Ille dum faciliores aditus querit, quibus Karolum regi conciliet, ciuitatem ei tradit, unde ab eodem Hugone periurus et traditor publice conclamatur. Nec multo post ab Adalberone Laudunensi, cui se credebat, captus, ipse et Carolus Hugoni redduntur. Arnulfus proposito sibi, ut se periurum sponte confiteatur, alioquin oculis priuaretur,  periurum se clamat et ueniam petit; atque ita mox deponitur, et in loco eius Gerbertus diaconus eius substituitur, primo puer in monasterio sancti Gyraldi nutritus, sed pro morum insolentia expulsus, postmodum et de archiepiscopatu pulsus, ad Othonem imperatorem se contulit. Karolus uero priuatus senuit, et Arnulfus episcopatum recepit. Soror eius Malthildis fuit Rodulfi regis Burgundie mater, et eius filia, quam Conradus imperator, tertii Ottonis filius, uxorem duxit, Gisla dicta est, mater Heinrici tertii imperatoris. Berta quoque eius filia mater Odonis qui apud Bar obiit [274 1Kb] .

 Anno 968 obiit Remundus Eduorum episcopus.

 Â»IOHANNES episcopus, seruus seruorum  Dei, BERENGERO fratri nostro uirdunensis ecclesie episcopo, cum omnibus sibi a Deo commissis brauium eterne remunerationis.

Â»Conuenit apostolico moderamini pia religione pollentibus beniuola caritate fauere, et poscentium animis alacri deuotione assensum prebere. Ex hoc enim potissimum premium lucri a conditore omnium Domino promerebimur, si uenerabilia sanctorum loca oportune ordinata ad meliorem fuerint statum nostra auctoritate perducta. Igitur quoniam te, carissime frater, inter cetera sancte conuersationis exercitia comperimus quoddam monasterium in tuo episcopio iuxta ciuitatem uirduni in ecclesia beati Petri pro amore Dei construxisse, in quo requiescunt  corpora sanctorum confessorum atque prefate ecclesie sancte Marie Quondam episcoporum, uitoni, Pulchronii, Possessoris atque Firmini, et de rebus tue ecclesie prouida consideratione subleuasse, ut si quando filii tue ecclesie diuino compuncti amore terrena despicientes ad contemplatiue uite perfectionem confugere desiderarent, ne a tua ecclesia penitus dissociati uiderentur, in monasterio, quod membrum est eiusdem ecclesie, solatii refugium sub habitu religionis sibi inuenirent et Deo quieta tranquillitate inibi famulentur; nouerit omnium fidelium tam presentium quam et futurorum industria, nos idem monasterium tua ordinatione  constructum, cum omnibus rebus, regalibus preceptis tuo consultu sibi sancitis, in eternum uelle permanere inconuulsum, scilicet: Scanciam cum suis pertinentiis, abbatiam sancti Amantii et quiquid ad eam pertinet, Nouam uillam cum suis locis, Amantionis curtem, quantum ad eam pertinent, Parridum cum suis adiacentiis, Harbodi uillam cum suis pertinentiis, Castonis curtis ecclesiam cum his que ad eam pertinent, ecclesiam de Marleio cum suis adiacentiis, ecclesiam de Marculfi curte cum suis adiacentiis, ecclesiam de Amonzei uilla cum suis adiacentiis, cum terris, uineis, molendinis, cum seruis et ancillis, abbatiam sancti Petri et ecclesiam de Maroa, ad Liniacum quidquid ad illum locum pertinet, ad Nouam uillam in Barrensi comitatu  quidquid ad eum locum pertinet. Hec uero omnia predicta loca cum suis omnibus generaliter et specialiter pertinentiis, et quidquid Deo opitulante uoto fidelium huic monasterio concessum fuerit in futuro tempore, per hoc nostrum apostolicum priuilegium perenniter firmamus tam uobis quam uestris successoribus, et insuper hoc nostre auctoritatis priuilegio esse corroboratum uolumus, quatinus eadem uirdunensis ecclesia, que hactenus de filiis ab ipsis infancie rudimentis in gremio suo expositis, dum ad externa monasteria confugiebant, fraudabatur, abhinc et deinceps in membro sibi subiecto consilio sui episcopi atque prouidentia gloriosi abbatis Humberti de eorum sancta conuersatione sublimata glorietur. Si qua autem temerario ausu  magna paruaue persona, cuiuscumque ordinis aut potestatis, contra hanc nostram apostolicam preceptionem ire temptauerit, sciat se auctoritate beati Petri apostolorum principis excommunicatum, atque anathematis uinculo esse innodatum, et a regno Dei alienum, cum omnibusque impiis eterno incendio atque supplicio condempnatum.  Qui uero obseruator extiterit huius nostri precepti, gratiam atque misericordiam uitamque eternam a misericordissimo domino Deo nostro consequi mereatur. Scriptum per manum Leonis scriniarii sancte sedis apostolice in mense Ianuario per indictionem 14. Datum 5 Idus Ianuarii per manum Marini episcopi et sancte sedis apostolice bibliothecarii, anno Deo  propicio pontificatus domni Iohannis summi pontificis et uniuersalis XII pape in sacratissima sede beati Petri apostoli decimo, primo in mense, indictione 14, anno ab inc. Dom. 971.Â« Hec autem sunt addita, immo quedam reddita prefato monasterio post acceptum hoc priuilegium: Ecclesia de Bocconis monte, ecclesia de Donnatis cum molendino, ecclesia de Mauri uilla, ad Riualdi mansum mansi quatuor, ad Raherei curtem et Gislei curtem et Nouam uillam mansi triginta cum ecclesia et capella, uinee in Arnoldi uilla quas dederunt Richuara ducissa, Adelardus, Amalricus, Albertus, Warnerus, Gyrulfus, Lambertus canonicus, ad Florinchingas  mansus unus cum uineis, ad Sanctum Iulianum mansus dimidius cum uinea, ad Flabasium mansi tres, in Soliaco ecclesia, ad Buslani uillam ecclesia.

Anno secundo post datum hoc priuilegium, qui erat ab inc. Dom. 972, Otho Magnus imperator obiit, 10 imperii sui anno, et Otho Rufus successit. Humbertus etiam abbas obiit 2 Nonas Decembris, et Adilmarus in locum eius substitutus est. Successit itaque, ut diximus, Othoni primo secundus Otho, qui et Rufus, de quo dictum est prouerbium, quia successit Otto secundus ad imperium, ut floreret seculum. uixit autem domnus Berengarius usque ad tempus Ottonis tertii, et defunctus 2 Idus Augusti, infra ecclesiam tumulatus est cum honore in  ingressu claustri, quod constat eum et quesisse et precepisse.  Regebat tunc temporis Burgundie regnum Rodulfus, Conradi filius, cuius sororem Gislam Conradus imperator, qui et Cono, duxit uxorem.  In Lugdunensi ecclesia promotus erat ad episcopatum Burchardus, Rodulfi regis frater, Conradi ex concubina filius, a quo ordinatus est Bruno Lingonensis episcopus, a. dom. inc. 981, ind. nona. Hic episcopatum Lugdunensem in infantia adeptus est.

 Anno igitur dom. inc. 983, Otto Rufus secundus, cum 12 annos regnasset, moriens Rome, a suis relatus est, et Aquisgrani sepultus; cui successit tercius Otto 12 annorum, qui a cunabulis sumpsit sceptrum Romanorum, sub cuius regimine  salus fuit mundo et gloria. Tempore huius prefuit uirdunensi ecclesie Wigfridus episcopus. Hic quadam die urbem egressus, uenit ad uillam fratrum que Wandersala dicitur, ubi a comite Sigifrido captus et absolutus, de pecunia quam pro emendatione suscepit ita ecclesiam sancte Marie coronis ornauit, ut si manu primam tangeres, omnes usque ad nouissimam mouerentur. Hic predecessoris sui domni Berengerii imitator factus, in suburbio uirdunensi cenobium edificauit, et aggregata monachorum turma, corpus illuc sancti Pauli episcopi leuatum de loco quo iacebat, in feretro argenteo recondidit, uictumque fratribus, qui loco eodem Domino deseruirent, ex reditibus episcopii prouidit. Hic etiam inter cetera bona Rauandi mansum  sancto Firmino contulit. Defuncto autem 2 Kalend. Septemb. Wigifrido [275 1Kb] uirdunensi episcopo et in monasterio quod ipse construxerat tumulato, Hugo substitutus est. Hic ingressus ciuitatem, unde uiueret, inquisiuit: Lotharius enim rex Francorum, quia erat res publica sub iuuene principe Romanorum, defuncto Wigifrido episcopo, uirdunum obsedit anno ab inc. Dom. 986, sed minime cepit, omnia tamen circa urbem uastauit; contra quem egressi ad bellum et superati, plures ex eis capti  sunt, pro quorum liberatione, ut dicitur, Gotbertus claues urbis regi detulit. Ob hanc itaque causam cum inuenisset Hugo expensas episcopii exterminatas, notatis uillarum reditibus mox reuersus est. Quo egresso susceperunt absque regio dono Adelberonem, Beatricis filium matris ducis Theoderici, qui aliquantulum moratus in ciuitate, defuncto Mettensi episcopo, illo se contulit, isto relicto. Huic successit Adalbero, filius comitis Godefridi, auus ducis Godefridi, qui accepta uxore Bonefacii, postea factus est marchio. Is Salernum eodem anno benedictionis sue curationis gratia profectus, reuersus in Italia obiit 14 Kal. Mai., et relatum corpus eius uirduni sepultum est. uixit in episcopatu tribus semis annis, et successit Heimo anno 988.

 [ROD. GLAB. I, 4.] In initio itaque regni Ottonis III, papa obiit, in cuius locum Otto alium ordinari precepit, quem Ioannes Crescentius de nobilibus Romanorum deiecit, et alium substituit. Sed Otto reuersus, illum deiectum abscisis manibus eius et auribus et oculis erutis, et occiso Crescentio, Gerbertum papam ordinari precepit. [RICHER, III, 43.] Hic in cenobio sancti Geraldi apud Aureliacum nutritus fuit, grammaticaque est eruditus, et ab abbate loci Borello citerioris Hispanie duci commissus, ut in artibus erudiretur, ab eo Hattoni cuidam episcopo traditus est instruendus, apud quem plurimum in mathesi studuit. uerum predicto duce cum episcopo Romam eunte, idem cum eis profectus, et pape factus notissimus, ab eo Ottoni regi est intimatus,  et cum Adalberone Remensi episcopo Remis uenit.  Quo tempore Otricus apud Saxones insignis habebatur. Post annum Remensis Adalbero Romam cum Gerberto petebat, et Ticini augustum cum Otrico reperit, a quo magnifice susceptus, ductusque per Padum classe Rauennam, et quia anno superiore Otricus Gerberti se reprehensorem in quadam figura cum multiplici diuersarum rerum distributione monstrauerat, iussu augusti omnes palatii sapientes intra palatium collecti sunt, archiepiscopus quoque cum Adsone abbate Deruensi et scolasticorum numerus non paruus; et cepta disputatione, cum iam pene totum diem consumpsissent, augusti nutu finis impositus est. Ibi Gerbertus ab augusto egregie donatus, Remis cum archiepiscopo  reuersus est, et post a Hugone Hugonis Magni filio, rege Francorum, qui Ludouico successerat ex alia stirpe, deiecto Arnulfo pontifice, in Remensem archiepiscopum se quibusdam prestigiis promoueri fecit.  uerum aliquanto tempore exacto, ubi sensit quod Arnulfus sedem episcopii sibi preripere et populum ad se reducere nitebatur, noctu fugiens ad Othonem iuit; a quo non multo post in Rauennensem archiepiscopum quibusdam se prestigiis promoueri fecit. Inde postmodum papa constitutus  est et Siluester dictus est. Obiit autem anno 999, et Gregorius u successit  .

[ROD. GLAB. II, 5.] Anno igitur ab inc. Dom. 988, imago Domini in cruce posita in monasterio apostolorum Aurelianis plorauit, omnibus admirantibus, quid hoc portenderet signum. In eadem ciuitate una noctium lupus adueniens, ecclesiam ingressus matutinis horis restem signi ore arripuit, et agitans illud insonuit, quem uix ab ecclesia expellere potuerunt. Sequenti anno tota ciuitas igne consumpta est cum ecclesiis, sed Arnulfus uenerabilis episcopus inuenta pecunia in fundamentis ecclesie sancte Crucis, eamdem ecclesiam in melius reparauit.

  Anno igitur 991, sanctus Odilo uenit ad conuersionem Cluniaci, et 4 anno sanctus Maiolus obiit. Ea tempestate Roma maxima ex parte igne combusta est. Templum etiam sancti Petri accensum est, et iam trabes ferro et lamminis ereis cooperte ardebant, cum omnis plebs Romana ad sepulchrum apostoli concurrens, ubi humana nichil preualebant auxilia, diuinum et apostolicum expectabat suffragium, et statim ignis, qui iam trabes lambebat, extinctus est. Eo quoque tempore obierunt Odo comes Turonorum, Heribertus Meldorum et Trecorum, Willelmus Pictauorum, Manasses episcopus Trecorum, Gislebertus Parisiorum, Gebuinus Catalaunorum.

 Anno ab inc. Dom. 995, suscepit regimen Cluniacensis ecclesie sanctus Odilo.

 Mortuis igitur Lothario et Ludouico Francorum regibus, Hugo rex, ut diximus, constitutus est, cuius frater fuerunt Otto dux Burgundie et Heinricus.  uerum Ottone in adolescentia mortuo absque liberis, Heinricus successit; cuius filius fuit Odo Belnensis, et priuignus eius Willelmus aduena, Rainaldi comitis pater. Post Heinricum Heinricus, Roberti regis ex Constantia filius, ducatum optinuit, et ei regi facto Robertus uetulus successit, frater eius, et Roberto Hugo dux postea monachus, Heinrici filii ipsius Roberti filius; quo Hugone defuncto, Robertus filius eius successit, et Constantiam duxit uxorem, cognatam  Hugonis Autosiodorensis episcopi, comitis Cabilonensis. [GLAB. R., III, 2.] Anno ab inc. 996, obiit Heinricus dux apud Poliacum super Ararim, et Richardus Normannorum dux obiit. [IBID. II, 8.] Sequenti quoque anno Robertus rex ducens secum Richardum II, iuniorem Normannorum comitem cum triginta milibus Normannorum, Burgundiam, quia a se defecerat, uastauit, et tandem optinuit. [IBID., II, 9.] Quo tempore facta est fames ualida quinquennio in toto orbe Romano. Eo etiam tempore preerat ecclesie Diuionensi abbatis officio eximius pater Willelmus, cuius gesta qui scire uoluerit, in libro uite eius a Rodulfo monacho edito legere potest.



LIBER SECUNDUS [276 1Kb] .


 Anno ab inc. Dom. 1002, obiit Otto III, iuuenis imperator, exactis in regno 19 annis, et Heinricus successit. Quo anno circa solis occubitum draco per era ferri uisus est, et ignee in celo acies uise, et luna in plenilunio post inicium quadragesime a medio noctis usque ad ortum diei in sanguinem uersa, et sol circa meridiem in duas partes diuisus est.

 Sequenti anno Iohannes papa XIII obiit, et Benedictus successit.

 Anno ab inc. Dom. 1010, obiit Heldricus abbas Flauiniacensis, 19 Kal. Ianuarii, et successit domnus Amadeus.  Hic, abbatia dimissa, Cluniacum iuit, et post reuersus Colticensem cellam adquisiuit  , et Sinemurensem et Bellilocensem et Corbiniacum recuperauit   . Sarmatie castrum cepit, Passauant destruxit,  19 ecclesiarum altaria cum decimis et paratis optinuit 

Defuncto quoque Adelmaro abbate monasterii sancti uitoni 5 Kal. Ian., Adelardus substitutus est. Et hoc defuncto 13 Kal. Ian., Ermenricus successit, qui, in quantum ualuit, locum ampliauit. Hoc etiam ad superna transuecto, 6 Kal. Septemb. Rohardus successit, et Rohardo Lambertus. Post quem raptus est de cenobio sancti Felicis Mettensis domnus Fingenius Scottorum progenie oriundus, quia locus idem per manum laicam aliquantulum neglectus erat, ad restaurandum eum ibidem abbas est ordinatus. Cuius aduentum, peregrinationem et conuersionem qui plenius nosse desiderat, in uita Teoderici eximii Mettensis episcopi scire potest  .  Et hoc quoque defuncto, cum iam post Adalberonem  uirdunensem episcopatum Heimo sortitus esset, domnus Richardus locum illum regendum suscepit. Cuius uitam, mores et actus, nobilitatem generis, inicium conuersionis, studium religionis et perseuerantiam perfectionis humilitas nostra sensu licet tenui et sermone rustico describere gliscit; quia si quid sumus, cum nichil simus, totum post Deum et sanctos eius ascribendum est meritis ipsius. Unde inuocandus est nobis spiritualium distributor karismatum Spiritus sanctus, ut beatitudinem eius suo quidem sensu, nostro ore enunciet, ut laudetur in operibus suis, et appareat mirabilis in sanctis suis.

1. [277 1Kb] Extitit igitur nobilissima Francorum stirpe progenitus, patre. . . . . [278 1Kb] , matre uero. . . . .  [278 1Kb]  , et ab ipsis infantie rudimentis litteris liberalibus in ecclesia sancte Marie Remensis institutus. Que ecclesia tanto tunc uernabat religionis decore, tot personarum nobilium et religiosarum, quas ipsa in se educauerat, sibi adplaudebat honesta numerositate et decenti honestate, ut religione ipsa preemineret omnibus ecclesiis Belgice, formaque esset omnibus honeste uiuendi recteque conuersandi in castitate, in scientia, in disciplina, in correptione morum, in exibitione bonorum operum. Probat hoc domni et uere sancti Constantii canonici eiusdem ecclesie pia, constans et fidelis constantia, itemque alterius Constantii imitanda et recolenda in pauperes laudabilis rerum suarum profusio et totius patrimonii dispersio. Quorum alterum ipsa  sua commendat religio et opera misericordie, alterum adeo pauperum predicat miseratio, ut ipsi soli inuenti sint, qui tanti uiri dum deflent obitum predicant meritum, et dum funus illius grata sedulitate officiosi procurant, dum ad misse solempnia que possunt pro requie eius munuscula offerunt, dum omnes insimul circa corpus aggregati suam deflent desolationem, et suam in tanti elemosinarii ingeminantes conqueruntur destitutionem, eius nimirum uitam miris laudibus extollunt, et si quid humane nature uitio in eo corruptum est, id suis lacrimis tegunt et operiunt. Ideo autem horum constantiam ad exemplum fidelium hic inseruimus, ut agnoscat qui legerit, tot et tales uiros in palestra  sancte Remensis ecclesie nec sine magistris desudasse, nec sic solos euasisse carnee molis carcerem, ut non reliquerint aliquos sui propositi testes et cooperatores, qui eorum et uestigia imitati et fidei uirtutem sint amplexati.

2. In hac ergo ecclesia religiose indolis puer Richardus litteris traditus imbuendus, breui singula percucurrit que magistrorum sollertia percurrenda signauit. Cepit iam altiora meditari, et que a magistris non didicerat, uiuacitate et perspicacia  docilis ingenii attente rimari, ut agnosceretur ab omnibus magni eum futurum esse preconii, quem sic commendabat acumen intellectus, secretorum et misticorum capax, cooperante et precedente gratia Dei.  Transiuit itaque in eadem urbe proficiens usque ad perfectam incrementorum etatem, et qui erat acer ingenio, statuit sibimetipsi normam uiuendi, recidens in se noxia, que in aliis solerti uigilantia reprehendebat. Probat hoc religiosa uite eius conuersatio, et continuata malorum redargutio, qua tantum abundabat animi eius directa simplicitas, ut pro zelo Dei et emulatione iustitie precentoris et archidiaconi ei officium committeretur, et magisterio eius dispositio Remensis ecclesie traderetur. Cui officio quam strenue, quam prudenter,  quam sollerter inuigilauerit, ne nimii fortasse laudando inueniamur, silere decreuimus, maxime cum et silentium ipsum laus eius sit, quia si totam substantiam nostram in laudibus eius superextenderemus, minus esset quod diceremus ad id quod dicendum esset. Iubilat ergo in laudibus eius Remensis ecclesia, quia et ipsa eius deuotio, qua in ea fideliter laborauit, laus eius est. Utebatur potestate sibi tradita in edificationem, non in destructionem, habens libertatem uocis iudicio suo confutare reos et conuincere, nulliusque personam in iudicio accipere. Quibus rebus ita cognitus erat omnibus, ut absens etiam pro sui reuerentia et inflexa constantia a cunctis timeretur, et pariter omnes senes cum iunioribus Richardi inadulatam grauitatis censuram  reuerebantur. Erat enim uere religiosus, orationibus continuis uacans. Cui etiam moris erat psalterium ex ordine quoquo die dicere, et primos quidem quinquagenos psalmos stando manibus ad terram deflexis dicebat, quinquagenos erectus, quinquagenos prostratus toto corpore, set suspensus. Articulis pedum manuumue sustentatus perorabat. Solebat etiam ante crucem orationem cotidianam dicere, quarum hec erant omnium uersuum inicia: Adoro te, Christe, crucem ascendentem, et benedico te. Quas cum die una multa perorasset instantia, surgens ab oratione, et crucifixum cum lacrimis aspiciens, audiuit uocem dicentem sibi: Tu me in terris benedixisti, et ego benedicto te. Et eleuata dextera, qui erat in forma crucis benedixit eum. Qua dulcedine compunctus,  gratias egit sacerdoti summo, et cepit iam tanto artius perfectiora meditari, quanto gratiosiorem circa se agnoscebat dulcedinem miserentis Dei. Hoc nos Rodomi positi a uiris religiosis audiuimus, qui et ipsi se fatebantur audisse a Hugone cognomine Grammatico, uiro strenuo et religioso, Rotomagensis ecclesie archidiacono, qui Remis in ecclesia sancte Marie presens adfuit quando hec gesta sunt.

3. uerum cum in dies feruore religiosi propositi  ad altiora penna deuotionis sustolleretur, et contemptores mundi suimetipsius abnegatores miraretur, Deumque in figura crucis positum ueneraretur, sequaces suos ad se inuitantem et dicentem: Qui mihi ministrat, me sequatur , rememorans quia parum esset ministrare Domino, in quo nulla esset perfectio, nisi et sequeretur eum, delegit Deo firmius adherere, quoniam bonus est, et beati qui sperant in eum. Cepit igitur larga manu que circa se erant dispensare pauperibus, et licet a primis annis conpassionis in eo opera claruerint, tamen quo amplius miseria seculi et fallax eius gratia contempnebatur, eo magis instabat misericordie operibus, ut nudus Christum sequi, et pauper pauperem imitari ualeret, qui propter nos minoratus  paululum ab angelis de pauperibus nasci et in presepio reclinari uoluit, ut esset piorum cibaria iumentorum. Ubi uero cuncta distracta sunt, nec desideria dilatione consopita, quin potius augmentata, quia sancta erant, et cogitationum inundantium, quas perfectioni studens fidelis anima patitur, uiolento impetu sedato, ad portum quietis appulsus fixit anchoram spei, quia deliberauerat iam ut iret, cepit iterum anxiari quo iret, quem sibi locum stationis eligeret; ubi plantatus, in interna cordis amenitate uiridesceret. uolebat enim hoc quod dictum est patri credulitatis nostre Abrahe: Exi de terra tua, et de cognatione tua , ad litteram implere, sed considerabat non sine fructu fore, si, inter suos positus, factusque eis forma  uite honeste, preberet eis exemplum sequendi Christum, adipiscendo religionis propositum. Considerabat rursus difficillimum esse inter notos et affines grauioris propositi intentionem apprehendere, ubi aliquando certa est uia periculi, incerta salutis, cum retrahit hominem iam Deo proximantem amor propinquorum, et reuerberat aciem uultus eius, qua Deus intuendus esset, caritas carnis, et multimode punctiones seculi, quas non adeo graues sentit qui oportunitatem sentiendi uitat et refugit. Inter has et alias multiplices repugnantium sibi inuicem carnis et spiritus deliberationes affuit adiutorium Omnipotentis, et famulo suo desudanti in palestra gloriosi certaminis solatium prebuit cuiusdam fidelis sui, qui sub clamide mundane dignitatis absconditum  gerebat probatissimum militem Christi.  Fredericus nomen erat uiro, generosa satis eius et alta propago.  Comitatus honore uigebat, et quod maximum est, comitatum mentis indole perornabat. Pater eius Godefridus erat, uir probitate gratia et diuitiis et honoribus inter magnates regni nominatissimus. Habebat et alios filios, Adalberonem uirdunensem quem diximus episcopum, Herimannum [279 1Kb] quoque comitum nobilissimum, Godefridum quoque et Gozelonem duces. Herimannus, qui et Hezelo, Mathildem duxit uxorem, ex qua genuit duos filios, bone spei arbores, Gregorium et  Godefridum, et filiam Odiliam, que fuit abbatissa ancillarum Dei in monasterio sancte Odilie. Habuit et alium ex concubina filium nomine Godefridum. Godefridus uero dux in diuitiis et gloria absque liberis consenuit. Gozelo autem dux Godefridum filium, qui accepta uxore Bonefacii postea factus est marchio, heredem reliquit. Hac ergo generosa stirpe creatus domnus Fridericus, in sublimitate honorum positus, mensurarum suarum limites attendebat, ne in precipitio [280 1Kb] pedem poneret: ideo bonum intentionis sue finem adeptus est, qui extra fines suos uagatus non est. Hostibus terribilis, amore iustitie spectabilis, pauperibus largus, dapsilis in donis; in parcendo pius, in ulciscendo seuerus. Qui etsi palacium frequentabat, in sterquilinio tamen cum beato  Iob sedebat : quia si qua illicite gerebat, ea ad mentis oculos penitendo reducebat. Sedebat in sterquilinio, quia cum ante se peccatorum stercora cernebat, si quid elationis in animo surrexisset, inclinabat. Et quanto se puluerem et cinerem cum Deo loquens estimabat, tanto celsius usque ad honorem diuine colloquutionis ascendebat. Hinc est quod ita uere humiliatus est, ut ad alta uirtutum surgere ueraciter posset. Agit enim hoc pia Dei miseratio erga electos suos, ut quanto se infra se ipsos despiciunt, tanto sublimius ad amorem Dei subrigantur, et eo magis uideant claritatem Dei, quo eos magis, ne de se magna sentiant, reprimit uirtus uere humilitatis.

4. Cum itaque ad conditoris sui desiderium totus  diutina meditatione incalesceret, et iam aperte mundi lenocinia despicere et Deo tota intentione adherere cuperet, uideretque homo in seculo constitutus pernecessarium sibi fore ut hoc suum desiderium cuilibet religiosorum propalaret, cuius releuaretur consilio et orationibus firmaretur, uisum est ei, diuina utique faciente clementia, ut uirum religione nominatissimum, Richardum uidelicet, de quo impresentiarum agitur , expeteret, et ei tamquam sibi alteri se ipsum crederet, cum eo archana cordis sui participaret: illum esse consiliarium qui nichil haberet fallax, nichil simulatum, nichil corrupte pacis amicum. uenit ergo, et dum unius uoluntas aperitur, amborum desiderium reuelatur, et ut perficiatur alterna confirmatione roboratur.  Decretum est igitur communi uoto, et ex sententia utrimque deliberatum est ut pauper quilibet locus eligeretur, in quo honor Dei et rigor regule conseruaretur, ubi noui christiane paupertatis amatores exerceri, et sic demum alios in spiritualis tyrocinii exercitio instruere possent. Delectus itaque locus uirdunum ciuitas fuit, et in ea monasterium apostolorum Petri et Pauli et sancti confessoris Christi uitoni, quod et ab antiquo fundatum, et sanctorum patrociniis gloriosum, et religionis erat ordine insignitum. Erant enim in eo boni uiri et religiosi, licet perpauci, sub disciplina abbatis Fingenii,  a Scottorum partibus oriundi, qui illo causa religionis conuenerant.  Huc sane cum se conferre destinauissent, ad hoc tamen exploraturi conuenerunt, ut opinioni minus creduli oculis attenderent, si eo se cenobio recluderent.  Erat in eadem urbe et aliud monasterium a Wigfrido episcopo constructum, in quo eis uidebatur melius eos ingredi debere pro loci oportunitate; quia illud prius cenobium loci angustia et situs asperitas minus commendabat, licet rigor ordinis in illo melius seruaretur. Estimationi uero sue minus fidem dantes, Cluniacense cenobium pari uoto expetere decreuerunt, quod et religione precipuum, et diuitiis opulentissimum esse uidebatur, ut a domno Odilone abbate consilium quererent, et optento  adquiescerent, aut certe, si sancto uiro sanius uideretur, ibidem sub eo remanerent. Ierunt ergo. Sed sanctus uir prophetie spiritu plenus, caritatisque uirtute refertus, uiros egregios et in Christi amore feruentes gratanter susceptos ad solum proprium remisit, inculcans eis et precipiens ut in monasterio quod primum delegerant, et ubi se deuouerant, uota sua Deo redderent, maxime cum ibi uigeret feruor ordinis; adiiciens posse per eos fieri in processu temporis, ut habitacula seruorum Dei nunc modica postmodum crescerent, et fieret eorum industria locus ipse insignis, qui nunc uidebatur angustus et despicabilis.

5. Intueri plane libet flammam caritatis in corde beati Odilonis, que per beatum Iob lex Dei multiplex  dicitur , quia cuius mentem plene ceperit, hanc ad innumera opera multiformiter accendit. Hac enim actum est ut uir beatus ea que sibi ab altero fieri expectaret, eadem cogitaret alteri facienda. Hac etiam actum est ut proximum ut se ipsum diligeret, ut bona que ualeret proximis impenderet, et inplendo non tumeret. Hac nichilominus fit ut quo se uir sanctus in solo Dei et proximi amore dilataret, eo quidquid a rectitudine discrepat ignoraret. Hac quoque actum est ut, ceteros tamquam se diligens, per hoc quod rectum in aliis conspexit, quasi de augmento proprii prouectus, hilaresceret. Quis namque prelatorum hoc nunc faceret, quod uirum sanctissimum tunc constat fecisse? Quis tot et tales uiros fama ubique celebratos,  si ad se declinare contingeret, ad alia loca demigrare moneret, et non eos potius sibi fauore, gratia, uel precibus, seu qualibet arte retinere temptaret? Quod etsi non posset, tamen eos inuitus et non sponte a se dimitteret, dolens quasi quos numquam habuerat dimitteret. Quantos nunc in ecclesia Dei prelatos aspicimus qui, prouectum alterius uidentes suum non esse, fastidiunt? Quibus omnibus beatum Odilonem preferendum merito censemus, ad cuius gloriam spectat, si quid per eos quos nobis attribuit, ecclesia cui attributi sunt [281 1Kb] , in ordine et religione fructificat. Redierunt ergo noui monastice religionis  tyrones uirdunum, et prouoluti genibus patris monasterii aditum precabantur. Quos cum senior cerneret, et uiros uirtutis ad toleranda obprobria, conculcationes et uerbera minus idoneos et delicatos putaret, paupertatemque loci cum illorum metiretur diuitiis, egre adsensum prebebat, quia mentes eorum in diuino amore roboratas non nouerat, quas si nouisset, nec momento introitum illorum distulisset. Cessit tamdem, et petentibus assensum prebens ingressum annuit, quia uoluntas Dei fuit ut cito eis occurreret quod uolebant. Sociati itaque congregationi monasterii, facti sunt omnibus forma patientie et humilitatis, ut liquido cognosceretur a cunctis preuentos eos esse gratia conditoris Dei. Protectionis enim diuine gratia perlustrati, maiori satis ardore  diligere celestem patriam ceperunt, quam prius in terrena dilectione flagrabant. Deus namque [282 1Kb] , cuius uera hereditas lux est, et defectus luminis eiusdem nullus est, ita eos sua dilectione inlustrauerat, ita eos uisione sua reficiens repleuerat, ut noue spei spiritu mentes eorum afflate, semetipsas quales in uetusta cogitatione fuerant obliuiscerentur, ut nichil iam eis nisi que eterna sunt placerent, et, despectis transitoriis, sola que permanent requirerent.  Quia uero uenerabilis Richardus absque permissu et licentia archiepiscopi Remensis monasticum habitum susceperat, conquerebatur episcopus canonicum sue ecclesie ab ea inordinate recessisse. Quamobrem eum conabatur repetere. Quod ubi ad aures Fingenii abbatis peruenit, euocato  eo, rem ordine pandit. Ille, patre consolato, Remensi archiepiscopo cartulam misit hec continentem: Si spiritu ducimini, non estis sub lege. Quam ille suscipiens, et uim uerbi diligentius intendens, merito ait: Abiit qui spiritu Dei ductus est, et ideo a nobis repetendus non est. Sic confutata repetentium eum calumpnia est, immo magis ad imitandum eum accensa multorum deuotio est. Regebat tunc ecclesiam Arnulfus Lotharii regis, qui quintus a Karolo Caluo fuit, filius, qui Traditor cognominatus est, ob id quia ciuitatem patruo suo Karolo reddidit, cum doleret regnum aliene stirpi datum et sue prereptum.

6. Procedente igitur tempore, domno Fingenio abbate ad superna euecto 8 Idus Octobris , et in monasterio sancti Felicis tumulato, cum de electione  substituendi abbatis ageretur in presentia Heimonis episcopi, et, ut in talibus assolet, diuersi diuersa sentirent, et uaria quorumdam haberetur electio; ad interrogationem pontificis, repente puerorum uoce electus domnus Richardus consona omnium uoce laudatur, episcopo in laudes Dei erumpente et dicente: Ex ore infantium et lactentium perfecisti laudem, Domine Deus . Et utique iusta pontificis enuntiatio, quia ore infantium et lactentium facta electio, laus Dei erat et glorificatio, qua erat laudandus et glorificandus in fideli suo.  Confirmata sane electione, et  scripto roborata, deducitur ab episcopo nouus Iacob in cordis letitia, et benedictione data more solempni, prelatus est custodie gregis Domini. Aderat iam tempus ut impleretur prophetia beati uiri Odilonis, quod per eum et domnum Fredericum locus antea permodicus insigniretur, ut et ipse beatus Odilo de profectu illorum tamquam de suo gratularetur. Suscepta itaque prelationis sarcina, studuit elationem et iactantiam cauere. Sciebat enim oportere sibi prodesse fratribus magis quam preesse. Cui tantam Deus contulit gratiam ut a regibus et principibus, a diuitibus et mediocribus miro diligeretur affectu; quia et congruum erat ut, quem Deus perfuderat gratia, ab omnibus amaretur. Ordinatus uero est per manum domni Heimonis uirdunensis episcopi  anno ab inc. Dom. 1004, cum iam post Ottonem III secundo iam anno principaretur Heinricus consanguineus eius, qui 9 regni sui anno imperator creatus est. Huius ergo principis curiam pro quibusdam negociis domnus et pater Richardus adire compulsus uenerabilem Fredericum secum duxit, qui et de imperiali sanguine procreatus et principibus regni erat notissimus; ut quod per se posse diffidebat, illius optineret gratia, cui aliquando, dum esset in seculo, tota parebat curia. uerum dispositis sedibus, et residentibus pontificibus et abbatibus, astantibus etiam regni primatibus, cum longe inferius resideret pater mitissimus, et memorabilis eius monachus, ut regis et principum consanguineus, inter primos palatinis consiliis interesset eminentiorique  loco sederet, ratus non sibi fore utile, si patri cui suberat premineret sessionis ordine, rem fecit memorabilem et imitandam posteris. Surgens namque a latere principis, et suppedaneum suum ipse ferens, abbatem suum petiuit, et posito ad pedes eius suppedaneo, in eo ipse resedit, dans omnibus monachis cunctis postmodum futuris seculorum seculis formam uere humilitatis, et quod uere exaltatur qui sponte pro Deo humiliatur. Hoc ergo eius factum omnibus fuit miraculo et laudi datum est, quod non pro laude hominum, sed pro diuino famulitio et paterna reuerentia celebratum est. Nam regalis magnificentia humilitatem nobilitatis illius amplexata, Christumque in famulo suo deuote uenerata, cum eum ad se inuitasset, et ille a pedibus  patris auelli nollet, rex altiori ingenio uiri prudentiam admiratus, abbatem ad se euocatum e latere suo sedere fecit, atque post eum domni Frederici sedem sisti precepit. Sic familiaritatem regis et principum adeptus domnus abbas Richardus, in breui, sapientia, consilio, astu, prudentia et honesta conuersatione cunctis manifestatus est, ut in negociis curialibus disponendis nullus illo utilior, nullus prudentior, nullus ualidior aut acceptior iudicaretur.  Probat hoc principalis erga eum liberalitas, qua pro amore eius uirdunense, cui preerat, dilexit cenobium, ut dona ei ingentia in auro et  argento, in palliis et sacratis conferret uestibus, et totum se adeo in amore eius transfunderet, ut miraretur qui uideret.

7. Optentis igitur pro quibus abierat, abba religiosus ad monasterium suum reuersus est, cepitque uelle fieri tanto propinquior Deo, quanto per gratiam eius regi et principibus, pontificibus et quibusque prepotentibus erat acceptior. Cepit enim totum se sollicitius diuinis mancipare cultibus, dominicis die noctuque inuigilare laudibus, commissos sibi religiosis assuescere moribus; ita ut per totam Neustriam et Austrasiam, Franciam atque Burgundiam diffunderetur sonus sanctitatis eius, fieretque omnibus in propatulo sanctimonia eius. Fiebat ad eum  grandis undecumque concursus; alii eius se subdebant magisterio, postposito mundi fallentis lenocinio; alii filios suos ei offerebant erudiendos, ut uideretur iam monasterium eius monasteriis Nitrie  uel Aegypti conferendum pro numerositate fidelium illo confluentium, qui uelut apes ad aluearia undique auolabant, diuersis uirtutum speciebus onusti mentes, ut ille mellis et cere indiscretas cruribus et pedibus subueunt qualitates. O quales et quanti uiri eius claruerunt magisterio! quam preciosa et deuota Deo commissa ei congregatio, doctrinis eius irradiata, et exercitio artioris propositi ad unguem informata! Probant hoc Gallie et Germanie pontifices, duces et comites, amore Christi feruentes, qui ex monasterio et discipulatu eius monasteriis  quos habebant aut patres preficiebant, sub tuitione tamen eius et disciplina, aut si patres inde habere nequibant, quos de suis patres facere deligebant, uirduni primo probandos, instituendos et morigerandos dirigebant. Ex quibus nos, licet iuniores et moderni, plures religiosos et in omni theoria probatissimos uidimus uiros, angelica facie et habitu reuerendos: ut ex institutione discipulorum patesceret quante religionis, grauitatis et perfectionis eorum magister fuisset, cuius eruditionis decus in discipulorum clarebat moribus. Crescente sane numero discipulorum, crescebat census honorum.  Clarebat ubique nomen Richardi, sanctitas eius ubique predicabatur, et nomen Dei per eum clarificabatur. uidens autem ecclesie sue uetustissima et pene iam diruta  sartatecta, delegit eis deiectis ampliora iacere fundamenta, et in meliorem statum et nobiliorem nouam compilare basilicam, quod et breui actum est. Turres enim ecclesie ipsius domnus Fredericus ex suo fecit, et cellarium et refectorium fratrum.  Dormitorium uero cum deiectum restrueretur, et necessaria domus pararetur, nec posset noua parari nisi uetus mundaretur, accersitis quorum esset operis et studii id explere, cum aliqui illorum, ut assolent, erubescerent, et manus apponere in subuehendo quod mundabatur subterfugerent, uir humilitatis et gratie Fredericus uere monachus, terre fossor accessit,  et quod effossum est onere facto exportauit. Quis iam similia facere erubesceret, cum uideret Fredericum comitis filium, fratrem duorum ducum, imperatoris consanguineum, et fecisse et non erubuisse? Fecit et huic simile opus in turrium exstructione. Cum enim iam in altum structura porrigeretur, et strumentum illud quod auis  nominatur, subuectione cementi aptatum, perpauci essent qui ferrent, his qui huic officio erant deputati alias, ut credimus, occupatis, uidens uir beate memorie quemdam de nobilioribus astantem, ut sumeret ligneum illud instrumentum, et cementum collo, ut moris est, subueheret ammonuit. Qui cum erubesceret, et suis id natalibus incongruum adstrueret, uir mitissimus ceruice subposita quod rogabat primus  impleuit.  Ac deinde porrecto iuueni instrumento eodem, suo docuit exemplo ut disceret facere quod fecerat comes comitis filius, nec erubesceret si ei improbaretur factum quod constaret ab ipso quondam comite primitus actitatum. Sedebat autem quadam die idem uir memorabilis in coquina fratrum, et operis quippiam exercebat, scutellas abluens et uasa alia mundans; cum ecce ad ostium quoquine Godefridus dux frater eius adueniens aditum precabatur. Cui cum aperuisset unus ministrorum qui forte aderat, uidens dux fratrem suum operi cepto insistentem, capite inclinato et alludens ad nomen comitis: Non deceret, ait, comitem talia facere, non enim sibi conueniunt nomina et actus, nobilitas generis et exibitio operis. Cumque egrederetur, ille  egredientem subsequutus, nacta oportunitate loquendi, sic ait fratri: Optime, ait, prosequutus es, o dux, quia tanta est dignitas huius officii, et tantus est cui inpenditur, beatus scilicet Petrus apostolus, et sanctus confessor uitonus, quod nec mee congruit paruitati, ut presumam ad hoc eis exibendum quasi pro nobilitate generis mei; nec tanta est humilitas mea, ut merear ab eis in illorum qui hoc officio digni habentur consortio deputari. Tanta erat tunc abiectio et suimet despectio in anima illius fidelis, ut eius humilitas predicaretur, et miraculo esset cunctis qui nouerant nobilitatem generis eius. Nam cum sederet quadam uice priuatus, et necesse esset ei calceos extrahere, quidam de fratribus, quem ipse senem uidi et a quo puerulus ista audiui, Iohannes nomine,  procumbens cum uellet ei pro caritate seruire, obstupescens et quadam religiosa obstinatione obsequium eius recipere nolens, prohibuit eum dicens: Quid mihi prodest, frater, honores seculi reliquisse, si a fratribus obsequium, quod habuissem in seculo, cum non sit necesse, accipio? Qui ad hoc ueni ut seruiam, seruitium quod non expedit quomodo accipiam? Ita dicens, fratris repressit animum, dans omnibus maximum patientie et humilitatis et uilitatis appetende documentum. Hec in transcursu, pro innotescenda omnibus beate mentis abiectione, dictum sit; nunc ad ordinem rei flectamus articulum.

 8. Edificata igitur noua ecclesia maiori ambitu et elegantiori opere, necessarium fuit ut corpora quorundam sanctorum pontificum transmutari debuissent. Tunc corpus sancti Madeluei incorruptum repertum est, et in cripta sancte Marie sub altari in uase marmoreo decenter repositum. Tunc etiam facta est translatio duorum episcoporum Hildini et Hattonis Nonas Maii, et ad dexteram crucis monasterii, ad dexteram scilicet altaris sancti Iohannis baptiste posite sun eorum reliquie.  Corpus autem domni Berengerii episcopi et monachi in ingressu claustri tamen infra monasterium repertum, incorruptum inuentum est, excepto pede qui in uita eius aruit; et casula cum sandaliis ab eius corpore abstracta est, et in thesauris ecclesie cum reliquiis  reposita. Corpus uero eius sanctissimum superius uersus cancellos chori transmutatum est, casula noua et sandaliis honeste procuratum, et e regione sepulcri altare sancti Firmini, quod ipsius tempore ab eo inuentum est, positum. At uero corpus domni Dadonis episcopi e regione duorum supradictorum pontificum, ad leuam scilicet crucis monasterii, ad sinistram partem altaris sancti Martini, honorifice reconditum est. Reliquorum uero episcoporum corpora infra chorum continentur, et desuper tabulatum de lapidibus sectis et quadratis factum est. Attamen quinque episcoporum corpora subtus pulpitum, quo euangelium recitatur, contineri a multis audiuimus, quorum tamen nomina non tenemus.  Pulpitum autem ere crebris tunsionibus in  laminas tabulasque producto, et deaurato, factum esse constat satis accurate et eleganter, et per 12 tabulas, 12 prophetarum imagines, 12 apostolorum formas subuehentium, sculptorio et polimito  opere exarate sunt. Et hec quidem ad occidentalem partem, ad dorsum scilicet stantium et canentium, posite sunt. At uero ad septemtrionalem 4 fluuiorum species de paradiso emanantium in 4 partibus eminent. In gyrum autem, quo euangelii recitator stans obumbratur, Abrahe offerentis filium, Abel agnum, Isaac benedicentis, et Iacob supplantantis, et Tobie sepelientis, et Dauid manufortis imagines agnoscuntur, simili opere compilate. In facie autem dominus iehsu in throno maiestatis residens, et uirgo mater, et Baptista Iohannes cum 4 euangelistis apparet.  Porro dextra leuaque Domini angeli et archangeli cum Cherubin et Seraphin Redemptori obsequium exibent. Instrumentum uero illud quod paratum est receptui textus euangelii, Iohannes euangelista in similitudine aquile uolantis adornat. In ora autem et summitate operis uersibus exametris auro digestis patris Richardi deuotio summa notatur. Propiciatorium sane sanctorum exornant corpora, quorum meritis floret ecclesia. Et in medio quidem alto satis et prominenti cyborio sanctus quiescit uitonus redimitus frontem auro purissimo et gemmis pretiosissimis, quibus concluditur maiestas Dei incircumscripta  et incomprehensibilis, habens ad dexteram beati Petri, et ad leuam eiusdem beati uitoni auro prominentes imagines opere factas celatorio, quas ambiunt colunne [283 1Kb] ex electro purissimo cum basibus argenteis arte fusili et anaglifo producte. Ipsum quoque cyborium dominice resurrectionis, apparitionis et admirabilis ascensionis opere celatorio protensis adornatur insigniis, habens ante se altare sacratum in honore sancti uitoni et omnium confessorum: ad leuam autem altare sacratum in honore sancti Pulcronii et omnium martyrum, habens et ipsum suum cyborium, quo continetur corpus eiusdem beati Pulcronii, auro et argento decoratum: porro ad dexteram altare in honore sancti Possessoris habetur, et omnium uirginum, cum cyborio,  quo corpus eius continetur, simili opere adornatum. Altare uero maius in honore sancti Petri apostolorum principis sacratum est ob priuilegium ecclesie ipsius, que priscis temporibus in honore ipsius apostoli et facta et consecrata est. Ante hoc tabula habetur aurea, auro mundo et purissimo et gemmis preciosissimis densissime conserta, opere mirifico et arte celatoria facta, preferens imaginem Domini signum crucis tenentis et super aspidem et basiliscum ambulantis, et dextra leuaque imagines apostolorum Petri et Pauli eiusdem operis et metalli. Ad quorum uestigia procumbentes, cerneres imagines domni patris Richardi et Mathildis digne memorabilis, supplices manus tendentes, et quasi ut grata hec eorum  habeatur oblatio, alterius censu, alterius studio facta, supplicantes.  Factum est et altare gestatorium ex auro purissimo interius mire fabrefactum opere consimili, studio et largitione domni Herimanni comitis, in modum tabularum consertum et conpactum, quod cum aperitur, et altare est, et tabule aperiuntur, quibus si moram adhibeas, quod est instrumentum Moysi et Aaron imaginibus gloriosum, figuram dominice crucis exprimit. Habet hoc a quattuor cardinibus quattuor euangelistarum, hominis, leonis, tauri, et aquile species ex argento opere fusili, prefatum altare portantium, et se inuicem uersis uultibus respicientium. Super ipsum uero altare brachium sancti Pantaleonis ponitur pallio serico inuolutum, et ligno inclusum,  argento et auro decoratum, quod attulit cum corpore eiusdem a Nichomedia Coloniensis episcopus  , optentum dono Constantinopolitani imperatoris,  quando pro eius filia Ottoni II in matrimonio iungenda iussu eiusdem Ottonis ad eumdem imperatorem legatus missus est, cum episcopis duobus, ducibus et comitibus. Et cum, optentis pro quibus ierat, licentiam redeundi accepisset, et imperator ei sociisque eius munera plura optulisset, et accipere renuissent, corpus sancti Pantaleonis ab eo  archiepiscopus petiit, et optinuit, et reuersus Coloniam detulit. Fuerat autem cum eo in expeditione ipsa quidam eius consanguineus, dominus castri de Commarceio  , et multa prece obtinuit ab eo brachium corporis sancti Pantaleonis, quod et in ecclesia prefati castri reposuit. Euolutis postmodum aliquot annis, obsessum est castrum ipsum, et euersum atque succensum. Cumque flamma tectis ecclesie illaberetur, et uictricibus globis interiora ecclesie lamberet, dolens sacerdos de combustione sanctarum reliquiarum, cuidam armatorum ut ecclesiam ingrederetur et desuper altari reliquias tolleret, significauit. Qui mox ingressus, reliquias tulit et reposuit; et cum ibi adesset abbas R., brachium sancti presente presbitero marca  argenti ei uendidit; quod domnus ipse cum sciret pro certo martyris esse reliquias, uirduni gaudens attulit, et paratum argento et auro diebus festis super altare ponitur. Fecit et alia plura ornamenta, libros euangeliorum auro et argento paratos, cruces ex auro purissimo 3, uentilabra argentea 2, librum epistolarum 1 argento paratum, missale 1, collectarium 1 similiter argento paratos.  Dedit et Heinricus imperator calicem 1 aureum premaximum cum gemmis preciosissimis et patena eiusdem metalli, et scutellam 1 de berillo, et pixidem 1 de onichino, in qua seruaretur corpus dominicum dependens super altare: preterea innumera dona auri et argenti et prediorum sacrarumque uestium, et philacteria aurea et argentea et  cristallina cum sanctorum reliquiis, capsam 1 auream insignitam reliquiis 12 apostolorum, et cornua 2 eburnea idemtidem reliquiis conferta. Fecit etiam memorabilis pater Richardus coronas 2 ex argento et auro, et tertiam paruulam, ubi dependerent signorum restes. Aduerada quoque comitissa dedit sancto Petro casulam uiridem cum aurifrisio, et multi multa dederunt, que enumerare longissimum est. Unde et in breui factus est locus ille insignis.  Eius namque exemplo prouocata progenies domni Frederici seculo renunciauit, et adherens discipulatui prefati patris predia sua et patrimonia ecclesie dedit. Godefridus comes pater Borracum dedit, inde relato filio suo ab Italia  Adalberone episcopo, cum eum parentes eius in ecclesia S. uitoni sepeliri mandassent, et contra eorum uoluntatem in ecclesia S. Marie sepultus fuisset, pro requie anime illius dederunt S. uitono Forbacum  . At uero Herimannus, qui et Hezelo, filium suum Gregorium in annis puerilibus Deo obtulit, et omnem deuotionem suam ad eundem locum uertit. Dedit enim S. Petro et S. uitono Haslud cum ecclesia, in Fesseca unam ecclesiam, in Rotgericorte 12 mansos in Ermefredegehen  unam ecclesiam. De his factum est post mortem eius concambium, et dedit pro his comes Balduinus Flandrensis Bonuillare cum dimidia ecclesia, Heuenges similiter cum dimidia, in uitereio uineas cum quadam parte ecclesie, in Haruia 30 mansos cum familia magna.  Sine isto tamen concambio tradidit adhuc prefate ecclesie Monnau et ecclesiam cum silua spaciosa; Fontagiam quoque cum familia et uinea optima. Dedit etiam pro anima filii Godefridi ex concubina nati, in claustro tumulati, non tamen iuxta fratres et patrem, duas ecclesias, quarum una dicitur Ham, alia Gengeauia.

9. Fecit et uestes sacratas in ecclesia preciosissimas. Et cum ecclesiam ipsam pre cunctis mortalibus  suis ditasset bonis et possessionibus, ad ultimum semetipsum Deo optulit, et monachus factus est, ut in eternum cum Christo regnaret. Mathildis autem, uxor eius digne memorabilis, bonis pollens uirtutibus et misericordie studens operibus, in claustro ipsius monasterii defuncta uenerabiliter quiescit humata. Cuius ad caput filia eorum Odilia uirgo sacratissima locum habet sepulchri.  De hac sermo extitit, et nos a senioribus audiuimus, quod egressa a finibus Bauarie uenerit uirdunum 4 feria ante sanctum diem pasche, uolens cum patre et matre et fratribus diem pasche celebrare. Quam cum uir Domini Richardus intuitus fuisset, inter blanda consolationis alloquia, an aliquid infirmitatis pateretur interrogauit. Qua respondente sanam se  esse, et nullius egritudinis molestiam se sentire; ille prophetie spiritu plenus, preuidens imminere tempus uocationis eius: uale, ait, filia, uere salutis eterne filia. Nam cras hac in hora assumeris in gloria; et recipies a Deo pro bene gestis premia sempiterna. Elegit enim te Deus sociam esse sanctarum uirginum, quia iocundum ei in corde tuo uirginitatis preparasti habitaculum. Obstupuit ad hanc uocem pii patris ancilla Dei, et quia uirum Dei credidit non posse mentiri, uerbis eius credula cepit de fine suo tractare, excessus suos pertractare, et suffragium consolationis et orationis ab eo expetere. At ille caput sanctum super pectus suum reclinans, et, quasi iam per incorruptionem corporis et spiritus  alterata esset, eam demulcens, confortabat spiritum eius in Domino, proponens beatam eam fore, quam certum erat ad nuptias agni festinare. Post hec eam reficere iussit, omnibus mirantibus quomodo eam sanam et uegetam in crastino morituram predixerit. In crastinum autem liquore sancti olei ab eo inuncta, cum nullam grauedinem pateretur, mandato pauperum cum eo interfuit, et in eodem quo lauerat pedes pauperum loco uirum beatum intuita: Hec, ait, requies mea in seculum  seculi, hic expectabo diem Domini. Ad missarum itaque sollempnia iuit, et cum communicasset uiuificis mysteriis, dolore aliquantulum pulsata ad cellam rediit, et adueniente uiro Dei cum fratribus, exitum suum orationibus muniri petiit, et sic inter manus eius in cinere et cilicio se reclinans, inter uerba orationis leta spiritum efflauit. Et recedente beata anima, tanta illic emanauit flagrantia [284 1Kb] odoris, ut nulli dubium foret uenisse illic auctorem suauitatis. Curatum sane est corpus eius pia religiosorum instantia, et usque in diem tertium in ecclesia pia seruatum sollicitudine et industria; et sic sabbato sancto terre mandatum cum gloria.  In hoc monasterio domnus Liethardus comes de Marceio ad conuersionem ueniens  Bailodium contulit, et multis annis in sancto uiuens proposito, tandem Cathalaunis, quo eum obedientia miserat, defunctus et sepultus est, et demum uirduni relatus in claustro tumulatus est.  Godefridus dux Gozelonis frater ibidem sepultus, 29 mansos in Beurunes dedit, et sua suppellectile locum admodum ampliauit. Dodo etiam de Comitis castro iuxta Teodoricum comitem ibidem in ingressu monasterii quiescit. Ludouicus quoque comes et monachus.  Hildradus comes Richardum filium suum post episcopum beato patri baptizandum offerens, Baronis curtem sancto uitono dedit, et defunctus in galilea  tumulari meruit. Non est autem facile referre, quot de diuersis partibus Francie, Neustrie  et Austrasie, spretis mundane uanitatis illecebris, sub disciplina et magisterio patris Richardi monastice se subdebant religioni. Ita namque in eius amore se transfuderant reges, pontifices et potentes, ut summo eum uenerarentur affectu, et patrem eum dicerent patrie ob paternum eius erga omnes affectum, quo cunctos fouebat et releuabat. Erat enim pius in uultu, reuerendus incessu, seuerus circa reprobos, dulcis erga beniuolos, forma honestus, actione compositus, preferens semper honestum utili, qui nullo terrore, nulla adulatione a uero flecteretur, in obseruatione regule feruentissimus, in corrigendis uiciis prudentissimus, in castitate cluentissimus, in exibitione bonorum operum  perfectissimus.

10.  Baldricus igitur Leodiensis episcopus  cum beatum uirum unice diligeret, cenobium Lobiense diuitiis opulentissimum ei tradidit regendum, ut industria eius religionis in eo reformaret propositum, quod uidebatur a pristino rigore inmutatum. Cuius exemplo delectabili prouocatus, cum uideret religiosam eius conuersationem in bonis et sanctis moribus, et incrementum religionis et monastice perfectionis in cenobio eodem excrescere  gaudens miraretur, cepit iam maiora meditari, et in suburbio Leodiensi in honore Laurentii martyris monasterium edificari constituit. Euocato ergo ad se eodem abbate, desiderium suum ei aperuit, et ut desiderii eius cooperator accederet monuit, et obtestatus est adiciens multum perfectioni eius posse proficere, si eius studio et industria domus Dei extrueretur, in quo laus et gloria Dei deuote die noctuque celebraretur.  Adquieuit uir Domini, et congregatis artificibus, delegatisque necessariis sumptibus, Christo domino adiuuante, et beato Laurentio cooperante, opus inchoatum agiliter perficitur et dedicatur, et fratres, qui Deo cotidianis deseruirent, ex monasterio sancti uitoni adducuntur; quibus loco prepositi preficitur  domnus Stephanus, qui in prefato cenobio cellerarii officio fungebatur. Tactus simili bone deuotionis desiderio domnus Rotgerius Catalaunice ciuitatis episcopus, industria et labore eiusdem patris Richardi in suburbio Catalaunensi in honore sancti Petri monasterium a fundamentis construxit, et a monasterio sepefato fratres cum libris et ornamentis necessariis, qui inibi deseruirent, deduxit, et in uita sua ipse per se utraque rexit monasteria.  De quo hoc fertur mirabile, quia cum turres ecclesie sancti Laurentii in altum iam porrecte, et usque ad cacumen eleuate, postmodum reclines uiderentur, et in ruina eorum [285 1Kb] certa esset deiectio ecclesie, uir Dei adueniens, dolorem fratrum, quem ex tedio deiiciende et iterum reparande  turris habebant, blande consolatus est; et nocturno tempore ecclesiam ingressus, cum diutius in oratione pernoctasset, ianuis patefactis egressus est, et iterum orationi incumbens cum surrexisset, signum crucis edidit, et confestim turres, que reclines uidebantur, dato maximo strepitu in sese resilientes subsederunt: et, ut cernentibus patet, ita in se resilierunt, ut cunctis palam daretur intelligi, angelico id factum esse ministerio. Tantus autem resilientis in se structure crepitus factus est, ut fratres monasterii tantorum sacramentorum ignari a lectis cum maximo timore exurgerent, putantes in ruina turrium quam uerebantur deiectam esse partem ecclesie. Quos uir Domini ad consuetudinarium matutinorum  officium inuitans, ipse cum eis interfuit, et mane facto beneficia Domini oculis uidenda monstrauit, atque ad amorem eos tanti beneficii largitoris mirifice animauit. Huius miraculi testis est tota Leodiensium ciuitas, et patres qui uiderunt narrauerunt ea filiis, et filii filiorum filiis, ut cognosceret generatio altera. Temporibus illis principabatur Francis Robertus, qui Constantiam duxit uxorem. Hic ter beato patri nostro abbatiam sancti Petri Corbeiacensis regendam contradidit, ut eius institutione et uigore seruaretur in eo regula patris Benedicti, et rigor reformaretur monastice institutionis. Balduinus uero Flandrensis  abbatias ei quamplures tradidit, abbatiam scililicet sancti Petri Gandensis, abbatiam sancti Amandi, abbatiam sancti Bertini, abbatiam sancti Ricarii et abbatiam sancti Iudoci. Rexit et alia quamplurima cenobia, Bretuliensem, Humulariensem, sancti Quintini de Monte, sancti Wandregisili, sancti Huberti, sancti Remacli, Malmundariensem, Waltiodorensem, Belliloci, sancti Urbani, sancti uincentii Mettensis insule, et alia perplura que non occurrunt memorie, quas omnes in meliorem reparauit statum, et melioratis abbates de suis quos elegit instituit. Cenobium uero Belliloci, sancti Petri Catalaunensis, sancti Urbani [286 1Kb] ipse in uita sua rexit. Preerat tunc Cameracensi ecclesie et Atrebatensi Gerardus uenerabilis episcopus. Hic ecclesiam  sancti uedasti in suburbio Atrebatensi sitam, de maximis diuitiis ad maximam redactam penuriam, anno ab incarnatione Domini 1008 huic patri nostro, quem unice diligebat, assignauit; in qua uir Domini tanta egit et passus est, ut, si singula scriberentur, et lectori ut uereor tedium et audientibus generarent fastidium; sed de multis pauca dicenda sunt, et fortasse utilius proderunt. Dicamus itaque quid rerum intercesserit, ut ad inopiam redigeretur locus tantarum diuitiarum. Non autem uisa, sed a senioribus audita referimus.

11. Quidam seruientium sancti uedasti in tantam eruperat proteruiam [287 1Kb] , in tantam excreuerat insolentiam, quia aliquanto necessarius erat ecclesie, ut infra atrium monasterii domum sibi constitueret  magne altitudinis et fortitudinis quasi pro tuitione loci. Sed nacta oportunitate contumatie exercende, secularitatis in monasterio superabundanti desidia prouocatus, propugnacula erexit, infirmiora muniuit, et non iam pro loco, sed contra locum et Deum rebellare nisus est, bona ecclesie diripiendo, uernaculos et ancillulas sibimet aggregando, canum turbam, histrionum et scurrarum ineptam congeriem deducendo, nec eos ab ingressu claustri arcendo:  cum potius ipse in eo obsequentium stipatus cuneis assidue sederet, et habitacula seruorum Dei actibus illicitis prophanaret. Ubi uero uir Dei cenobium ipsum regendum suscepit, et a fratribus, quibus erat mens sanior, susceptus est, non est passus tantam domus Dei uidere desolationem;  quin immo ad eius omnimodis se superextendit ereptionem. Cogitauit tamen si posset liberti illius emollire mentis duriciam, et uerborum dulcedine [288 1Kb] lenire proteruiam, ut cessaret ab oppressione et conculcatione ecclesie, cui pro debito et iure nature debebat potius subesse quam preesse. Sed seruum malum non frangunt uerba sed uerbera, sicut dicit Sapientia, quoniam qui mentis est dure suscipiet uulnera . Et licet uerba sapientis sint tanquam claui in altum defixi, tamen non audiit stultus uerba prudentie, quia non dicebat  ea que uersabantur in corde eius. Impletum enim erat illud ueridicum Salomonis prouerbium: Qui nutrit seruum delicate, sentiet illum contumacem . Quid faceret, quo se uerteret anxia mens uiri Dei? Cilicio itaque obuoluitur, cinere aspergitur, et, in excubias commissi gregis peruigiles noctes ducens, Deum precabatur attentius, ut ab oppressione inimici et membrorum eius tueretur ecclesiam suam, misereretur paruulis, et protegeret a scandalo; se ipsum quoque, quem eis preposuerat, talem faceret ut subditis eum et matrem pietas et patrem exiberet disciplina, ut esset in eo et iuste consulens misericordia, et pie seuiens disciplina. Nacta igitur temporis oportunitate populum conueniens, cum pauca pro re et tempore contra  superbiam disseruisset, et de sectando religionis proposito nichilominus quedam perorasset, ubi uidit deflexos ad se animos populi, munitionem quam patiebatur infestam adiuit, et, ea funditus destructa, illum qui contra iustitiam tumidus superbiebat, captum in elemosina sancti uedasti sedere et de elemosina uiuere instituit, sicque locum ab eius et obsequentium eius importunitate eripuit. Cepit ergo tanto feruentior studiis religiosis insistere, et deductis a uirduno fratribus in spiritualis exercitii tyrocinio probatis curam loci commisit, inter quos erat Rothardus a Leodio sapientia et religione nominatissimus, quanto nouerat et sibi qui preerat et eis qui suberant expedire. uerum quia uita eius casta et sancta moribus inhabitantium auersabatur,  durumque eis uidebatur quod in mente ueteri cogebantur noua meditari, ex rebellione audacia sumpta, conati sunt quidam eorum de eius morte tractare.

12. Imminente itaque quadragesimali tempore, quia hec erat monasterii regula ut in illis diebus artiori se quisque mactaret continentia, cum ad hoc propensiori cura et feruentiori compellerentur, tectus in corde liuor cepit altius serpere, et ad perficiendum quod anhelauerant in dies mentem excruciatam permouere. Quid multis inmoramur? uenit sacratissimus dies cene dominice, et que erat pacis et concordie, reconciliationis et misericordie, hec factiosis conuenit dies proditionis et malitie perpetrande. Deliberatum est enim apud illos ut  eo die perexpleto, cum post ministerii salutaris expletionem uir beatus fessa corporis membra quieti laxaret, cum omnes dormirent, ab eis gladiis perimeretur. O presumptio temeraria! o impudens audatia! Quis furor, post immolatam illam agni paschalis uictimam, ea die uel nocte quemquam quamuis nocentissimum morti adiudicauit? Nec latuit uirum beatum feralis illa malorum deliberatio. Audiit namque quod ea nocte ab impiis perimendus esset, nec timuit. Timor enim Domini castus, qui permanet in seculum seculi, a mente eius timorem mortis exclusit, quia nouerat quod nemini super eum potestas daretur, nisi quantum a Domino permitteretur.  Totum ergo se committens Domino, iuit cubitum, caput habens retectum, paratus, si Deus uellet, ad excipiendum iugulum. Cum ecce ante matutinum tempus, omnibus post laborem quiescentibus, duo illi, quorum erat operis et uoluntatis patrem iugulare, surgentes clanculo dormitorium egrediuntur; et accincti gladiis, cum de perpetrando scelere se mutuo deuotantes contestarentur, ad hoc ultimum deuenerunt ut unus illorum pedetemptim singula dormitorii lecta circuiret, ne aliquis superesset qui uigilaret, a quo deprehendi uerebantur. Quod ubi factum est, et ille est reuersus ad socium, captata oportunitate malicie perpetrande, simul patris Richardi cubile adeunt uidentque uirum capite retecto soporatum.  Cumque unus audacior  in scelere armatam in illum uibrasset dexteram, brachio obrigescente diuinam erga se sensit clementiam, ne perderet patrem, qui multos ad eternam transmissurus erat hereditatem. Stabat exerta [289 1Kb] dextra, inpos ad feriendum, nec inpos ad gladium reponendum. O admirabile Dei preconium! mira patientia! pietas predicanda! Poterat iehsu noster suos illos palestrites a peccati uoluntate auertere, poterat, mox ut cogitata ad effectum perducere temptauerunt, morte multare. Sed sustinuit in multa patientia filios ire, ut faceret filios misericordie. Inuasit ergo miserum illum timor cum febre, et recessit a lecto patris, quem protegebat gratia Omnipotentis. Nec multo post signo dato uentum est ad ecclesiam, et ille quem remordebat conscientia,  inter alios nocturnali sinaxi interfuit, quanquam tremens, quanquam infirmus, quanquam mordacis conscientie stimulis aggrauatus. Ubi uero uentum est ad tenebras, miser ille, dum Kyrie eleyson cum uersibus cantaretur, corde compunctus genibus patris aduolutus est, clamans et ipse patri: Domine, miserere, scilicet ut sui misereretur, sicut Deum sibi misereri precabatur. Obstupuit uir sanctus ad tactum fratris uestigiis eius procumbentis, et quid esset prorsus ignorabat. Suscepto tamen eo et in partem declinato, orationem compleuit, et dato lumine ceteris ad strata regredientibus, aliquos de fratribus secum retinuit; secedensque in locum congruum, data oportunitate loquendi, trementem  fratrem et plorantem, totoque corpore terre prostrato capite terram ferientem, quid pateretur requisiuit. Ille gemitu interrumpente: Peccaui, inquit, in celum, pater, et coram te, qui nolebam dici et esse filius tuus, factus sum persequutor tuus. Et proferens gladium de sub cuculla: Ecce, inquit, quem extendi nocte hac ad feriendum te, sed iehsu tuus protexit te. uolui quidem perdere te, sed protector tuus Dominus defendit te. Exemi gladium in te, sed cuius est uirtus et imperium, gladium continuit, et te a morte, me ab interitu anime et ab homicidio saluauit. Parce ergo mihi, quia conuerti paratus sum et tuis monitis adquiescere, regularibusque subdi institutis;  tantum dona mihi quod deliqui in te, et ora Deum pro me. Non erat hoc graue beato uiro, donare peccantibus in se, qui ad proprias iniurias erat patientissimus. Toto ergo corpore prostrato, gratias egit protectori suo Deo, inde fratri benigne indulsit quidquid in se deliquerat, plurimum eum consolatus, inculcans ut confiteretur Domino peccata sua; dicens peccatum aliquando esse peccatum, et penam peccati, que omnia uitare quiret, qui confessioni operam daret. Pauca ergo pro tempore loquutus, fratrem consolatum dimisit, dans in mandatis ut mane facto ad se rediret, et que sibi imperarentur faceret, et ita discessum est. Pater Richardus oratorium petiit, et quod superfuit noctis in laudibus Creatoris exegit. Die facto, prima dicta, consuetudinarie  officio expleto, ubi tempus oportunum datum est, patrem filius requisiuit, et data confessione, penitentiaque accepta, alacer et sospes ab eo recessit, dicens multum sibi prodesse quod hac eum occasione Dominus sibi asciuerit. Hic ex tunc patris Richardi fuit filius dulcissimus et comes indiuiduus, hic consiliorum particeps, quia erat nobilibus ortus natalibus et litteris adprime eruditus, et uidebat in eo penitentiam cum uerecundia. In capitulum ubi uentum est, publicam penitentiam egit cum socio corde contrito et humiliato, et fratres glorificauerunt Deum, qui auertit peccatum hoc ab eis; et iam in maiori ueneratione sanctum Dei habere ceperunt, quem Deo karissimum, mortis inpauidum, sui contemptorem, iniurie donatorem, et ob id  Deum defensorem et tutorem habere sciebant. Iam autem si quis esset qui uiro Dei aliquando infestus fuisset, surgebat in medio, et confitebatur quidquid illud esset, satis uerens ne etiam circa se deseuiret indignatio diuina. Precabantur itaque omnes pariter sibi indulgeri, quia eum non ut decuisset patrem et dominum tractauerant, et facta est ruina duorum sui ipsius et multorum in spiritu resurrectio.  Igitur uir Dei generali omnibus indulgentia data, tanta [290 1Kb] in posterum ab omnibus caritate dilectus est, ut merito diceretur: Hec mutatio dextere Excelsi .

13. Ordinata itaque dehinc ecclesia personis et necessariis sumptibus, uirdunum rediit, predictum  fratrem secum deducens, quia intelligebat eum utile uas futurum in domo Domini. Nec eum spes fefellit Cepit enim totus alteratus perfectiora meditari, amare honestatem, diligere ordinem, omnes sibi preponere, se omnibus postponere, et si quid est quod uirum honestum deceat, ad id modis se omnibus informare. Quamobrem diligebatur a uiro Dei, et cotidiana monitione ad meliora sectanda incitabatur. Leduinus nomen erat uiro. Hic est ille Leduinus, qui postmodum iussu et obedientia predicti patris sub eo sancti uedasti annis multis rexit ecclesiam. uerum hoc in patre nostro memorabile  uidetur, quod tanto eum affectu dilexit, quem de morte sua tractasse cognouerat. In quo consideranda est pietas eius et patientia inuicibilis, que uicem ledentibus rependere non nouit, qua in tantum abundabat animi eius directa simplicitas, ut quem passus fuerat inimicum, eum sibi crederet fidum amicum. O mens uere plena Deo! simplicitas sine simulatione! caritas sine emulatione! Sed sufficiant interim ista, festinandum nobis est ad reliqua. Non enim omnes eius uirtutes animi describere possumus. Supersedendum aliquibus est, ut ad potiora sufficiamus. Et nunc quidem de benificientia dicamus quod possumus, quia non omnia possumus, qua ita sibi filiorum animos obligauerat, ut inmemor iniurie, memor gratie diceretur. Considerabat enim singulorum  affectus, necessitates, oportunitates, et ita quibusque mirabili uerborum et uultus gratia occurebat, adiiciens uerba bona rebus bonis, et predicatione benigna et humana se ipse commendans, ut pluris estimaretur animus eius, quam illud quidquid esset quod querebatur. [Cf. SENEC., De benef. II, 2.] Quemadmodum enim in egris oportunitas cibi salutaris est, et aqua tempestiue data remedii locum optinet, ita beneficia eius, quamuis leuia, quia presto erant, quia occurrebant uoluntati, gratiam preciosi, sed lenti et diu cogitati muneris uincebant. Gratissima enim erant quia parata, quia facilia, quia occurrentia, ubi nulla erat mora nisi in accipientis uerecundia. Nouerat enim optimum esse antecedere cuiusque desiderium, et proximum sequi;  illud uero melius, occupare antequam rogaretur. Nam cum homini probo, ut ait Seneca in libro  de Beneficiis, ad rogandum os concurrat, et suffundatur rubor, qui hoc tormentum remittit multiplicat munus. Nulla enim res carius constat, quam que precibus empta est. Hinc sanctus Benedictus de dandis necessariis agens: Consideret, inquit, abbas infirmitates indigentium, non malam uoluntatem inuidentium. Qui considerandas infirmitates precipit, occurrendum docet precibus, diuinandam cuiusque necessitatem, ut rogandi necessitas auferatur. Ceterum et hoc in patre nostro beneficientie partes adiuuabat quia, si quis ei de secretis anime, de internis mentis motibus confitebatur, tanta ei inerat  mentis benignitas, tanta dulcedo, tanta compassio, ut qui solus aduenerat ut se proderet, alterum se illum esse crederet cui confitebatur, cui non immerito tamquam alteri sibi animum suum applicaret, et se ipsum crederet. Occurrebat namque uoluntati eius, et ita ei conformabatur, cum dolente dolens, cum tribulato spiritum et ipse contribulatum adhibens, ut unam animam duobus inesse corporibus, dum alterum se stupet is qui aduenerat, miraretur. Que res gratissima est mediocribus, utillima pusillis, qui eo utuntur affectu quo uident sibi adclines quibus loquuntur seu confitentur.

 14. Iam uero in capitolio  si quis sermonem eius audisset, totus tremebat, totus estuabat, totus ad reprehendendum se acutissimum stimulum compunctionis adhibebat, ac si pre oculis uideret parata gehenne incendia, suppliciorum dispertita omnimoda genera, donec procederet consolatio ab ore sermocinantis, fieret dulcedo mellis lingua eius, fauus distillans labia eius!   Non enim dissimulabat peccata delinquentium, immo cum de uiciis sermo esset, ita eorum proprie spurcitias, immundiciam et fetorem uerbis exprimebat, ut qui audiret miraretur, et abhorrens talibus inplicari omnino detestaretur. Erat in eo iuste consulens misericordia, et pie seuiens disciplina. Ut enim ait in Moralibus mitissimus doctor Gregorius, misericordia  uel disciplina multum destituitur, si una sine altera teneatur. Affectus patrem, pietas matrem, reuerentia timoris dominum, disciplina exhibebat magistrum, quod totum de beneficientie fonte procedebat. Nolebat enim consumi munus suum, qui semper paratus erat ad donum; ideo in dando beneficio corporali seu spirituali, sensu communi et rationabili tempus, locum, personas obseruabat, quia et momentis quedam grata et ingrata sunt. [SENEC., De ben. II, 1.] Ingratum est beneficium, quod diu inter dantis manus hesit, quod quis egre dimisit, quod sic dare uisus est, quasi sibi eriperet. Ideo uir beatus cum aliquid ab eo a filiis quereretur corporalis aut spiritualis necessitatis, non dubitauit, ne proximus esset a negante, et nullam referret gratiam,   sciens nichil esse tam amarum quam diu pendere, cum equiori animo feratur a quibusdam precidi spem suam quam trahi. Quod autem donum tam dulce homini, quam iuuare consilio, participare laboribus, communicare doloribus, releuare estuantem animum, gaudere cum gaudente, flere cum flente? His donis, his beneficiis filiorum in se deflexerat gratiam, ut iniuriam eius suam arbitrarentur, letitiam eius suam crederent, cuius tanta erat benignitas ut, ueniente eo, si quid in congregatione qualibet morari licuisset, cum egrederetur, nullus esset qui non se iuuatum et releuatum, sustentatum et confortatum letabundus gloriaretur. Iam uero liberalitatem in eo laudari necesse non est, cuius non  minima portio est, in omni negocio considerare quomodo quidque aut dicatur aut fiat. Nam procedens ex liberalitate omnis benignitas properat, et proprium est libenter facientis cito facere.  Qui enim tarde et diem de die protrahens profuit, non ex animo fecit; ita duas res, maximas perdidit, tempus et argumentum amice uoluntatis; quia tarde uelle nolentis est. Aliquando uero in tedium adductus animus, incipit odisse beneficium dum expectat. Quod autem maius beneficium quam mortuis referre gratiam, et requiei eorum prouidere et consulere, quorum  acceperis elemosinam? Summa hec liberalitas est, memorari eorum qui se tibi dum aduiuerent commiserunt, quorum uiuis laboribus, quorum sanguine pasceris; qui, fiduciam suam post Deum in te ponentes, per manus tuas Deo fenerauerunt, dum sua tibi pro eius amore largiti sunt. Non defuit gratia hec patri nostro, immo in omnibus monasteriis que regebat, mox, ut potuit, iure perenni constituit ut in kalendario, singulorum fratrum et benefactorum ecclesie qui seculo excesserant, diuisis paginis nomina, anniuersaria quaque die in capitulo recitarentur, diligentius annotato quid quisque contulisset ecclesie, ut dum eorum beneficia fratres presentialiter recolerent annotatione diligentissima, recalesceret in eis eorum memoria, et tanto gratius  memorarentur illorum, quanto acceptior fieret representatio benefactorum illorum. Quod ut acceptius fieret, sermonem inde habuit coram fratribus, quem exceptum kalendario eidem, cui hec inscribebantur, prescribi instituit, in quo dulcedinem eius et pietatem, caritatem atque misericordiam, qui diligenter aduertit, perpendere potest. Quanto uero affectu et studio memoriam defunctorum eorumdem, id est officium quod uigilias dicimus, et misse celebrationem agi instituerit, nouerunt qui hoc facere consueuerunt. Per omnia circa memoriam defunctorum benignissimus extitit. Sciebat enim quia nichil in fructum peruenit, quod non a primo usque ad extremum equalis cultura prosequitur. Ideo conmissorum sibi et in uita et in morte sollicitudinem  pia sedulitate est operatus. Quid autem de fortitudine et temperantia dicemus, quibus adeo regebatur animus eius, ut innata sibi uiderentur? Nam cum fortitudo sine temperantia iniquitatis sit materia, ita in eo unum condiebatur ex altero, ut alterum sine altero uideri [uidere. Ed. P.] et uelle discernere omnino foret impossibile. Iustitia uero cum prudentia priuatum sibi domicilium in eius pectore collocauerat, quibus utilis adomnia pietas non deerat scientie discretione munita. Nulla est autem scientia, si utilitatem pietatis dehabeat, quia qui bona cognita exequi negligit, sese adiudicium artius stringit. Hec quia uir Dei nouerat, singularum sib uirtutum proprietates adquisierat, quibus munitus mundi fallentis lenocinia superabat. uerum ad narrationis ordinem reuertamur.

 15. Anno ab inc. Dom. 1011 Romam uenerabilis pater Richardus iuit, et Benedicto pape in amicitiis iunctus, familiarissimus ei extitit. Eodem quoque anno cum esset iam nominatus uir in monasterio sancti uedasti cui preerat rectoris officio, reuelationes facte sunt ei in eodem cenobio, quorum textum idem ipse misit omnibus ecclesie filiis, quas etiam placuit hic annotari.

 Â»Electis [291 1Kb] ecclesie Dei orthodoxis  et unitis unitati corporis in Christi capite membris Richardus Dei fauente gratia licet indignus abbas, ista legentibus perpetue salutis gaudia.  Euangelica ueritate edocti et totius euangelice fidei auctoritate in Christo fundati, paterna erga uos quodammodo iunctus sollicitudine, uestram fratres dilectissimi exemplari rei diuinitus geste commonefacio caritatem, quam ad commonitionis uestre solatium per quendam fratrem nostrum per sex horarum spacia spiritu uelut mentis excessu raptam nobis uoluisse fieri manifestam, diuinam coniicere possumus gratiam. Que licet spiritualibus nos res pugnare nequieris multimodis scripturarum diuinarum occultis et ipsa uix subtilissima mentis acie contrectandis semper instruat documentis, nos tamen  ex assiduitate torpentes, corporeeque impatientis nature remissiones aduersum pernitionis quasi ex securitate hosti ex aduerso insidianti patefacientes, manifesta per hanc uisionem Dei miseratione, ad internam mentis nostre et discussionis reducimur subtilitatem, prout quisque nostrum subtilissime mentis et discretionis oculo transfigurata comparataque huic uisionis sententie prophetarum, apostolorum, euangelistarum quoque inuictissima discretione hoc in se ad utilitatem suam ueritatis transformare studuerit testatione. Cunctis etiam liquet, quod sine detrimento silentii tegimine non uelatur, quod diuine miserationis ostentatione in salutem nostram manifestatur. Narrare uero opera Domini cum sit honorificum, ea silentio subprimi  perniciosum. Quid namque tam saluberrimum atque utillimum, quam diuine largitatis donum, quod habet quispiam singulare, cum aliis participando faciat illud esse commune: quod cum fit, illa Saluatoris iussio, qua dicitur: Quod dico uobis in tenebris  et reliqua. Cuius non iussionis uim perpendentes, et toto mentis annisu illam complere uolentes, quod in tenebris et in aure, id est in occulto, audiuimus, ob multorum utilitatem in medium proferimus. Sane nemo autumet hic aliquid falsitatis esse permixtum, aut a ueritate aliquatenus credat alienum, quoniam sicut audiuimus, uidimus, absque mendacii fuco fideli narratione perstrinximus. Nunc igitur ad narrationem rei geste stilum  uertamus. Debita religionis reuerentia paschalia nobis 50 dierum exequentibus sollempnia, cum in hoc cenobio quod est Atrebatensium situm in urbe, pretiosissimi confessoris Christi uedasti cultu dicatum honorifico, cui ipse monachice continentie instituendis disciplinis Deo auctore deseruio, hec diuinitus accidit uisio. Quidam fratrum nostrorum debilitate corporis preuentus, lecto est egritudinis occupatus. Sicque duobus transactis diebus, in ipso tercii diei noctis peruentum est articulo, cum dolore anxietatis sue nimio hoc uisus est exigi funditus migrare de seculo. Quod fratres uigiles inibi deputati  uidentes, me concite adesse signo faciunt, duorumque fratrum iunctus obsequio, quam primum affui, et mox exposito lecto quia spiritus exitus sui separatione colluctabatur, psalmodie litaniisque insistens omnem adesse feci congregationem. Quibus expletis, funebribus intenti exequiis ut a circumstantibus, quia spiritum funditus exalasset uix summa poterat diligentia inquiri, dicendo: Subuenite, sancti Dei, exitum eius et os emundare cepi. Cum interim iam subitis [292 1Kb] turbatus, me corpori defuncti applicui, manuque mea eius ori pectori uitalibusque subtilissima indagatione admota, spiritum uelut tenuissimi ac subtilissimi eris flatum inesse presensi, et remissa commendaticia oratione, quidnam futurum esset cepimus expectare. Cum post uelut unius  hore spacium tenuissimo et uix sensibili singultu pariter et anhelitu cepere labia tremere, deindeque inconditum quasi suspiria gementis et dolentis lingua summotenus emittere sonitum, subindeque discretum, uelut uagitus infantum uerba formare uolentum. Sicque est eo usque peruentum, ut rectum ad nostrum formaret uerba auditum. Sed queso intendite, quia linguam commouebat tantum, cum in reliquis corporis membris, capite dico, oculis et manibus, coxis et pedibus nullus omnino ac si ligno uite inesset spiritus, quod presens fratrum et frequens indubitanter testabatur attactus. Sed uisa inibi et colloquuta nostro auditui uerba sola lingua formabat; que in se postmodum reuersus a nullo sub celo hominum sciri putabat. Cui assistens notarius,  inpressis eadem signabat litteris, que et ipse corporeo postmodum usus colloquio, non alia atque alia testabatur a se uisa et colloquuta esse in celo. Quem cum in subsequentibus lector audieris, ne quid eorum ambigi posse credideris, uehementius emortuum corpus humana formare posse uerba miraberis, quam si et utriusque testamenti uerissima assertio credi compellit, ab eo ut refert uisum esse non dubitaueris. Egredienti a corpore anime malignorum spirituum tres ipsa sua uisione terribiles astiterunt; cui quasi horrifico impulsu insultantes, dicebant se habituros hunc tormentis infernalibus cruciandum, suarum illi attestationem inferentes culparum: cultellum scilicet cuiusdam fratris nostri  paruulum quem obliuione et negligentia dudum per diderat, cuius quamlibet minima uideatur culpa nec priori confessa nec uenia fuerat absoluta. Affuit etiam pacis et lucis Michel angelus, hostilis inuasionis tutor serenissimus. Quibus utrimque conuentis, in momento infernalibus astitere claustris. Ubi ignis maximus quantitatem magnitudinis omnino excedens, locis illis cruciandis animabus erat deputatus, nigras adeo et fetentes emittens flammas, in quo traditor Domini Iudas catena undique strictus, maioribus in die iudicii tormentis seruatur cruciandus. Quibus anima se deputatam sperans, nimio  presentis mortis tormentorum terrore constricta, misereri sibi Deum sanctosque apostolos Petrum et Paulum, Iohannem quoque baptistam et magnum confessorem Christi cui deseruiebat uedastum, frequenti et lugubri uoce iterabat. Illis uero inferentibus ueram priori sui distulisse confessionem, ut eum dampnarent testificabant. Tandem miseratione Dei preuenta et angelica confinitate confisa, spiritibus discussa immundis, soli abinde amplioribus procedunt perscrutandis, et ecce subito discreto alteri generi tormentorum consistunt in loco, ubi erat hiatus inferioris inferni, in modum putei late et profundissime inmensitatis, qui uelut nubes glomerantur in imbribus, fumiferas eructuante camino remouebat flammas. Super hunc uelut rupe in precipitio  constituta, ille uero uerso uultu in altera, rogat ut introspiciat. Cuius nimio timore iussionibus parens introspexit, et inibi torqueri Albertum Namucensium comitatui prefectum  , quem ex nostris multi nouerunt, recognouit. Que cum illic proprie perditionis nimium dubia tremeret sublata ab angelo, uenerunt non longo adeo interstitio ad aquam sicut ex nimiis et fetentibus pruinis colligi poterat frigidam, circa quam uelut medii corporis profunditate inmersi maxima residebat multitudo hominum, licet aliquantulum boni, tamen quia de seculo exierunt impuri, usque in futurum iudicium penalibus undis frigoris et fetoris uenialibus sunt diluendi peccatis. Deinde uenerunt ad aliam, que  feruentibus undis et ebullientibus innumerabiles uisu uoluebat lugentium strepitus. Quorum tortores, equorum, canum omniumque fere repentium similitudinem preferentes, quoniam grauioris culpe fuerunt, homicidii, fornicationis, adulterii, sacrilegii, eorum miserabili interitu, impudendo gaudebant uocis et corporis gestu. His angelico ductu transcursis, exierunt in pulcherrimi prati florum diuersitate uernantis tanteque magnitudinis planiciem, ut si equato omni orbi terrarum sub unius hominis uisu colligi posset, huic comparari non posset. Locus hic quadam sui parte refrigeria, quadam uero diuersis tormentorum et flammarum ignibus distinctus erat; ita ut qui leuioribus pressi, uelut aurum igne purgati, seorsum secedant refrigerandi. In hoc  refrigerii loco Notkerum  recognouit episcopum. In tormentis uero alium intercepto nomine recognouit episcopum, qui a collo catena ligatus in dorso, linguam qua populo predicare debuit, forcipibus igneis tortores eius nitebantur extrahere . . . . . . . . draco ore, naribus auribusque flammas in faciem mortiferas u . . . . . presbiteros Eucarium et Rainboldum, fratrem etiam suum puerulum nomine Petrum, sororem ex eius conspexit [293 1Kb] aduri latere; sororemque aliam toto quo aduixit corpore contractam,  seorsum iam cessisse liberam; laicum quoque, cuiusdam fratris nostri qui inibi adstabat patrem, de quo, quia uitam nouimus, minime dubitamus, multosque alios quos memoria notos, sed multimoda presens ratio fecit esse ignotos. Abhinc lector queso diligenter intende, quia mox ut exiit ab immundis spiritibus, et uisis tormentorum periculis hec anima est liberata, ductorisque sui serenissimi ut est familiaritate quam dulciter recreata, quomodo maioribus amplioribusque aucta et incensa desideriis inquirendi et perscrutandi aliqua que comminisci ab ea poterant, et quomodo ipsa sua importunitate quam sepissime dicendo: O domine sancte Michel, pie pater, dic mihi! semper extorserit, que in reliquum scripta audire poteris; et quia  singulis angeli responsionibus anxia hoc [294 1Kb] iterum iterumque suis uexabat inquisitionibus, clamando: O domine sancte Michel, dic mihi adhuc! sub interrogatione anime et angeli responsione cum omni diligenti assidenti inibi ut supra diximus notario, quod restat curabimus scribere, non permixta nec mutata a nobis latinitate, nec uerbo, sed omnia que ipsi alternatim sermocinabant, eadem hec nobis in terra positis per linguam emortui corporis resonabat Spiritus sanctus; et cum impressum quarumlibet litterarum inueneris signum, anime interrogantis in te transfer affectum, ut angelicum facilius possis intelligere responsum: Anima. O sancte Michel, dimitte me ire ad fratres meos, et dicam  illis omnia. Angelus. Non dimittam te, ueni sequere me. uide. Anima. O domine, quam pulchras mansiones; dic mihi, quis debet in eas habitare. O quam pulchram mansionem. O sancte Michel dic mihi. Angelus. Anima, non potes scire. Ista bona est. Anima. O domine sancte Michel, dic mihi que est ista altera mansio. Dic mihi quis debeat hic habitare. Angelus. Fredericus  . Anima. O domine, paruum refrigerium est in ista mansione. Angelus. Adhuc non est rectum. Anima. uideo domine, pulcra est mansio, si perfecta fuisset. O domnus abbas, multa mirabilia ostendit Dominus per te. Magnus Fredericus, fortis et laudabilis. O domine, non permittas me hic stare, dimitte me ire ad fratres meos, et dicam illis omnia quecumque uidi. Angelus. Non. Non est in  mea potestate, sed in Saluatoris. Anima. O domine, quam longa uia est ubi est paradisus? Angelus. Eamus, sequere me. Anima. Sequor te. O domine, dic mihi quid est? Angelus. Unus paradisus est. Anima. O Adam, quare credidisti uxori tue? O Eua, quare decepisti uirum tuum? O maligne serpens Leuiathan, quare seduxisti mulierem? O sancte Petre, sancte Paule, sancte Iohannes, magnus sanctus uedastus, misericordiam. O pia Maria, sancta et gloriosa Maria, miserere. O domine, dimitte me. Angelus. Anima,  non dimittam te, sede, sede, sede. Anima. Quare non dimittis me? Angelus. Non dimittam te, nisi ueniemus ad Saluatorem. Angelus. ueni, eamus. Anima. O domine sancte Michel, dic mihi que est ista altera mansio? Angelus. Alter paradisus est. Anima. O domine, quis est iste homo? Angelus. Duo sancti Elias et Enoc. Anima. O domine, quid faciunt hic? Angelus. Expectant iudicium Dei. Anima. O domine, quid facient tunc? Angelus. Erunt ibi quousque ueniat Anticristus. Anima. Quando ueniet Anticristus, o domine, quid facient tunc? Angelus. Tunc surgent illi. Anima. Ubi pergent? Angelus. Ad secula terrena. Anima. O domine, quis est ille Antichristus? Angelus. Magnus diabolus est, ipse dicet: Ego sum Christus; Helyas dicet non, et Enoch similiter. Anima.  O sancte Michel, quid facient tunc? dic mihi. Angelus. Dico tibi. Saluatoris testes erunt, et dicent eius testimonium, et testimonium eorum uerum est. Anima. O omnes gentes non credatis illi; credite mihi, quia Saluator est in celo; qui hoc non credit, uitam eternam non habebit. O omnes gentes non credatis isti seductori; non habebit potestatem. O Antichriste, quare seducis gentes? uerba tua non sunt uera. O sancte Michel, quid facient tunc? Angelus. Dico tibi, testimonium prophetabunt quia Saluator ueniet; qui hoc credit, saluus erit. Dico tibi, multi credent per Helyam et Enoch. Anima. O sancte Michel, quid facient tunc? Angelus. Dico tibi; prophetabunt omnia uera usque ad mortem. Anima. Qua morte erunt morituri? Angelus. Interfecti erunt pro Dei amore.  Anima. O domine sancte Michel, dic mihi, quid faciemus tunc? Angelus. O anima, cessa. Anima. O domine sancte Michel, pie pater, dic mihi. Angelus. Tunc ardebit omnis terra. Anima. Quid faciemus tunc, domine? dic mihi. Angelus. Tunc ueniet Saluator. Anima. Pie domine, quid faciemus tunc? Angelus. Tunc uenient Matheus, Marcus, Lucas et Iohannes. Illi dicent: Ossa arida, surgite; audite uerbum Domini. Tunc ueniemus coram Saluatore; tunc erit mundus nouus et terra noua. Anima. O domine sancte Michel pie pater, quid faciemus tunc? Angelus. Dico tibi. Anima. Dic mihi, in qua forma ueniemus. Angelus. O anima, cessa, satis audisti prophetas. Omnis plebs habebit formam triginta annorum, simul  tam pueri, iuuenes, adolescentes quam senes. Anima. O Domine, quid faciemus tunc? Angelus. Tunc habebitis nouam carnem. Tunc ueniemus coram Domino omnes angeli et archangeli, tunc duodecim apostoli. Anima. Quid facient illi? Angelus. Illi sedebunt super sedes duodecim, et iudicabunt duodecim tribus Isrel. Anima. O domine sancte Michel pie pater, quid faciemus tunc? Dic mihi. Angelus. Omnia opera omnis plebs habebit in manu sua. Anima. O domine, quando ueniet Saluator? Angelus. Adhuc non uenit. Anima. O domine, quando ueniet, quid faciemus tunc? Angelus. Tunc ueniet sanctus Petrus princeps apostolorum, et dicet: O fratres, sedete omnes gentes. Tunc ueniet magnus iehsu saluator et redemptor. Anima. O domine, quam magnam angustiam uidebimus tunc?  Domine, dic mihi, quid faciemus tunc. Angelus. Dico tibi, tunc ueniet ille in cruce preparatus. Anima. O domine, dic mihi, quid faciemus tunc? Angelus. Dico tibi, tunc dicet Saluator: O omnes gentes, angeli, archangeli, apostoli, o omnes gentes, uidete dolores meos; palpate et uidete; uidete passionem meam, manus meas; sicut fui in cruce propter uos, sic sum coram uobis. O omnes gentes, non aurum et argentum propter uos dedi, nec ullum hominem, sed corpus meum. O omnes gentes, ego amaui uos, tradidi corpus meum propter uos, uidete dolores meos. Anima. O domine, quid respondebunt tunc? Angelus. Omnia opera uestra respondebunt propter uos. Anima. O domine, quid postea? Angelus. Tunc sedebunt apostoli ad dexteram et omnes angeli. Anima. O domine  sancte Michel, dic mihi, quid faciemus tunc? Angelus. Bene. Anima. O domine, quid faciemus tunc! Angelus. Anima, quare non cessas? Anima. O domine pie sancte Michel, dic mihi. Angelus. Scis uerum, uerum potes scire, quia Petrus primus loquutus est. Anima. Domine, quid faciet sanctus Petrus? Angelus. Ille iudicabit primus, secundus Paulus, tercius Iohannes Baptista; tunc omnes apostoli; tunc iudicabunt sancti heremite; tunc perfecti monachi. Anima. O domine, quid tunc iudicabunt? Angelus. Boni episcopi tunc reddent rationem de omni pecore suo. Anima. O domine, quid tunc? Angelus. Tunc uenient boni presbyteri, tunc iudicabunt illi. Anima. O domine, quid faciemus tunc? Angelus. Tunc uenient boni layci, et iudicabunt omnia bona. Illi uero qui sunt  agricole, multa bona, omnia bona laborauerunt, omnia bona receperunt. Anima. O domine, quid faciemus tunc? Angelus. Tunc uenient mulieres. Anima. O Domine sancte Michel, quid faciemus tunc? Angelus, Dico tibi. Ille qui dixit: uade mulier, iam noli peccare ne deterius tibi aliquid contingat , iudicabit illas. Anima. O domine, misericordiam, quid faciemus tunc? Angelus. Dico tibi. Tunc dicet rex Saluator omnia bona his qui sunt ad dexteram, et omnia mala his qui sunt ad sinistram. Tunc erit rex magnus et fortis, omnis plebs humiliata. Tunc dicet Saluator: Omnes gentes amaui uos; uolui ut uos domo ueniretis; uos noluistis. Anima. O domine, quid tunc dicent illi, qui bona fecerunt? Angelus. Dico  tibi, tunc respondebunt iusti: Domine, quando te uidimus? Nunquam te uidemus; nec te uidimus nec minimos tuos. Tunc dicet Saluator: Quando fecistis uni de minimis istis, mihi fecistis . Anima. O domine, quid faciemus tunc? Angelus. Iusti bene, bene iusti. Tunc dicet rex: uenite, benedicti patris mei, possidete regnum quod uobis paraui ab origine mundi . Tunc erit gloria magna super eos. Anima. Post, domine, quid facient illi ad sinistram. Angelus. O anima, cessa. Anima. O domine sancte Michel, dic mihi. Angelus. Dico tibi. Ibunt in supplicium eternum. Anima. O sancte Michel, dic mihi ubi pergunt ille? Quod si erit illis ultra aliqua remissio. Angelus. O anima, dico tibi. Indulgentia Dei succurret illis, et angeli Dei facient  raptum super illos. Omnes sancti intercedent ad Deum pro illis. Anima. O domine, si omnes liberati erunt? Angelus. Possumus succurrere illis. Paucum est. Anima. O domine sancte Michel, dic mihi, qui facient raptum? Angelus. Dico tibi. . . . . . . . . . . . . . . . . . . . . . . . et duodecim apostoli facient raptum, et omnes angeli. Anima. O domine sancte Michel,. . . . . . . . . . . . . . . . . . . . . . Anima. O domine, qui liberati non fuerint, quid facient illi? Angelus. Certe malum. Anima. O domine . . tunc quid facient [295 1Kb] ? Angelus. O anima, quare non cessas? uis audire quid facient? Deus, Deus reddet illis secundum opera sua retributionem. Postquam dicet eis [296 1Kb] : Discedite maledicti in ignem eternum , reddite opera uestra angelis uestris quibus seruiuistis! non erit ultra ulla misericordia. Ibi erit luctuosa et tenebrosa mansio. Tunc ueniet Saluator. Anima. O domine, quid faciet dominus Deus? Angelus. O anima, quare non cessas? Anima [297 1Kb] . O domine, dic mihi, quid faciemus tunc? Angelus. Dico tibi. Tunc dicet Saluator: uenite ad me omnes qui laboratis et onerati estis, et ego reficiam uos . uos qui sequuti estis me sedebitis super sedes [duodecim, iudicantes] duodecim tribus Isrel . Modo uenite ad me; ego do uobis gaudia eterna, in quibus permanebitis. Anima. O domine, quid facient, qui illam uocem audiunt. Angelus. Dico tibi. Letabuntur sine fine, Anima, O domine sancte Michel, quid faciemus tunc. Angelus.  O anima, quare non cessas? Anima. O domine sancte Michel, adhuc dic mihi. Angelus. Sequere me. Anima. O sancte Michel, ubi debeo sequi te? Angelus. Ego dico tibi. Adhuc ostendo tibi magna bona, magnum paradisum. uide. Anima. O sancte Michel, o domine, quam pulcra est ista mansio! Quid hoc est domine? Angelus. Non dico tibi modo; sed uide alterum. Anima. uideo, domine, quia pulcra est ista mansio, quia pulcher paradisus. Dic mihi, domine, quid est hoc. Angelus. Hoc est refrigerium iustarum animarum. Tercium non potes uidere. Anima. O domine sancte Michel, misericordiam. Angelus. Dico tibi, non uidebis tercium, donec ueniat dies iudicii Domini. Anima. O domine, quid faciemus? Angelus. Modo ibimus  ad infernum. Anima. O domine, quid ibi faciemus? Angelus. Ostendam tibi tormenta. Anima. O domine, ne permittas me intrare. Angelus. Dico tibi, non est homo in terra, qui non debeat uidere. Sequere me. uide. Anima. O domine, quid sunt he? Angelus. Mansiones ubi habitant diaboli. Anima. O domine, quid faciemus? Angelus. Sequere me. Modo ueniemus ad magnam et fortem aquam. Anima. O domine, quare non dimittis me? Angelus. ueni et ostendam tibi. uide. Anima. O domine, quid faciunt hic? Angelus. Ibi sedebunt infirmi usque in diem iudicii  Anima. O domine, quales infirmi? Angelus. Qui satis excusationem non habent de peccatis suis, illi sedebunt super riuulum istum. Anima. O domine, quid faciemus? Angelus. ueni, ostendam tibi. uide. Anima. O domine, quid est hoc? Angelus. Hec sunt tormenta; ibi sedebunt impuri, ut ibi peniteant super riuulum istum usque in diem iudicii Dei. Anima. O domine, magna sunt ista tormenta. Quid faciemus? Angelus. ueni, ostendam tibi. Sequere me. uide ignem magnum. Anima. O domine, quis est ille? Angelus. uide Iudam, qui tradidit Deum. Anima. O Iuda, quare uendidisti corpus et sanguinem domini nostri Iesu Christi? Quare tradidisti dominum tuum? Quare fecisti hoc? Angelus. Multa mala fecit, propterea recipiet omnia mala. uides istos homines?  Ille fuit diues, modo est pauper. Anima. O domine, quid [298 1Kb] faciet, habebit remissionem de peccato suo? Angelus. Non nisi in iudicio; tunc dimittentur illi omnia peccata sua. Anima. O domine, quid faciemus? Angelus. Dico tibi. Eamus de isto periculo. Sequere me. Modo ostendam tibi magna mirabilia que adhuc non uidisti. uide. Anima. O domine, quid est hoc? Angelus. Infernus malignus; ibi sedent adulteri, periuri, falsi episcopi, falsi presbiteri, falsi monachi, ibi sedebunt usque ad iudicium Dei. Anima. O sancte Michel, quid faciemus? Angelus. Sequere me. Adhuc ostendam tibi omnia mala. Anima. O domine, que sunt? Angelus. Adhuc monstrabo. uides quantas animas? Anima. O domine, unde uenerunt? Angelus. Hoc est tota terra. Adhuc  non est plenum, adhuc non sunt omnes. uides illum magnum qui est ligatus catenis? Anima. Domine, uideo. Angelus. Ille magnus fuit Coloniensis episcopus  . Anima. O domine, quis fuit? Angelus. Pastor fuit, non fuit pastor, sed mercennarius; ille lupus fuit. Anima. O domine, misericordiam; habebit indulgentiam? Angelus. Non. Magnus pastor fuit, sed non custodiuit precepta Domini. Anima. O Domine, quid faciemus? Angelus. Eamus; modo ostendam tibi; sequere me. Modo sede, anima, sede. Anima. O domine, quare non dimittis me? Angelus. Adhuc multa miracula demonstrabo tibi. Sequere me. uide. Anima. O domine, quid est hoc? Angelus. Hoc sunt qui omnia bona laborauerunt, et sedent hic  usque ad iudicium Dei. Anima. O domine, quare non uadunt in regnum Dei? Angelus. Anima, dico tibi. Nullus intrabit usque in iudicium Dei. Anima. O domine, quid faciemus? Angelus. Sede. uis adhuc dicam tibi? Anima. uolo. Angelus. Dico tibi. Multi homines sunt in mundum [299 1Kb] , qui hoc non uiderunt quod tu uides. Anima. O domine, quid? Angelus. Dico tibi. Multi homines sunt, qui non uiderunt quod tu uides. Anima. O domine, dimitte me ire ad fratres meos, et dicam illis omnia que uidi. Angelus. Non nisi dominus Saluator uoluerit. Dico tibi; sicut leo  rugiens, sic diabolus inter fratres tuos. Misericordia Domini super illos fuit, quando sexta ab hac nocte diabolus puerum uiuum ex fratribus tuis strangulare uoluit. Anima. Modo hoc uerum recognosco, quia interfui. Domine, est ille liberatus? Angelus. Non, quia ueram confessionem dare non uult. Multi dicunt, quia seruimus Domino, sed seruiunt diabolo. Omnes maculas, quidquid faciunt, demonstrant per ueram confessionem. Si non faciunt, dico tibi, quia cito uidebis magnum periculum. Cessent murmuria magna in illo loco. Dico tibi; unus uetus est, qui non est acceptus coram Deo. Anima. O domine, quis est ille? Angelus. Tace, anima; omnia non debes scire. Anima. O domine, si dimittis me ire ad illos, dicam illis omnia. Angelus. Non debes scire omnia; multi  sunt, qui nolunt tibi credere. Dominus tibi demonstrat. Anima. O domine, tantum amauerunt me. O domine, quid facient fratres mei? Sunt quatuor. O domine, domnus abbas  quid faciet? Angelus. Omnia bene. uere est Israhelita, in quo dolus non est. Anima. O Domine, domnus Fredericus quid faciet? In Dei nomine dic michi. Angelus. O anima, cessa. In Dei nomine dico tibi: Omnia bona opera faciet, sed non sunt adhuc completa. Anima. O domine, de aliis fratribus dic mihi bene. Angelus. Bonum possum tibi dicere; uera confessio succurret illis. Anima. O domine quid faciet . . . . . Angelus. Quare non cessas? Non dico tibi. Anima. O domine, meus sanguis ipse et caro mea quid faciet? dic mihi. Angelus. Omnia bene. Anima. Domine, quid illi duo  fratres qui fugerunt Gotmundus et Balduinus. Angelus. Dico tibi, preparate sunt illis mansiones in inferno. Anima. O domine, dic mihi. Angelus. Dico tibi, malum fecit domnus abbas quia excommunicauit eos. Anima. Domine, dic mihi de fratribus meis. Angelus. Dico tibi, Dominus elegit duodecim apostolos, et unus ex illis diabolus fuit. In fratribus tuis summi boni et summi mali. Anima. O domine, quid faciam? Angelus. Dicam tibi. Anima. Quare [300 1Kb] dimittis indulgentie medicum, ut eam ad illos et dicam illis omnia. Angelus. Non est mea licentia, sed Domini. Anima. O domine, quid facient fratres mei? Tantum amaui eos. Angelus. Quid tibi possum dicere? Pastorem habent. Anima. O domine, dic mihi. Angelus.  uerum dicerem tibi, sed tibi nolunt credere. Anima. O domine, bene credent. Angelus. Si unus credit, alter non credit. Qui est ex Deo credit, qui non est ex Deo non credit. Omnia sciunt tormenta, sed non intelligunt; cor eorum est clausum [301 1Kb] .

Â»Anima. Quis est serpens? Angelus. Laici homines sunt; sed audiunt quia bonum est confidere in Domino quam confidere in homine. Anima. Quis est quod fratribus possit succurrere? Angelus. Audi, anima. Albricus serpens magnus, sicut leo rugiens circuit querens quem  deuoret. Anima. Domine, ego non uidi eum; ubi est? Angelus. Omne quod cogitat facit. Ille dicit quia fidelis est; sed est infidelis. Anima. O domine, de antiquo quis est? Angelus. Dico tibi, quia si non emendauerit, per Dei gladium illum coram plebe cito demonstrabo in magna uirtute. Anima. ue illi! O Domine, quis est homo? Qui sunt monachi, qui non obediunt domno abbati? Angelus. uis audire? Domnus Robertus obedit. Anima. Quid facit modo ille? Angelus. Dico tibi, quia modo est in ara [302 1Kb] coram Deo. Dic mihi, quid cogitas? Quare omnia que cogitasti, per ueram confessionem non demonstrasti? Anima. Domine, malum non cogitaui. Angelus. Demonstra cogitationes tuas. Anima. Domine, mea culpa, satis cogitaui. Angelus. Quid cogitasti?  ueram confessionem da. Anima. Domine, mea culpa; satis cogitaui omnia mala. Angelus. Non, sed bene, si modo posses adimplere. Anima. Domine, hoc cogitaui quod Dominus locum sancti Bertini uisitaret. Angelus. Dico tibi, multa ibi sunt peccata; misericordia Dei uisitabit locum illum. Anima. Deo gratias, Deo gratias. Angelus. Dico tibi, multum sunt maligni spiritus in illo loco. . . . . . . . . . . . . . . . . . . . . . . . . . . . . ad Saluatorem. Anima. Ubi est Saluator? . . . . Angelus. Modo ueniet . . . . . . . . . . . . . . . Domine saluator et redemptor mundi, succurre mihi misericordiam. Saluator. Quid queris? Anima. O domine, misericordiam et indulgentiam de omnibus peccatis meis. De magistro require, respice.  Saluator. Dico tibi, quia quando ibi uenit sanctus Bertinus, multi fuerunt diaboli, numquam tamen fuerunt tanti sicut modo sunt. Anima. O domine, . . . . de illo loco et omnibus fratribus qui sunt in eo. Saluator. Dico tibi, illi sunt quasi ad seculum sequendum. Anima. O domine, dimitte me ire ad illos; dicam illis ut relinquam [303 1Kb] mundum. Dimitte me ire ad episcopum, dicam illi ut respiciam [304 1Kb] locum illum. Saluator. Istud uerbi secretum custodi. Anima. Dimitte me ire ad domnum abbatem; illi soli dicam. Saluator. Si aliis dixeris, morte morieris. Modo uade in pace, omnia secreta custodi.

Â»His ita finitis, anima ad corpus reuersa, in momento nobis uidentibus frater ille erectus, aliquantulum  ista tamen dissimulans est loquutus.  Acta sunt hec 15 Kal. Mai, anno dominice incarnationis 1011.

Â» Consueto ordine religionis nobis exequentibus propositum sancte professionis in pretitulato ciuitate Atrebate posito preciosissimi confessoris Christi uedasti cenobio, eo ipso a precedenti uisione anno subsequenti, in mense qui Iulius dicitur, die quarto, forte quempiam fratrum nostrorum graui corporis dissolutum ualetudine, aliquanto  dierum spatio contigit infirmasse. Qui nimio ingrauescente languoris sui dolore ad ipsum Kalendarum Augustarum  qui pro uinculis beati Petri uenerationi debetur euocationis sue perductus est diem, cum presentibus fratribus mentis excessu raptus, emortuo penitus exiuit e corpore, locaque reuisens inferni uidit multa que nobis coram testibus positis pro ueritate confirmando, sola absente spiritu referebat lingua; et postmodum peracto pleno trium horarum spacio in se reuersus, uerius sic confirmabat uisa presens, ut hec quam eo ipso teste inscio prenotauimus subtitulabit paginula. Egredienti anime missi ex officio tenebrarum principes extitere, paratique conducere, ipsis infernalibus claustris dicto citius affuere, cuius mox debitam penarum  causam acturi introduxerunt in domum, que, sicut ex nimia caliginis et fetentis fumi densitate expressius colligi potuit, tante magnitudinis inmensa ciuitas fuit. Huius parietes et interna munitio uelut muris extructa, interius undique litteris uidebatur depicta, continens a principio totius mundi peccata, nisi que pura confessione et penitentia sunt remissa, quedam uero conculcata, ut iterentur, adhuc uiuentium seruabat memoriam. Huc deductam animam diabolus tenens, illam horribili nimis impulsu cepit agitare, tondere, grauissimis uirgarum plagis insistere, et preter hec appositum ignis tormentum comminitari, suas etiam illi improbare culpas, representans quasdam scedulas et quaterniolos, quos negligenter et absque prioris licencia proprio usu  contrectauit habendas. Pluraque alia autoritate illius se retinuisse in predicto pariete iuxta signabat inscripta, que frater ille in confessione numquam potuit comminisci pro uita sua. Pro quibus cum multiplicia infligerentur tormentorum flagella, consciam tantum fatebatur culpam, diuinamque miserabiliter sibi rogans subuenire clementiam. Sciebat enim hoc se promereri reatus sui exigentibus culpis, ac propter hec angelice presentie auxilio se destitui, solamque relinqui. Ille uero amplius insultabat dicens, illam iure humane militie suam debere fieri, sibique seruire, nec aliquo modo ab illatis posse tormentis liberari, nisi adoraret, a quo non haberet in perpetuum separari. Cui econtra anima illa immense Dei clementie recolens  sacramenta, spe quadam et credulitatis confidentia confisa, sputa in faciem dabat, simul et inhonesta prout dignus est improperia imprecans, singulis illius uerbis sua singula reddens, hoc ipso sermone dicebat: Tu enim totius superbie et perditionis spiritus, qui decepisti Euam, tu fecisti multa mala, que per te humano generi sunt illata; te non adoro, quia tu es fur et latro; modo tantam potestatem habes in me, et hanc non haberes nisi tibi data fuisset desuper. Deus est fortis et potens et immense misericordie, et ipsum qui pro me passus fuit adoro. O domine Deus meus, quare me dereliquisti? Tu formasti me et creasti me; multa sunt peccata mea, Domine, mea culpa. Cui econtra diabolus respondebat:  Non erit ita; tu non ea confessus fuisti. Deu ego sum. Scio enim omnia que fecisti, nec ulla peccati negligentia euenit fratribus tuis cui non intersim; me adora; habeo siquidem te in mea potestate, et de fratribus tuis unum. Hem! Num me ibi dudum uidisti, ubi quia et in potestate mea eras horrens presensisti, et fratrem tuum per subitaneam mortem ut eum mihi perdere deberem suffocare debui? Tu etiam hec fecisti, que in pariete hoc inscripta uidisti. Sed si uis ab his tormentis liberari, me adora, quem angelum Dei esse cognouisti. Hinc anima illa in mortem usque flagris et adhibito igne iam superata dicebat: O domine Deus, misericordiam. Ardeo, Domine, mea culpa; sancte Michel, succurre mihi! et: Quare me domine derelequisti? Multa sunt, scio, Domine,  peccata mea, domnus abbas scit ea. O Deus, quam magna sunt iudicia tua? O Satan, quare non dimittis me? Non te adoro; scio et ego quia tu omnia scis, sed Domini potestas est in celo et in terra, et ipsa iudicet inter me et te. Quod si tu Deus es, ubi sunt angeli tui? Ostende mihi faciem tuam. Phi! mentiris! Alterum angelum uidi; mentiris! non es angelus. Ego te recognosco; diabolus es. Scio quia angelus fuisti, sed superbia tua de celo cecidisti. Quod ergo in uinculis tuis sum, Domini potestas est et uoluntas, non tua. Et dic mihi, quis est frater meus illi quem habes? et quum totius scientie et memorie est anima terrena hac habitatione soluta. Reminiscebatur enim, quia et interfuit, quod frater ille nouem transactis diebus, cum expleto matutinarum  officio paululum cum ceteris se reclinaret in lecto, nobis nescientibus quo infirmitatis morbo, sed cum presenti mortis sue periculo emissus a fratribus fuisset e lecto, et post unius hore spacium uix recepisset uite spiritum; eius subitanee morti eo amplius condolens, mortiferas hostis insidias exprobrabat dicens: O Satan, omnia trahis ad te. Quare decepisti illum? In hoc et tu mentiris, quia seruus tuus non erit; mansuetus est multum et humilis, et magne erga omnes obedientie et pietatis, ac per hoc conuertetur et uiuet; et quia nullus est misericordie Dei finis, qui non mortem sed penitentiam desiderat peccatoris, tuus non erit, sed conuertetur et uiuet. O frater, caue, caue frater insidias eius, ne decipiat te. Saluator mundi, succurre mihi. Sancte Michel,  quare dereliquisti me? Pater sancte, misericordiam! Domine, ardeo, ardeo. O Satan, ut quid me tota die punis et punis? Hec et alia plura his similia que propter importunitatem multiplicitatis lectoribus noua queque fastidientibus minus congruum ingerere uilipendimus. Cum eiusmodi confabulatus altrinsecus infatigabili altercatione consererent anima et diabolus, consumptaque flagris cum iam pene se uictam ut eum adoraret profiteretur, quam non impetus ignis ardentis et lucentis a longe ad eius auxilium ueniens cepit comparare angelus, cuius placidissime presentie gratie resumptis uiribus conuiciis amplius insistebat, perfidis inimici presumptionibus resistens et dicens: O Satan, Satan, multa  te in die Domini expectant mala, quia es humani generis perditio et perditionis causa. Modo non me tenebis, de me diutius non gaudebis, modo te non adoro; quia tu Deus sis, mentiris; nichil potestatis habes amplius in me. O sancte Michel, ubi es? O Domine, misericordiam; mea culpa, Domine; uideo malum meum, quia preceptis tuis non obediui. O sancte Michel, misericordiam. Emendo, Domine, emendo; Deo promitto et sancto Petro et sancto Paulo et omnibus sanctis, omnia quidquid rogas faciam. Adiuua me, Domine, ego ardeo! Ad quem angelus: Tace, hoc est uoluntas Dei; sed sequere me. Et illa: Sequor te, domine, et tecum paratus sum in mortem usque ire. Sed quid, dic mihi, domine, ille frater meus faciet, de quo dixit mihi diabolus,  quod decepisset illum? O sancte Michel, indulgentiam, misericordiam, domine, de eo, dimitte me pergere ad fratres meos; emendabunt se! Dic mihi, domine. Possum ad illum loqui: bene omnia. Mox recepto in corpore spiritu resedit, uocatoque ex nomine illo qui presens ibi aderat fratre, dixit: Caue fiat, ne decipiat te diabolus quia per ipsum fuit tibi proxima . . . . . . . . . . . . . . . . . . . . ab angelo spiritus remanente emortuo corpore sicut prius; et dixit: O sancte Michel, fui ad illum . . . . . fratres omnes uidi. Ad quem angelus: Sequere me. Et illa: Sequor te, domine. His dictis tenebrarum to . . . . . . . . . . abinde procedentes duce angelo, rursus in aliam introductus est domum, que quia lucis ac serenissim . . pl . . . . . . .  nimium renitebat, eius pulcritudine miratus nec satis expleri nec pro uoto potuit saciari, sed du . . . pon . . stupendo ac tremendo prospiciens intellexit cuius esset officium, et ad quid locus ille lucis potuisset haberi. uidebat namque in ea parietum superficie conscripta totius humani generis bona opera, sed et quodcunque usibus humanis in quibuslibet est creaturis utile, quod elemosinarum munera pauperibus Christi potest expendi pro animarum salute, quodque quasi substantiali edicens materia mihi uidebatur expressum, equos scilicet et iumenta, asinos ouesque et diuersa diuersorum animalium, aurum quoque, argentum, uestes perpluraque preciosa eius generis munera, peregrinorum  hospitia, pauperum lectisternia, ceteraque gratis impensa pro Christi nomine beneficia, straminis ac feni manipulos, uetustos etiam socios, et uirides olerum plantas, desuper quasi filo suspensas, nec non potum aque frigide de quo Dominus ipse testatur fideles suos in eterna uita mercedem non perdere. Ceterum quia longum est edicere omnia, hec et plura alia Christo in membris suis collata sanctarum elemosinarum uidit donaria, quarum pro eterne uite retributione in conspectu Dei solum seruatur in memoria, ut maior scilicet Dei populo futuro et presenti daretur fiducia, nullius sui licet minimi Deum immemorem esse beneficii si in honore laudis eius et gloria quidlibet optulerit uirtutum  mater caritas sancta. uiso hoc interea sancte memorie miraculo, placida premonitione ammonitus ab angelo, alio secesserunt in loco; ac post paululum progressi: uide, inquit angelus, o anima, ea que miseratione Dei tibi largiuntur, ut uideas inferni tormenta, que licet sint humano generi incredibilia, sciant tamen ita sibi esse predicta per euangelii sa[cra]menta. Et ille: uideo, domine, quia multa sunt peccata et mala. Sed remitte in aliquantulum, quia multa sum passus. Diabolus enim non minimum me flagellauit. Et angelus: Anima, uis sedere? Sede. At ille tanta tamque inaudita presentium tormentorum magnitudine perterritus, propter nimios eiusmodi mirabilis et innumerabilis populi dolores et luctus quodam compassionis premouebatur  affectu, commemorans intra se illius iudicii diem, quanta is tunc iudice ueniente cumulabit supplicia, quos tanta ab ipso ferme mundi exordio adhuc uidet possidere tormenta, et clamabat: Quid o miseri, miseri, cum superuenerit districti et nouissimi iudicii Dei inrecuperabilis hora et impenitens dies illa? Dies ire, dies illa calamitatis et miserie, dies magna et amara ualde!

Â»Erat nimirum tanti per immensum spacii locus ipse penarum, tantaque confusio et immemorabilis frequentia lugentium populorum, quantum non est neque continet cuiusuis imperii regnum; sed nec totum his putauit conferri cum homine mundum. Ubi plurimis distinctis tormentorum generibus, adstantes sibi ex legione sua singuli ministri sic  suis principiabantur ordinibus, ut pars quedam tenebris cum fetore suo tenerentur horrentibus, altera piceis flammis obnoxiis condebatur hominibus, alia uero puris ignibus, et alia frigore et quasi hiemalibus pruinis cruciandis augebatur peccatoribus. Sic pro meritis cuique pena a suis parabatur apparitoribus, et eius rursus alia pars quasi quibusdam extructis mansionibus refrigerandis inutili minabatur animabus. Preter hec indeficientia uermium et flammarum eterneque mortis incendia ignis e contiguo maximus non lignis materialibus sed crebris adhuc uiuentium culpis conficiebatur et cotidianis offensionibus. Quo uiso non satis sui fisus periculo, audiuit ab angelo: ueni et uide. Et ille: uideo, domine,  quia malum est; omnia uideo et mala hic omnia. Sed dic mihi, domine, quid est hoc aut quid significat. Cui cum dixisset, quod Frandrensi comiti Balduino pararetur et esset, eius subito admirans non imparem regii cultus personam, denominatam etiam cum diuitiis et humana felicitate potentiam, si tantus uir post transitorios honores et gloriam infelicem eiusmodi sortiretur penam, et exitialem debite mortis miseriam, hac uerborum uoce clamabat: O domine, quia mala habet facta? Et angelus: Quia malum fecit, malum recipiet. Item ille: Domine, si dimittis me, ego pronunciabo illi ut conuertatur et uiuat. Sancte Michel, misericordiam de illo; Dominus non despicit peccatores. Scio et credo quia ipse dixit: Nolo mortem peccatoris  sed ut m. o. et uiuat. Ac per hoc, domine, dimitte me; ueniam ad illum, et dicam ut se recognoscat et penitentiam agat. Cui angelus: Nihil proderit, quia non credit. At ille: Etiam, domine; aurum et argentum habet multum; possibilia etiam multa in terra; bene posset emendare. Et angelus: Dico tibi, sua non sunt, sed diaboli. Sed, anima, sequere me; ueni et uide. Erat siquidem adiacentibus mire magnitudinis spaciis diffusum per immensum quasi frigidissime aque stagnum, cuius congelascentibus undis per exurgentes cum fetore pruinas mortiferos celos usque uidebatur eructare uapores. Continebat namque per innumeros ordines loci huius supplicium muliebrem sexum, solum scilicet meretricum conuentum, que per incontinentiam proprie carnis  adulterando, humane nature modum excedentes, siti mercatoris non pertimuerunt corrumpere leges et iura. Harum mamillas, anteriora quoque et posteriora perhorrentia multi generis monstra et cohabitantium maxima multitudo serpentium acceperant deuoranda. Quibus uisu percursis, premissis angeli uerbis respondit dicens: Sequor te dominum, et uideo quia tormenta sunt magna. Sed dic mihi, que sunt illa insidentium agmina, uel quod fuit peccatum eorum? He sunt meretrices quas uides, quarum mamillas tortines [305 1Kb] lacerant serpentes, quia peccauerunt per carnem et adulteria adulterauerunt magna. At ille: ue uobis, o mulieres, ut quid nascendo in hanc uitam uenistis? Domine, sedebunt hic usque ad iudicium? Angelus: Dico tibi. Remissius erit illis in  die iudicii. Cui rursus: ueni, sequere me, et his que tibi monstrabuntur, diligentius intende. Et ille: Domine, quo uis sequor te. Ac post paululum progressi: Sede hic, inquit angelus, quia adhuc et alia multa uidebis. Inibi uero consistens patrem cuiusdam fratris nostri [306 1Kb] , quem prima uisio manifestauit, adhuc in ignis tormento positum uidit. De quo ad angelum dixit: Dixi, domine, amicis suis, et pronunciaui quod insolubilibus inferni sic puniretur suppliciis, sed non crediderunt uerbis meis. Ubi etiam, appositis iuxta sententiam suam suppliciis, torrentibus flammis quedam inuoluebatur persona cuiusuis honoris ut uidebatur digna, que demonum quibusdam potestatibus tradita, maiora semper cogebatur subire supplicia.  Cuius cum causam cum angelo ageret, et quis quantusue hic esse potuit diligentius inuestigaret, audiuit: Is de quo queris est Sciherus  diues, cunctis quibus effulsit auarus, et totus uere diaboli filius: cui post hec multa que uideo tormenta, multa adhuc supersunt et manent fortiora. Et ille: Domine, habebit remissionem? Angelus: Dico tibi, nullus scit nisi dominus Deus Christus. Frater quoque suus iuuenculus inibi adhuc detinebatur, ignis tormento purgandus. Nec non tanta hominum multitudo,  quantam quis putaret toto non posse contineri mundo; quorum omnium penalem condolens finem, et quandam aliquatenus illis in aduentu iudicis sperans remissionem, dicebat: Sancte Michel, quid facient peccatores uel quando ueniet iudicium Dei? Angelus: Anima, tace; ueni, sequere me, et uide que ostensurus sum tibi. Exeuntes uero inferni stationes et penarum loca ex aduerso deorsum, totius pacis lucis et quietis accommodum preminentis montis superabant uerticem ipsum, ubi per amenissima circumquaque spacia pro unius cuiusque merito in eternam requiem mansura edificabatur mansio. A quo cum placidissimo uerborum alloquio sciscitaretur, quid hoc esset, uel quibus ille tante magnificentie construerentur mansiones, respondit: Anima,  num hic dudum fuisti, et non te recognoscis? Scientiam non habes; he sunt fratrum tuorum mansiones, quas olim tibi iuxta cuiusque meritum denominaui. Et ille: Domine, si omnes habemus mansiones? Angelus: Habetis iuxta opera uestra. Et ille: Domine, adhuc innotesce mihi de fratribus meis. Angelus: Dico tibi; omnia uis scire, sed non potes. uerum sequere me. ueni, ostendam tibi quod oculus non uidit, et auris non audiuit et in cor hominis non ascendit . Ac proinde paululum eminentioribus spaciis superatis, inter eminentia eiusmodi lucis et claritatis constiterunt fastigia; ubi quoddam quasi ex auro purissimo solidum in modum paruissime camere prefulgebat domicilium, radiis perfusum circumactumque flammantibus, quod  nonnumquam ad cuiuslibet omnino . . . . . . . . . . . . . . . . . . . . . diuine potentie speculum mundo . . . . . . . . . . . . . . . . . . . imitabatur globum. uiso hoc diuine transformationis prestigio . . . . . . . instabat angeli quid hoc esset cognoscere responso. Cui angelus: Istud, o anima, quod uides, est secretissimum quoddam celestium mysteriorum secretum. Signatum soluit uerborum Dei signaculum, et propius accedens, ostiolum in eo uisus est aperire, cum quo tantus odor exiuit et liliorum rosarumque flagrantia  , ut preciosissimas. omnium aromatum species uinceret et genera. Huius inestimabilis celestis uisionis et pacis desiderio, et inestimabili perennis letitie gaudio multomagis anima illa exestuans perfrui, dicebat: Domine  sancte Michel, quam multa hic totius felicitatis bona! quam mira est inexpertis suauitas ista! Cui angelus: Accede, anima; sequere me, ueni et uide et lege. Quibus ille intentus dicebat: Domine, non possum legere. Item angelus: uide, anima, et lege. Et ille: Non possum, domine, nisi dixeris. Adhibitaque paululum perspicaciori oculorum lumine, pre nimia qua admodum resplendebant claritate uix ea que hoc modo continebantur inscripta, ita legere poterat: ueniet, ueniet dies Domini, sicut fur  cito. Et dicebat: Quid, domine, quid facient tunc peccatores? uel quot restant anni, ut astare debeat nouus orbis uenturo uniuersorum iudici? Et angelus: Anima, lege sequentia et cognosce cunctis intuentibus miranda. At illa litteras que numeros exprimunt uidens, sed ex eis numerum redigere non ualens, tamen quia modicum tempus ad id usque instaret intendebat dicens: Etiam, domine, pauci sunt. Et angelus: Dico tibi, non est amplius; sed hodie reuelatum est tibi quam in breui sit huius seculi finis, de quo non ulli creature, non angelis, sed solius est scire Dei patris. Sed, anima, ueni, sequere me. Et Exinde procedentes, angelo illam tenente et preduce, uenerunt ad sanctum Petrum, eiusque potestati illam angelus tradidit et recessit. Qui uinculis  eam alligans, et exigens debitum cuiusdam uoti quod pro reddita sanitate in eiusdem festiuitatis anniuersario illi dudum deuouit et non reddidit, in loco eiusmodi tormentis sic habilem ut puniretur ligauit. Hoc equidem multi eiusdem loci incole cuius et hic frater olim canonicus fuit nouerunt, quod biennio transacto, cum apud semetipsum de salute sua sollicitus et uita, multa anxius ageret quomodo mundum exiret et se soli Deo uicturus alligaret: hac uoluntate permotus uirum Dei in loco eodem adiit, uota conferre non distulit, petens eius consilio, conscio et teste coram Deo se laneam non indui, carnibus non uesci, et ab illicitis mundi desideriis penitus abstineri, idque beati Petri testimonio  firmari; cuius memorie et uenerationi presens dies ille presto erat agi. Quod et factum in presenti quidem est, sed postmodum iuuentute illiciente et illecebris reuocatus, pactum illud totum abnegauit. Sed non illum adhuc diuina misericordia dereliquit. Iterum remeante beati Petri festiuitate in maxima desperatione uite debilitatus est infirmitate. Sed rursus beato Petro quod limina eius uisitaret uotum faciens, recuperatus est sanitati, et hoc iterum non impleuit, preuentus scilicet Dei miseratione, que hunc ad monastice uite perduxit perfectionem, suarum ob huiusmodi consciam ueritatem culparum non immemor, uoces attollens in fletibus, et sperans quomodocumque sibi commodum fore si emendationem promitteret, clamabat: O sancte Petre,  mea culpa coram te de peccatis meis; emendo, domine; sancte Petre, misericordiam; domine, emendo! Nulli hominum de promissione et salute credo nisi soli Domino; Domine, emendo; et o sancte Michel, quare me dereliquisti? Pastor bone, sancte Petre, non diutius possum malum hoc sustinere. Sancte Petre, scio quia mala fuit cogitatio mea; tamen dixi et confessus sum omnia domno abbati.

Â»Hoc dicto, operante diuina uirtute et gratia denuo spiritus ad corpus rediit, nobisque uidentibus in eum uiuentis hominis uultus resedit, ac mox uocans fratres quos uiderat esse presentes, colloquens ait: Dilectissimi fratres mei et domini, miseremini mei; orate pro me, quia beato Petro sanctus Michel me tradidit, et is solo me relicto in loco sicut cernitis  tormentis et uinculis religauit. Cum mox fratres missarum sacramenta exibentes, spiritu redeunte a corpore, suo auxilio missum eminus uidit uenire angelum et clamans dixit: O sancte Michel ueni domine, ueni, testis esto mihi, adiutorium tuum uolo ad sanctum Petrum; et quare me, domine, dereliquisti? Cui angelus: uoluntas Domini fuit. ueni, eamus ad sanctum Petrum. At ille uidens eum, multiplices ingeminabat preces dicens: O sancte Petre, misericordiam. Si dimittis me, domine, stabilitatem facio tibi, et promitto tibi, per Patrem et Filium et Spiritum sanctum, quia penitentiam agens requiro presentie corporis tui domum. Angelus: Si emendare dabis? uis enim dare? Et ille: uolo, domine, uolo. Angelus: Et in hoc quod promisisti sancto Petro?  Cui ille: Domine, non fuit potestas mea, sed uoluntas domni abbatis. Et si emendare non possum, ueniam hic iterum, debitum luiturus supplicium, et ecce tibi iuro per Patrem et Filium et Spiritum sanctum, sic me omnia completurum. Hoc ita expleto, educens illam angelus ait: Anima, uade in pace.

Â»His ita finitis, cum eodem uerbo affuit, et sicut eo ignorante scripseramus, ita hec eadem eo ipso postmodum referente scriptis firmauimus. Amen.Â«

 Anno quoque eodem, id est ab inc. Dom. 1011, regiminis autem eius a. 7. Heinricus anno regni sui 9 a Benedicto papa in imperatorem promotus est. [ROD. GLAB. III prol.] Et cum iam Langobardorum instabilitas Arduinum quendam sibi  regem constituisset, tamdem non sine magna suorum cede subdidere se ei, et sic Heinricus Papiam ueniens, ab eis miri operis palatium sibi construi fecit. Hic etiam fecit ciuitatem Bauebergensem, et ecclesiam a Benedicto papa dedicari optinuit, eiusque auctoritate episcopum ibi constituit. Erat enim uere catholicus, et religionis amator precipuus. Adherebat moralibus seniorum consiliis, quorum puritate et nitore florebat Lotharingia, illuminabatur Saxonia, dirigebatur Sueuia et Alemannia. Quamobrem sub eius imperio salus fuit mundo et gloria. Inter quos habebat gratissimos Odilonem Cluniacensis ecclesie patrem piissimum, Willelmum Diuionensis ecclesie rectorem strenuum, religione prestantissimum, qui etsi non erant de regno eius,  tamen in amicitiis ei iungebantur, et eorum orationibus regni negocia in pace tractabantur. Nec deerat familiaritati eius Pandulfus Agaunensis, uir uita, moribus, religione, sanctitate celeberrimus, cum eum faceret commendabilem regi et optimatibus fama uirtutis eius. At uero de regno eius fere quotquot erant pontifices et primi ecclesiarum, tot ei erant incitamenta uirtutum, cum ipse eisdem muniretur, et ipsi uice uersa eius auctoritate ab illicitis reprimerentur et ad perfectiora prouocarentur. Inter quos hunc patrem nostrum habebat karissimum, inter precipuos egregium, pietate predicabilem, religione commendabilem; quem tanta Deus donauerat omnium gratia, ut a plerisque pro inolita sibi benignitate uiteque et sermonis acceptione et non  affecta elegantia sed inpensa gratia hoc uocaretur agnomine, uidelicet Richardus Gratia Dei, sicut et sanctus Odilo ab ingenita pietate Pius, et Willelmus a rigore feruentioris propositi Supra regula dictus est. Erat et in regalibus negociis pertractandis et disponendis consodalis eius domnus. Ermenfridus uirdunensis ecclesie canonicus, cuius uita actuum luce satis se ipsa commendat. Felicia tunc tempora uirdunensis ecclesie, tantis sub Heimone episcopo insignite personis, ut usque in hodiernum diem actuum illorum claritate resplendeat, que etiam tanta sit, ut nulla uetustate oblitterari ualeat. Sub eo enim Amicus prepositus ecclesiam sancte Crucis construxit, Dudo prepositus ecclesiam sancti Laurentii, Ermenfridus prefectus ecclesiam sancte  Marie Magdalene, et in ea canonicorum turmam aggregauit, quibus uictum ex regali largitione et procerum traditione sufficienter prouidit; et uenerabilis Richardus monasterium sanctorum Petri et Pauli et beati uitoni confessoris a fundamentis erectum tanta in posterum possessionum et religionis dote ditauit, tanta reliquas ecclesias claritate dotauit, ut merito pater urbis, lux patrie, decus ecclesie debeat nominari. uita enim eius mirabilis uitam multorum mirabilem reddidit; conuersatio eius spectabilis plures alios spectabiles bonis operibus instituit.

16. Sed nec ipse domnus Heimo a bonis operibus uacantem animum prebuit, quin potius ecclesiam sancti Iohannis in prospectu ciuitatis sitam, in qua  sancti confessores Maurus, Saluinus, Arator quiescunt, melioratam restaurauit, et in ea congregationem sanctimonialium sub dispositione patris Richardi regulariter uiuentium instituit, et matrem eis consilio eiusdem prouidit Adelbergam fidelem Christi famulam, que cognominabatur Aua, cuius memoria est eterna. Hec enim, uelut apis prudentissima, patris sui formam imitata, cum ob zeli boni deuotionem et fidei magnanimitatem seruorum Dei lustraret cenobia, ut ad eorum imitationem emularetur karismata meliora, Cluniacum iuit, et uiro Dei beato Odiloni aduenisse nunciata, cuius animum ipsa possidebat pietas, cum grandi affectu suscepta est. Ubi quanquam usus ecclesie esset, et pro lege haberetur,  ut claustra monasterii non calcaret pes muliebris, ipsa pro sua religione et patris Richardi cum sancto Odilone indiuisa dualitate non solum claustrum intrauit, uerum etiam capituli societatem indepta, et Dominico die ad processionem cum fratribus suscepta est, quod usque hodie in eodem monasterio permanet memoriale. Egit hoc beati Odilonis erga filium carissimum et confratrem deuotissimum affectus propensior, dilectio profusior, caritas de illo fonte emanans, de quo tante nobis perfectionis alueus diriuatus est, idem uidelicet pater noster, qui nobis a beato eodem donatus est. Sed nec erga locum qui preerat domni Heimonis defuit liberalitas,  uerum Masmelli pontem eidem contulit, mercatumque in suburbio qui eidem cenobio adiacet habendum constituit, et murum in circuitu monasterii ex suo construi fecit.  Exactisque in episcopatu 36 annis, obiit 2 Kal. Maii, anno inc. Dom. 1024 et sepultus est in ecclesia quam ipse construxit . Et successit in episcopatu Rambertus, qui sepefatum patrem non minori affectu coluit, immo deuotionem a predecessoribus initiatam et ad se usque deriuatam pia bone uoluntatis affectione auxit, prouexit et sustulit. uerum non ab re uidetur, si cum eius familiares, et regni gloriam, que sub ipso erat, miramur, etiam quis imperatoris uite exitus fuerit intueamur. [ROD. GLAB. III, 1.] Tempore itaque eius rex Ungrorum cum gente sua  Christianus factus est. Cui etiam Stephano in baptismate dicto germanam suam uxorem dedit, et ipse anno sequenti infirmitate ingrauescente, quia erat absque filiis, uidens quia ad regni fastigium plurimi duces et comites aspirabant, elegit Conradum aliquando sibi suspectum, sed strenuum, qui Cono dicebatur, et sic cum gloria obiit monarches cesar augustus 3 Idus Iulii, eo uidelicet anno quo superius annotatum est episcopum Heimonem obiisse. At uero Stephanus Ungrorum rex, inminente uocationis sue tempore ad celestia euocatus, nunc in ecclesia qua requiescit humatus, miraculis claret egregius. Regnauit autem Heinricus a. 24, m. 6, et Conradus successit Othonis III. filius [307 1Kb] , qui accepit uxorem Gislam, Rodulfi regis Burgundie sororem, Conradi  et Mathildis filiam, de qua genuit tertium Heinricum, qui uenerabilem Richardum abbatem inter primos palatii habuit. [IBID. III, 2.] Quo in tempore rebellauerunt contra Robertum Francorum regem Odo, Tebaldi fallacis filius, et Willelmus, Heinrici ducis priuignus, fauente ei Brunone Linguonensi episcopo, cuius in matrimonio habebat sororem, et Landrico Niuernensi comite. Rainaldus uero comes prefati Willelmi filius sororem Richardi Normannorum ducis Adhelleidam duxit uxorem. Qui uidelicet Willelmus, licet aduena, intantum conualuit diuitiis et milicia, ut non inueniretur ei secundus in patria. Cui tamen plurimum restitit Hugo Autissiodorensis, qui abbicomes dictus est, cuius cognatam Constantiam  Robertus habebat uxorem.

[IBID. Iu, 1.] 17. Igitur post Benedictum papam a. 1023 frater eius Iohannes largitione pecunie ex laicali ordine neophytus ordinatus est. A quo cum requisisset Constantinopolitanus antistes, ut sua ecclesia sicut et Romana uniuersalis diceretur, et donis eum Romanosque qui curie preerant innumeris flecteret, ita ut clanculo temptarent concedere quod rogabatur, omnis ob hoc uehementissime commota est Italia. Sed Galliarum episcopi et abbates his obuiare conati sunt, quidam in persona sua, quidam uero litteris missis sedem apostolicam uisitantes, et tantum obprobrium et dedecus auctoritatibus  ad medium prolatis, quibus contradicere fas non esset, a Romana ecclesia propulsantes. Nec defuit in his patris Richardi autentica presentia: immo omnino sategit ut Constantinopolitanea presumptio confutata conquiesceret, filium se Romane ecclesie, dum matris honori prouidebat, ostendens. [IBID.] Inter alios quoque Willelmus abbas eximius epistolam pape misit corpore breuem, sed materia ingentem et sermone locupletem, quam hic inserere non piguit:

Gratia Dei et reuerentia beati Petri sedi in orbe terrarum excellentissime indepto pape Iohanni Willelmus [308 1Kb] crucis Christi seruus sedem iudicii cum apostolis et coronam regni. Magistri gentium dictis instruimur, seniorem non increpandum. Isdem  tamen alias dicit: Factus sum insipiens, uos me cegistis. Idcirco igitur filiationis diligentia hortamur communem uestram paternitatem, ut in uno imitemini cogitationes hominum peruidentem dominum Saluatorem, ut dicatis ad aliquem uobis, unanimem, quemadmodum et ipse Petro: Quid dicunt homines de me? Si uero responsum eius ex fide fuerit, animaduertite qualiter sonuerit. Si clare, custodite ne obfuscetur. Si uero obscure, lux mundi oranda est, qualiter ita fulgeatis, ut uniuersis in gremio ecclesie constitutis ad uiam mandatorum Dei gradiendam lumen prebeatis. Sed est fama rei, que nuper apud uos accidit, de qua quis audiens si non scandalizatur, nouerit se longe ab amore superno disparari.  Quoniam licet potestas Romani imperii, que olim in orbe terrarum monarches uiguit, nunc per diuersa terrarum loca innumeris regatur sceptris, ligandi soluendique in celo et in terra potestas incumbit magisterio Petri. Atque idcirco ista diximus, ut animaduertatis non aliter Grecos quam cenodoxia hoc quod audiuimus apud uos requirere, impetrauisse. De cetero quoque optamus, uti uniuersalem decet antistitem, uos acrius in correptione et disciplina sancte et apostolice ecclesie uigere, eterneque et feliciter in Christo ualere.

 Sic confutata Grecorum presumptio est. Eodem anno, qui erat ab inc. Dom. 1024, iussu et obedientia patris Richardi, Leduinus, de quo supra retulimus, prelatus est abbatie sancti uedasti.

 Anno quoque 1027 obiit Fulbertus Carnotensis episcopus, indictione 7; qui quanto amore hunc patrem nostrum dilexerit, experimentis perpluribus patet.

 Tunc temporis contigit innoti ossa hominis de loco abiectissimo a quodam mangone collecta et feretro imposita , in monasterio sancte Marie apud Seusiam sub nomine Iusti martyris a Mainfredo marchione fuisse reposita. [IBID. Iu, 3.] Sed licet religiosis id uanissimum et stultissimum fuisse multis et probatis documentis demonstratum  sit, uulgus tamen iniustum pro Iusto uenerans in suo permansit errore [309 1Kb] .

 18. Iam autem eidem patri Gratie Dei prelationis sarcina grauis uidebatur, iam ad anteriora progredi, liberiusque diuine contemplationi inherere iuuabat, quia iam in eius corde mundus aruerat. Et quia quosdam, qui Iherosolymam ierant, beate in Christo occubuisse constabat, inter quos quoque quendam ex Augustudunensi territorio sanum et uegetum nullaque mortis signa habentem, in loco ubi nouissime steterunt pedes Domini cum orasset, et se a Domino suscipi in pace postulasset, modico dolore mox tactum, domi relatum, moxque relatum eodem in loco quo orauerat, spiritum Deo reddidisse, certa fama uulgauerat: tactus et ipse  sancto simili bone deuotionis desiderio, sepulcrum Domini inuisere gestiens, quesita a principe et pontificibus regnique primoribus et uicinis fidelibus et uix optenta licentia, destinauit primo filiis prouidere et eorum in omnibus curam agere, ut posset cum bona omnium affectione peregrinationis officia sancta suscipere. Itaque Cluniacum iuit, et sicut usque hodie in eodem cenobio manet memoriale, patrem piissimum sanctum Odilonem uirdunum secum deduxit, quem plurimis diebus secum retinens, omnem ei monasterii habitudinem, mores et uitam habitantium ostendit, iudicio eius et tuitioni singula contradens, et ad eius arbitrium uniuersa corrigens et confirmans. Gauisus est autem in Domino sanctus  Odilo, quia per eos quos sibi filios fecerat et loco remiserat, fructus boni odoris carpebat.  Ubi uero uoluntati illorum satisfecisse se credidit, ualedicens omnibus, filium Deo commendans, Cluniacum rediit, et de profectu ecclesie illius gaudium filiis et fratribus Cluniacensibus exibuit. Referunt adhuc moderni, qui audierunt a patribus, quia quotiens ab istis partibus regrediebatur, adeo se gratiosum de bonis, que in patre nostro et filiis gratulabatur, exibebat, adeo eos commendabiles reddebat, ut gratum haberet qui uidebat. Igitur paratis necessariis sumptibus, dispositis uie comitibus, commissa Deo filiorum cura, benedictione pontificis et uicinorum presulum, optimatum quoque et omnium omnino postulata et accepta, uenerabilis pater Richardus  Gratia Dei egressus est cum Madelueo nouus peregrinus in cordis letitia. Prosequutus est eum totus populus cum lacrimis et rugitu cordis, dolens quod destitueretur eius presentia, quem sue salutis presulem uiteque tutorem credebat. Quos uir Dei benigne consolans, ut reuerterentur admonuit, dans in mandatis, Deum tota uirtute diligere, proximum uenerari, inimicos diligere, caritatem amare, hospitalitatem sectari, elemosinis intendere, et pro se sibique comitantibus Deum propensius exorare. Sic salutatis omnibus, resalutatus a cunctis, dimissus est  optate uie cum gratia, omnibus orantibus, et elata in excelsum uoce clamantibus, ut prosperaretur a Deo uia eius. Expensas autem uie Richardus comes Normannorum omnes ei attribuit. Erat enim in elemosinis largus, caritate diffusus, honestate preclarus. Supersunt adhuc in Brittannica insula et Normannia nobiles et probati uiri, qui uiderunt hunc patrem nostrum Gratia Dei, et nouerint quanto ab eodem comite diligebatur affectu. A quibus nos etiam ista audiuimus, qui et referre soliti sunt, quia sic sibi indiuidua dilectione adherebant, ut putares unam animam duobus inesse corporibus.

19. Optabili ergo peregrinatione suscepta, uir Domini Richardus septingentos peregrinos secum duxit  , quibus ex propriis subsidia uictus sufficienter  administrauit. Erant etiam in comitatu eius quamplures alii, inter quos erant duo ab urbe Baiocensium, pater et filius, Hubertus et Gauzfredus, qui ita comitatui eius adheserunt. Erat idem Hubertus diutino languore depressus, ita ut per annum integrum nec lecto surgere nec in latus aliud absque suffragantis amminiculo se posset deflectere. Huic una dierum in cubiculo, quo iacebat, angelus in columbe species apparens: uade, inquit, para necessaria, et perge Iherusalem, quia Dominus iubet. Cui cum ille respondisset: Quid faciam, quia nequeo surgere? ille iterato: Para, inquit, necessaria, et uade, quia Dominus uult. Adquieuit homo, et mane facto fratres et propinquos aduocans, uoluntatem Domini aperuit, suam quoque uoluntatem in id esse  ut obediret patefecit. Illi admirantes, et pro infirmitate quam uidebant uoluntati eius contraire conantes, cum auertere hominem a recta intentione molirentur, inpossibile esse pronuntiabant quod dicebatur; cum ille filium Gauzfredum assistentem uidens: uade, ait, prepara expensas et que sunt tanto itineri necessaria, quia et ego ibo, et tu mecum, Dei cooperante clementia. Adquieuit filius, et paratis quo citius potuit tanto itineri necessariis, patrem de profectione admonuit. Ille propinquorum et uicinorum surgens amminiculo, pontem ante monasterium sancte Marie Magdalene in eadem Baiocensium ciuitate situm, quod erat uicinum domui sue, a quattuor hinc et inde sustentatus transiit, et mox ut  equo impositus est, sanus factus et incolomis, uie se credidit, et comitante diuina gratia uirdunum ueniens, cum audiret et uideret profectionem uiri Dei tota urbe accelerari, sustinuit, et comitatui eius adherens, orationibus eius se cum filio commisit, quos uir Dei familiarissimos habuit. Profecti igitur per Illyricum, uenerunt ad deserta. Que cum iam fere pertransissent, die quadam fontem eminus conspicati clarissimum et perlucidum, descenderunt pater Ricardus cum sociis ut acciperent gentaculum. Turbis quoque circa fontem discumbentibus, uenerabilis pater loco competenti pro tempore resedit, et  accito famulo ut de fonte sibi afferret, cuius perlucida claritate delectatus erat, admonuit. Ille uadens, ex aqua fontis uase inpleto, uiro Dei propinauit. Sed ut uas ori admouit, aquam in uinum Dominus mirabili uirtute conuertit, et sic qui aquam desiderauerat, uinum accepit. Stupefactus a famulo requirit, ubi uinum acceperit, et euacuato uase, iterato eum pro aqua fontis remisit. . Ille admiratus, cunctis cernentibus aquam hausit de fonte, et uiro Dei propinauit. Sed iterum diuinitate propicia aqua fontis in uinum conuersa est. Quod uir Dei agnoscens, Deo gratias egit, et bibit, cunctis quoque ex eodem uino in eodem uase propinauit. Quid plura? Biberunt omnes, et uirtutis Domino benedixerunt, qui facit mirabilia solus ,  cuius regnum est eternum , et potestas eius potestas eterna, que non auferetur . Biberunt, inquam, omnes de uino illo, et uinum imminutum non est; quia cum omnes bibissent, solus ille scyphus abundanter cunctis adfuit, et postmodum patri Richardo non defuit. Et qui uidit, testimonium perhibuit, predictus scilicet Humbertus et filius eius Gaufredus; et scimus quia uerum est testimonium eorum, quia ipsi ex eo biberunt, cum sederent ea hora prope latus hominis Dei; et preterea uirtutis huius tot sunt testes, quot erant uie comites, quia nullus in comitatu illo inuentus est, cui non uir Dei ex hoc uino uirtutis propinasset. Est adhuc in Baiocensi urbe quasi nouum  hoc miraculum, et patres qui uiderunt narrauerunt ea filiis suis, et filii filiorum filiis, ut cognoscat generatio altera. Nos quoque hoc a Gauzfredi filio Gozelino nomine, uiro probo et honesto, nunc Diuionensis ecclesie monacho, audiuimus, qui iam eo tempore natus et adultus, a patre et ab auo hoc audiuit, et didicit ab illis formam orandi, quam instituit simpliciores et idiotas e seculo ad se confugientes pater Richardus in ingressu ecclesiarum dicere, in hanc formam: Adoremus Deum, sanctam Trinitatem, deprecemur sanctos eius qui pro Deo appellantur, ut ipsi deprecentur Deum, ut det nobis pacem et sanitatem, peccatoribus ueram penitentiam, discordantibus ueram concordiam, uiuis pacem, defunctis requiem. Hec orandi forma in omnibus monasteriis  suis laycis tradebatur.

20. Erat autem uiro Dei familiare mane surgere, laudes Deo dicere, iter accelerare, atque consuetum Domino in uia pensum reddere, et sic hora fractio nis panis imminente, missarum solempnia agere, quocumque esset, et expletis misteriis ad frangendum panem discumbere, ne grauarentur fratres labore itineris et continuatione ieiunii . uenit ergo Antiochiam, ubi cum eum itineris necessitas aliquot diebus remorari cegisset, uir Dei Symeon, qui nunc Treuirensem ecclesiam corpore  et uirtutibus adornat  , et amicitiis ei iunctus est, et fratribus qui erant cum eo, adoptans sibi illum in patrem  . In quo beati Simeonis facto hoc intueri libet, quia idem uir Dei non eius se crederet magisterio, non committeret patrocinio, nisi diuina pietas, que eum a seculi actibus alienum reddiderat, cordi eius reuelasset dignum illum esse qui subditis preesse et prodesse posset. Mittebatur autem isdem beatus Symeon a fratribus monasterii montis Syon pro elemosina, que de terra Richardi comitis Normannie monasterio eidem debebatur; et quamquam nosset spiritu sibi reuelante multa se aduersa passurum, tamen pater Richardus discretionis oculis hinc inde munitus consilium dedit, ut ceptis insisteret, obedientiam impleret, usquequo  rem probaret euentus. Flentem itaque et tristem eum a se dimisit, utrimque pedibus manibus et genibus exosculatis, quia erat in eis gratia Spiritus sancti. Hec est enim sanctorum delectatio, diligere alterutrum, quia et Deus caritas est, et qui manet in caritate, in Deo manet . Caritatem autem aque multe non poterunt extinguere, nec flumina obruent illam . Probatus igitur Domini seruus uiam carpens, et uie ducem Christum collaudans, terram Sarracenorum ingressus est. Et cum appropinquaret ciuitatibus eorum, predicabat omnibus Christum Iesum, in domino Deo suo confisus, quia non erat in spiritu eius dolus. Iam uero ubi ad urbem uenisset, ante murum urbis psallebat  Saluatori suo, et missarum solempnia ibidem celebrabat, paganis desuper saxa iacientibus, ut capiti eius illiderent; qui sic urbi appropiauerat, ut tabula altaris hereret muro. Et cum multa desuper saxa ab eisdem aspicientibus et illudentibus iacerentur, ita a Christo protegebatur, ut non altare, non tabula altaris, non postremo illud quidquid est quod altari imponitur, non ipse denique qui altari astabat intrepidus, a lapidibus tangeretur, cum tantus esset multotiens in circuitu altaris agger lapidum desuper ruentium, ut missa dicta non nisi uia facta inde extrahi posset. Monachorum uero et clericorum comitantium illum nullus ei cesse uel cohabitare poterat; set quantum iactus est lapidis a longe stantes canebant, et canenti respondebant, ipse solus intendebat  his que ceperat, donec missa perexpleta egrederetur uel potius extraheretur.  Erutus autem inde, ante urbis prospectum tentoria figebat, et comparatis necessariis sumptibus ibidem hospitabatur, a Dei laudibus numquam uacans, quia laus eius semper erat indeficiens in ore ipsius. Pagani autem miraculo perterriti, et gratia reuerendi uultus eius inuitati, ueniebant ad eum, quibus ipse per interpretem que de Iesu erant gratanter annunciabat, et ut ab iniuria seruorum Dei manus cohiberent predicabat. Fiebatque miro modo, ut quos in aduentu  suo passus fuerat infestos, ipsi ei uersa uice cum honore seruirent, et mane facto deducerent abeuntem. Mirificabat enim Dominus seruum suum signis et prodigiis, in tantum ut omnibus sanctitas eius innotesceret, et uirtus Iesu per eum ubique predicabatur, quia fama sanctitatis eius ubique ferebatur.

21. Constantinopolim ueniens, cum quanto honore exceptus ab imperatore sit, dignisque muneribus et obsequiis honoratus, dicere supersedemus, quia ad alia properamus. Optate itaque uie dimissus cum gratia, per multimoda pericula apprehendit Iherosolime loca desiderata. Ingrediensque ciuitatis portam, responsorium illud de Dominica in ramis palmarum: Ingrediente Domino in sanctam ciuitatem,  dulcissona cum sociis modulatione decantabat, Christum crucifixum, qui est super omnia Deus benedictus in secula , adorans, et locum sepulchri eius oculis fidei ueneranter amplectens. Omnia ergo natiuitatis passionis et resurrectionis loca fide circuiens, dum non saciaretur oculis intuendo, mente pascebatur; quia ad uisionem dulcissimam et diu desideratam, iamque concupiscenti animo preparatam, mirabilium Domini, gaudio et letitia ineffabili replebatur. Occurrit autem ei uenienti patriarcha Iherosolymitanus; audierat enim famam eius omnium ore celebratam; et consalutati mutuo, dato sibi pacis osculo, letati sunt in Domino. uidens uero in eo aspectum angelicum, modestum sermonem, incessum mitem, caniciem  uenerandam, habitudinem senectutis omnibus reuerendam, gratulabatur in spiritu: Sicut, inquiens, audiuimus, ita et uidimus . Introductus igitur in sanctam Syon, missarum solempnia celebrauit, astante pontifice et clero; et sic locum sepulchri Domini cordis affectu reuisens, omnemque locum sanctum pia deuotione perlustrans, cum se desiderio satisfecisse crederet, iterum estuantem deuota sollicitudine saciabat animum. Numquam a missarum celebratione desistens, numquam a uerbi Dei erogatione cessans, immo ubique que Dei sunt annuncians, nec timore mortis, nec infestatione barbarica a ueri et recti exibitione et mali prohibitione desistens. O quis eius affectus in Deum!  quanta contriti et humiliati spiritus exultatio! quanta cordis iubilatio! cum uideret se esse presentialiter ubi Christus natus est, ubi passus, ubi sepultus, ubi steterunt nouissime pedes eius quando ascendit in celum. Ubicumque incubuisset orationi, madebat terra lacrimis, clamor cordis ascendebat ad Dominum, corpus atterebatur, spiritus eleuabatur. Continuabat noctes uigiliis, attenuabat corpus ieiuniis, numquam sine lacrimis, numquam sine precibus, cum totus exultaret in Domino, letitiam mentis, uultus serenitate proferebat. Dominica die qua  celebratur aduentus Domini in Iherusalem et exceptio eius a pueris cum hymnis palmarumque et frondium ramis, urbem ingressus est; ebdomada tota pernoctauit in laudibus Dei, cum tota ecclesia discurreretur a paganis gladiis accinctis ipse nichil dubitans, nichil hesitans, que Dei sunt Deo reddebat peruigil in orationibus, in ieiuniis continuus: adeo ut gentiles ipsi admirarentur deuotionis eius instantiam, et reuererentur constantiam.  Diem cene sacratissimum in exibitione mandati Domini et pauperum recreatione deduxit, pedes pauperum abluens, uestes et queque necessaria tribuens, et totum se Dominicis seruiciis conformans et applicans. Iam uero quis referat, qualiter se die parasceue mactauerit, cruciauerit, Christo cruci confixerit?  Totus in lacrimis, totus in cordis compunctione, in contemplatione, in suimet abnegatione, maxime cum uideret sepulchrum Iesu pre oculis, et esset ei materia doloris et compassionis. In orationibus assiduus, pernox in uigiliis, fatiscentes ieiuniis artus spiritui seruire cogebat. Die illa cum nocte sequenti a loco sepulchri non recessit, ammirantibus comnibus instantiam illius, quod aliis recedentibus ipse non recedebat.  Quid multa? uenit dies sancti sabbati, quo expectabatur ignis a Domino, et gentiles armati, Christianis intro conclusis et beneplacitam uoluntatem Domini de igne suscipiendo prestolantibus, totam obseruauerant ecclesiam, ut si ignis non adueniret,  omnes gladio perimerentur: cum ecce, hora circiter nona, omnibus orantibus, in una lampade ignis  accensus est a Domino, nullius mortalium suffragante amminiculo, et gentiles omnes stupor apprehendit et pauor, Christianos uero gaudium et exultatio, ut ab omnibus tota certatim caneretur ecclesia: Magnus Dominus noster, et magna uirtus eius, et sapientie eius non est numerus . IIico uir beatus sacris indutus uestibus, myssa inchoata, Kyrie eleyson solempne elata in excelsum uoce pronunciauit.  Iam enim lectiones et cantica, seu quidquid est illud consuetudinarii officii usque ad accensionem luminis in expectatione noue lucerne finierat, et sic Gloria in excelsis Deo cum lacrimis et iubilo cordis intonans, gaudium  Christianis, metum et admirationem paganis incussit. Astabant in circuitu altaris undique frementes et frendentes, sed tanta erat reuerentia uiri, tanta in uirum protectio Christi domini, ut omnes sanctitatem eius et religionem admirantes reuererentur, et omni eum honore dignum ducerent ipsi etiam qui inimicabantur. Noctem illam pater noster Gratia Dei duxit insomnem, Dominum resurgentem adorans, et cum Maria Magdalene in orto mentis, ubi uirebant per eum plantaria uirtutum, ortolanum Iesum uidere desiderans, ut uocaret eum proprio nomine, et se magistrum et Dominum doceret agnoscere, ut factus testis uere resurrectionis eius,  in uoce fidei annunciaret fratribus: Resurrexit Dominus. Mane facto, consuetudinariis canticis expletis, missam festiue circa horam terciam celebrauit, et communicatis fidelibus populis cum gaudio domum rediens, celebritati diei satisfecit, et tota die cum patriarcha familiarius loquutus, diem deduxit in iubilo cordis et uoce exultationis, semper locum sepulchri Domini reuisere gestiens, recolens et admirans sudarium capitis Domini non cum linteaminibus positum, sed separatim inuolutum in unum locum.

22. Diebus festis reliquis celebratis in gaudio et tripudio animi, destinauit uir mittissimus cogitare de reditu. Nec rediit uacuus a munere, quia archa cordis eius repleta erat bona deuotione. Quod autem  fuit munus illud? Discurrentes pagani per munitiora templi, ipsa ebdomada ante pascha, lapides in populum sacra celebrantem iaciebant. Casu lapis ueniens intra sepulcrum cecidit, quem uir Domini pro magno munere sibi assumpsit, et totis illis diebus, quibus celebratur passio uel resurrectio Iesu, intra sepulchrum iacentem uigiliis et orationibus Domino dedicauit. Hunc recessurus cum magna deuotione sustulit, et exosculato loco sancto, quasi totum secum ferret, inter sancta reposuit, et ualedicens patriarche, prospera ei imprecatus abire decreuit. Ingemuit ille in uoce dilecti uale dicentis, et proferens reliquias preciosissimas de ligno Domini, itemque marsupium unum auro textum pregrande  reliquiis sanctorum refertum, optulit seni uenerabili cum gratiarum actione, inquiens: Accipe, o dilecte Domini, munus bone uoluntatis et deuotionis, quod sit mutui pignus amoris, munus quod numquam consummatur, semper extet, hereat, amico conuiuat, quod euanescentem memoriam excitet, iocundum, quod obuiam animo ueniat, et numquam labatur a memoria. Prestet Dominus istis et omnibus sanctis intercedentibus, ut iterum uideamus nos in celestibus, ubi finis laborum et remuneratio premiorum eternorum, ubi numquam ab inuicem separabimur; gaudentes et gustantes quam sit dulce et iocundum habitare fratres in unum . Diuisi sunt ergo ab inuicem flentes, quibus si licuisset conuiuere, et commori libuisset. Graditur pater Richardus Gratia Dei  aggere publico, oneratus onere nobili et dulcifluo, se et sibi commitantes comittens Deo uniuersorum corde humili et contribulato. Pendebant a collo eius sanctorum reliquie, ut haberet pre oculis paratum specimen sanctitatis, nec deesset cordi memoria eorum, quorum sarcina delectabili reliquias gestabat. Quanta uero in redeundo passus sit, ipse nouit qui pertulit: que omnia diiudicat, qui laborum remuneratorem se promisit. uideres uirum seculis uenerandum, dum iret, sepius ceruice reflexa uersus sanctam Iherusalem humiliari, suspirare, gemere, affectum cordis oculis pandere, gaudere quod sanctum locum sepulchri uidisset, dolere quod non  semper uideret. Hinc ex affectu sermonem populis dare, beneficia Iesu oculis monstrare, omnes subito ex deuotione ingemiscere, Deum benedicere, memorari dulcedinis diuine, et ad bona sectanda prorsus accendi. Non cadebat passio Domini a memoria, que erat fere tota eius memoria. Quid enim fuit totus uite eius excursus, nisi uelle pati pro Christo, commori ei et consepeliri, ut daretur sibi per Christum in gloria resurgere cum illo? Ideo tanta passus est, qui ut pateretur exul pro Domino factus est.  Et quidem iuste. Sapienti enim omnis mundus exilium, et uiro iusto omnis mundus [310 1Kb] domus. Sapiens autem erat, quem ipsa inhabitabat sapientia, uir iustus erat, quia corpus peccatis subditum nescit inhabitare sapientia.

 23. Reuersus tandem ad illos suos palestrites, Sarracenos scilicet, qua uia uenerat, eadem et regrediebatur. Ante muros urbium missarum solempnia celebrans, nec assuetos imbres inundantium lapidum pauens. Mirabilis prorsus uirtus et stupenda, grande mysterium, spectaculum predicabile. Stabant supra caput hominis Dei hostes, dirigebantque in illum lapides, adeo pregrandes, ut non tantum caput, sed totum prorsus [311 1Kb] si occurrissent conquassarent hominem. Manebat ille intrepidus, quia protegebatur a lapide preciso de monte sine manibus. Dirigebantur aliorsum lapides, quia lapidi uiuo manenti in lapide qui reprobatus est, qui angularis missus est, timebant illidi; cui si illiderentur, frangerentur.  Obstupescebant gentiles miraculo, nec nouitate miraculi terrebantur, cuius admiratione deteriorabantur, quoniam ipsa eis admiratio erat peccati innouatio. Stabant a longe monachi et clerici quantum iactus est lapidis, et peregrini, ipse solus ingrediebatur propiciatorium, qui armum in sacrificio et dextrum acceperat separatum, quia non solum erat operatio eius utilis, sed et singularis; qui inter malos non solum que sunt recta faciebat, sed et bene operantes subditos sicut honore ordinis, ita morum uirtute transcendebat. Qui cum armo pectusculum quoque in esu acceperat, quia non solum pectore recta cogitabat, sed et spectatores suos ad sublimia armo operis inuitabat. Sed iam quid moramur redeuntem? Reddamus patrem filiis, ut gratulentur  in inuicem, et pro absentie tedio, quod perpessi sunt, ipsi sibi sint consolatio. Non autem pretermittamus Antiochiam sancti Symeonis presentia claram. Ibi enim inuenit pater amantissimum filium, ibi recepit filius patrem karissimum, ibi socii socium, fratres fratrem, comites agnouerunt comitem. Neque enim potuit, multis obstantibus periculis, perficere quod decreuerat, precipue cum nosset diuina reuelatione in itinere illo plura se passurum aduersa. Delectatus igitur uterque comparis presentia, delegerunt simul uirdunum redire, ut quod supererat  temporis simul explerent in exercicio spiritualis phylosophie . uenientes autem ad ciuitatem Bellegradam  , que est in confinio Bulgarorum et Hungariorum, a ciuitatis infelicissimo principe prohibitus est cum eis transire, et ita lugens et dolens diuisus est a patre et fratribus lugentibus et dolentibus. Domnus Symeon per multa pericula iuit Rotomagum pro inplenda obedientia; pater Richardus gratia Dei longo et uario itineris labore redditus est finibus Gallie Belgice.

24. Occurrit ilico patri a longe filiorum examen letantium et gaudentium ob aduentum eius desiderabilem. Ubi uero percrebuit fama celebrior eum aduenire, factus est concursus ad eum nobilium et ignobilium, diuitum, mediocrium, pauperum, et quaquauersus  ueniebat, occursus gaudentium et concurrentium non deerat. Cum tanta frequentia, cum tanta pontificum et palatinorum procerum, nec non cleri plebisque letitia, longa mora protenso temporis spacio, uirdunum usque deducitur. Quo cum nunciaretur adesse, totis obuiam portis ruunt, tota obuiam ciuitas progreditur. Senes cum iunioribus, matres cum infantibus, etas quoque ipse inbecillior in occursum tanti uiri se proripit, domi nullus subsistit. Clericorum, monachorum, nec non et sanctimonialium Domino sacer ordo dicatus obuius egreditur patri cum crucibus et cereis, et diuerso ecclesiastice dignitatis apparatu prestolans uenientem, et remorantem uix ferens, quia cupienti animo  nichil satis festinabatur. Ubi uero uenit, et uenientem fas fuit uidere, clamor populi attollitur, fluunt lacrime gaudio plene. Non erat satis cuiquam semel uidisse, nisi daretur iterum iterumque uidere. Descendit itaque, et susceptus deductus est ad monasterium cum cantico in iubilo, omnibus plaudentibus et dicentibus: Benedictus dominus qui facit mirabilia solus. Diem illam gaudiis plenam solempnem duxit deuotio fratrum, quia et iusta est causa letitie amicum letum uidere: et si amicum, quid patrem?  Agendum est bonis, ut uoluntas bona non lateat, sed aperiatur ut luceat. uerba cessent, si quemadmodum debet quis afficitur, conscientia eminebit in uultu. Nichil autem gratius publica amicitia, nullum supplicium grauius publico odio. Intellectum  enim rei optime et dulcissime amisit, qui omnium designatur oculis, et designari se iudicat, qui caret acie oculorum, qui sensum beneficiorum amisit, cuius aures morbus obstruxit. Sed pudorem tollit multitudo peccantium, et desinit esse probri loco commune maledictum. At contra qui ab omnibus diligitur, equali perpetuaque uoluptate fruitur. Aduentus igitur patris nostri commune fuit beneficium, quia commune gaudium, quia et cum absens esset, diligebatur ab omnibus. In prima enim parte animi apud uniuersos positus, semper occurrebat memorie,  numquam ita sepositus uel abiectus, ut in ignorantiam uerteretur. Quidquid uero frequens cogitatio exercet et renouat, nunquam memorie subducitur, que nichil perdit nisi ad quod non sepe respexit. Reliquias ergo Iherosolimitanas seu undecumque quesitas, quibus onustus aduenerat, in sanctuario pater Richardus deposuit, et sic lectione premissa, susceptis et deosculatis fratribus, uicem beneficiis rependit, gaudens cum gaudentibus, et gratias agens quod eorum orationibus munitus labores uiarum securus percucurrerit, libens tolerauerit, quod gratissimum est cuilibet enumerare ubi euaserit. Postquam igitur dilectioni satisfactum est, et prospera utrimque replicata, quia in talibus aduersis referendis si qua sunt, dies reseruatur crastina, ad refocillationem  fatigati corporis uentum est; quod et abunde, ita tamen ut honestati sufficeret, procuratum est. Exinde uenerabilis pater in reddenda beneficiorum uice accingitur, primam eorum pensionem soluens, quod grate ad eum peruenerint effusis affectibus iudicare, et hoc ubique testari. Cepit enim, quasi nichil actum fuisset, beneficiis addere beneficia, rimari singulorum necessitates, et ope eas leuare, ut cuncti agnoscerent patrem sibi aduenisse, et plenitudini gaudii eorum nil deesset. O uirum omni laudis preconio dignum! qui etiam puerorum lecta per se circuibat, ut uideret si quid esset addendum, si quid innouandum, si quid meliorandum, ut etiam per hoc paternus eius animus agnosceretur, et debita pietas cunctis inpenderetur. Studebat id omnibus resecare  uitia, mores corrigere, ut posset plantaria uirtutum inserere.

25. Nec silendum quid de Stephano, quem cenobio sancti Laurentii prelatum diximus, actum sit. Cum enim esset idem communis pastor noster in expeditione Iherosolimitana, et per annum continuum pene remoratus fuisset, famaque fuisset defunctum eum esse, Duramnus Leodiensis episcopus, qui Wolbodoni successerat, Stephanum ad se euocatum, ut loco abbatis preesset, officio monuit, et ammonendo petiuit. Cui cum uir simplicis ingenii patris spiritualis pretenderet obedientiam, absque cuius permissu et uoluntate nulli fas esset quidquam presumere, ille respondit patris Richardi se in eius discessu uoluntatem agnouisse, quod eum loco preficere  delegisset: cuius quia nunc obitum audisset fama uulgante, decreuisset ut decebat uoluntatem inplere. Quid multis morer? persuasum est homini, et sibi minus cauens, suscepit prelationem loci, consecratus ad officium abbatis. Non multo post uir Dei rediit, et audiens quod factum erat, super fratris errore doluit. Ille quoque ut audiuit patrem adesse, non est ausus occurrere uenienti, sed cogitauit preuenire faciem eius in confessione, et sumptis comitibus uenit ad festiuitatem sancti uitoni. At ubi uenit, solus absque comitibus claustrum intrauit, orationes fecit, in claustro sedit, et quasi qui numquam ordinatus fuisset prelationem abdicauit. Conspectui patris presentatus satisfecit, qualiter ad consentiendum  inductus fuerit patefecit; semper tamen se errasse, se deliquisse confessus est. Aderant et comites, inter quos erat archidiaconus missus ab episcopo, poscens patrem piissimum ut errori locum daret uenie, et quod actum erat pro suo amore ratum sineret esse et stabile.  At uir mitissimus pauca cum consilio loquutus: Petitioni, inquit, domni episcopi adquiescere honorificum est, et fratrem qui publice peccauit publica satisfactione corripere bonum est. Hec loquutus, fratrem ultimum in collegio fratrum interim sedere precepit, quoad usque tractaret in capitulo de his que mandabat episcopus, et consilio generali quid esset agendum disponeret. Abscessit frater a conspectibus patris, et cum tanta uirtute patientie iubentis obediuit imperio, talemque  se exibuit in obediendo, ut miraretur qui uidisset. uigilia erat festiuitatis sancti uitoni, ad quam certatim undique confluxerant nobiles et spectati uiri uulgusque promiscuum, et in presentia episcoporum, abbatum, monachorum, clericorum, nobilium et ignobilium ultimus omnium sedit Stephanus cum bona patientia et uultus eius non sunt mutati in diuersa . Quamobrem ad exorandum patrem Richardum pro ipsius restitutione omnes qui aderant unanimes reddidit eius humilitas. In crastino coram omnibus culpam professus, errati remissionem optinuit, gratiam reportauit et de ultimo promotus est in superiorem statum, cum gratia patris sui prelatus custodie gregis Dominici, et iam ad missas, ut abbatem decet, honoratus est, qui de correptione  illata iniuriatus non est. uerum archidiaconus Leodiensis, quia domini sui ut uoluit in omnibus exequuta uoluntas non est, rediens ad illum, non tamen cum abbate Stephano, testis fallax factus est; qui rem gestam non ut gesta est, nec eo animo quo gesta est, retulisse comprobatus est. Qui prorumpentes in se animi appetitus nulla ui animi cercens uel refrenans, abbatiam Lobiensem beato patri pro his, que secus quam mandauit gesserat-abstulit, et abbatem contra ius fasque, quem uoluit, substituit. At uero domnus Stephanus aliquot diebus uirduni commoratus, et de correptione melioratus est, et quamdiu uixit patrem fratresque intimo amore dilexit, filiosque suos in timore Deo seruire docuit,  omnibusque exemplar religionis et discipline extitit.

 26. Igitur ad beatum Symeonem reflectentes articulum, quid apud Richardum Normanie principem egerit, sicut in armario Rothomagensi continetur, licet libellus uite eius hoc sileat, paucis explicemus. Ad hunc itaque ueniens cum sociis, commendatus est cuidam uiro nobilissimo Gozelino nomine, qui eos gratanter suscepit hospicio, et benigne post laborem refecit. At uero clementissimus princeps Richardus caritate profluus, misericordia copiosus, serui Dei tam prolixi itineris motus labore, necessitati seruorum Dei de monte Syna compassus, plurimas eis largitus est diuitias, quas uenerabilis Symeon per fratres qui secum aduenerant, fratribus  misit, et ipse cum prefato Gozelino uno tantum contentus famulo Stephano nomine, uiro eque sancto, biennio mansit; cuius hortatu idem uir nobilissimus monasterium sancte Trinitatis in uicino monte Rotomagensis urbis edificauit. Illo in loco uir mitissimus domnus Symeon reliquias sancte Caterine, quas secum ferebat, deposuit, gaudens diuina id preordinari dispositione, ut scilicet occidentalis plebs tanto gauderet suffragio, dum eius frequenter releuari mereretur antidoto. Hec autem est sancta Catherina, que a Maxentio cesare apud Alexandriam martyrio coronata, ab angelis ad montem Synay delata, et in habitaculo angelicis manibus preparato locata, quod quidem in modum turricule in edito porrectum, uno tantum foramine scala apposita  aditum prebet, oleo, quod de eius corpore profluit, omnibus medetur infirmis. Porro ad radices eiusdem montis ipsius sancte uirginis extat oratorium, in quo multa turba monachorum die noctuque Deo laudes canentium, beate martyri deuotum exhibet famulatum. His moris est die Dominico montis supercilium ascendere, et missis ibi celebratis, duos uel tres ibidem semper fratres dimittere ob excubias sacri corporis, quibus alii uicissim fratres per hebdomadas succedunt, sacrumque oleum, quod de illo effluere non desinit, uitreo uase supposito debilium usibus reseruandum summa cum ueneratione excipiunt, quo non solum Christiani, uerumetiam pagani, quod dictu mirabile est, iniuncti, opem sibi medicine reportant. Inter quos cum beatus Symeon  sue septimane fungeretur officio, cum illo salutaris olei liquore tria admodum minuta de sarcofago distillantia meruit ossa excipere. Que diligenter collecta, et in concha uitrea cum ipso oleo recondita secum conseruauit multis profutura, et ea postmodum, ut diximus, ecclesie prefate Sancte Trinitatis Rodomi contulit, auro et argento preciosiora. Continetur adhuc in eodem cenobio uas illud uitreum cum reliquiis, id est tribus minoribus articulorum iuncturis, quod uas ob inundantiam sancti olei quaque septimana uacuatur, et petentibus pro reliquiis sancti corporis datur. . Beatus autem Symeon apud prefatum Gozelinum biennio manens, cogitauit tandem patrem suum karissimum  Richardum abbatem sociosque suos inuisere, et sic ualedicens omnibus, uirdunum uenit, et cum eodem patre diebus quamplurimis mansit; et frequenter iniuriatus, tamquam agnus mansuetissimus omnia pertulit, et speculum totius sanctitatis omnibus se prebuit.

 27. Igitur anno ab inc. Dom. 1028. templum sepulchri Domini funditus euersum est iussu principis Babilonie, faciente Iudeorum nequicia. [GLABR. III, 7; Iu, 4.] Sequuta eodem anno in orbe terrarum uniuerso fames, ita cepit conualescere, ut  talem antea quis non uiderit. Ceperunt enim inter se elementa compugnare, ita ut in tribus annis pre nimia pluuia non inuenirentur sulci utiles seminibus. Tunc in plerisque locis fuit modii precium 60 solidorum, alias sextarius 15 solidorum. Tunc etiam humane carnes ab hominibus deuorate sunt, ita ut in forum Trenortii delate sint, acsi uenundande. Quas qui attulit deprehensus, igne crematus est. Carnes uero humo tradite, atque ab alio noctu effosse et comeste sunt. Qui deprehensus, et ipse combustus est. Tunc prope ecclesiam sancti Ioannis in castanedo prope ciuitatem Matisconensem sitam quidam sibi tugurium statuerat, qui cum nocte quadam errantem suscepisset hospicio, deprehensus ab eo huiusmodi cibo uesci, cum susceptus timens sibi fuge  se credidisset auxilio, re in ciuitate patefacta, missis exploratoribus inuentus cum 48 capitibus trucidatorum, quorum carnes uorauerat; et hic deprehensus igni traditus est. Tanta fuit famis anxietas, quod attemptatum sit in partibus illis, ut quidam albam terram argille similem effossam, permixta farina uel cantabro  , pane inde facto comederent. Miserum erat et dolendum uidere ora marcentia ieiunio, hos ad terram ruere non eis suffragante cibi solatio, istos morientes aspicere, alios dum eis funus exiberent pariter commori et super ipsos occumbere, plures numero insepultos iacere, quia non erat qui sepeliret. Sequuta est et alia pestis, quia e cadaueribus mortuorum pre nimia multitudine sepultura carentium lupi adescati, cepere  predam ex hominibus. Tunc carnaria facta sunt a Deum timentibus, in quibus patrem filius, fratrem frater, et mater filium dum deficientes aspiceret, protrahebat; et aliquando ipse dum desperabat de uita, superaddebatur, ita ut gratissimum id esset officium funeris, si spirans aliquis illo a quouis proiiceretur. Quamobrem in expensis egenorum ecclesiarum ornamenta distracta sunt, dispertitique thesauri. Aurum enim, ut ait moralis doctor Ambrosius, ecclesia habet non ut seruet, sed ut eroget. Quis autem eo tempore reconderet, cum reconditis, si fames saltim quinquennio durasset, nullus esset qui frueretur? Sed nec omnibus subueniebatur, quia uoluntati posse non suffragabatur. Hac ergo tempestate  ciuitatum Gallicanarum presules consilium, quo tanta mali moles leuaretur, ineuntes, hoc tandem adinuenerunt , ut quia deficientibus iam ex toto alimentis omnibus opitulari nequibant, ne terra habitatore destituta in solitudinem redigeretur, aliquos quos esse uegetiores constaret, dato pro posse numero cotidiano qualicumque cibo sustentarent: non ut aliis solacia que poterant subtraherentur, set ut istos sustentatos terre cultores reseruarent, et aliis misericordie uiscera non negarentur. Det illis Deus inuenire misericordiam, qui in tanta  angustia misericordiam necessitatem patientibus inpenderunt; et parcat eis, qui cum possent, uoluntati indigentium, non ut debuissent et potuissent, consuluerunt. Inter has angustias uenerabilis abbas Richardus mente compunctus, cum omnia que habebat pauperibus contulisset, non pepercit thesauris ecclesie, immo que in eis preciosiora erant in ornamentis et palliis uendidit Remensi ecclesie, et precium eorum pauperibus distribuit, retento quoque sibi certo numero eorum quibus cotidianum uictum ut uiuere possent inpertiebatur, mittens preter hec litteras et nuncios, et per se etiam commonens reges et principes, pontifices quoque quibus familiaritate iungebatur, ut thesauros, quos tinea et erugo demolitur, per manus pauperum celestibus  palatiis inderent, et uentres egenorum gazofilatia eternitatis sibi constituerent. Accepit etiam pecuniam non paruam a comite Rutenensi, concessa loco uadii abbatia sancti Amantii, que erat iuris ecclesie sancti Petri, quam omnino pauperibus partitus est. uerum comes data pecunia et abbatiam sibi usurpauit cum redditibus et fundis; et ut asserunt habitatores Rutene urbis, antequam pecunia recepta fuisset ex eiusdem abbatie fundis, ipse morte preuentus est, et sic abbatia a successoribus eius retenta est, quamquam ab inhabitantibus non tota sancti Amantii abbatia, que latisssima est et possessionis enormis, iuris ecclesie uirdunensis esse dicatur, sed pars quedam, uidelicet abbatia sancti Marii de Utiabra, ut moderni testantur etiam nunc.  Nec debet reticeri Willelmi Supra regule factum memorabile. Cum a Fructuariensi cenobio, quod iuris erat Diuionensis ecclesie, redisset, et Diuioni, ut decebat, susceptus in capitulo qualiter se fratres haberent, si necessaria non deessent inquireret, ut audiuit, omnia esse plena, nullumque locum indigentie qui non posset leui obice obstrui, interrogat de elemosina, cognouitque, quia etsi consuetudinaria dabatur non tamen pauperibus prout poterant et habebant suffragabantur, zelo succensus eo qui carnes sanctorum exedit, increpata eorum duricia, a sede concitus cum bona indignati animi stomachatione surrexit,  et imposita antiphona de mandato: Ubi est caritas? non ultra progrediens, sed hoc eius  inicium semper repetens, ad cellarium uenit, et missile quodlibet, quod manibus Finees alterius occurrit, arripiens, cum in ore et animo eius semper uersaretur: Ubi est caritas? uasa, in quibus frumentum, ordeum et uinum seruabatur, disrupit, et accitis pauperibus uascula eorum inpleuit, illud semper corde et ore depromens: Ubi est caritas? et operis exibitione contestans. Cuius animi indignationem uix adiuuando, ut quod aggregatum erat expenderetur, mitigare potuerunt, cum Ubi est caritas? semper repeteretur, et ipsi incrassati, inpinguati,  dilatati exprobrarentur. [GLAB. R. uita Will. 29.] Nec antea cessatum est, donec omne illud repositum pauperibus donatum est, et ipse ad Italiam remeans, cum biennio suum a seculo expectasset excessum, tandem redire compulsus, ante Diuionem transiens, loca sibi commissa circuibat, dehinc Fiscanum  se contulit, ubi inminente a. dom. inc. 1031 indict. 14 obiit Kalend. Ianuarii, ad cuius sepulcrum puerulus decennis a maxima egritudine sanatus est.

Hoc anno Chono, qui et Conradus, in Franciam uenit.

[GLAB. ROD, Iu, 5.] Anno igitur a passione Domini 1000, ab inc. uero 1033, cepit placida serenitas terre dulcedinem Creatoris ostendere, et frugum  abundantiam portendere. Tunc per Aquitaniam, et Arelatensem et Lugdunensem prouincias, et per uniuersam Burgundiam concilia instituta sunt, et pax firmata. Statutum est etiam 6 feria a uino et 7 a carnibus abstinere, nisi grauis infirmitas intercederet, et tunc tres pauperes reficerentur. Eo quoque anno tanta copia frumenti, uini ceterarumque frugum extitit, quantam in subsequente quinquennio quis sperare non potuit. Sed humana styrps [312 1Kb] immemor beneficiorum Dei, uelut canis ad uomitum reuersa, recalcitrauit, et ad maliciam conuersa est. [Cf. GLAB. ROD. uita Willelmi Diuion. 13.] Preerat eo tempore comitatui Normannie Richardus iunior  , primi Richardi filius, qui in Fiscannensi cenobio, in quo pater suus clericos instituerat, abiectis  clericis monachos introduxit sub regimine Willelmi abbatis, quibus etiam ad usum cotidinarium, in ornamentis et prediis, fundis et reditibus tanta largitus est, ut cupiditati satisfecisse uideretur. Erat enim in elemosinis largus, in caritate profluus, ecclesiarum amator, pauperum recreator, seruorum Dei precipuus uenerator, in cuius manu elemosina sudabat, donec inueniretur cui debebatur. Huius tempore uiris religiosis floruit Normannia, qui ad eum undique confluebant uelut apes ad aluearia. Inter quos hunc uirum beatum propensiori coluit reuerentia, adeo ut speciali eum amore diligeret, et preceptis eius obtemperare consiliisque adquiescere gauderet.

  28. Obiit quoque Richardus Normannorum dux a. inc. Dom. 1026, et successit Richardus III, et eodem anno defunctus est. Post quem Robertus comitatum Normannie adeptus, hunc ter beatum Richardum, de quo nobis est sermo, inter primos habuit, consilioque eius regni Normannie tractabantur negocia. Tunc extitit quidam Britto nomine Ermenoldus, homo mentis peruerse, detestande fame, qui totam uitam suam diabolo dicauerat, ut post experimentis probatissimis compertum est. Hic horis et momentis omnibus cum diabolo loquebatur, et  quidquid sibi agendum foret illius nebuloso colloquio disponebatur. Hic per suscepta iniquitatis consilia ad plenam iniquitatem enutritus, et uere membrum illius factus, qui est fomes malicie et discordie et omnis nequicie, apud prefatum principem omnes optimates totius regni accusauit, quasi qui eius meditati essent deiectionem et necem, et ita statum totius terre perturbauit, ut uere diaboli hoc opus esse, eius hoc artificium, eius commentum agnosceretur.  Inflammatur princeps aduersus optimates, fiunt discidia, excitantur iurgia, et uno intestino bello tota debachatur Normannia. Hac crescente discordia, comitatum pater Richardus adire compellitur, et adiuncto sibi domno Ermenfrido Rotomagum aduenit, et pace inter principes  restituta, predictum Ermenoldum alisquantisper mitiorem, quia ante conspectum seruorum Dei cassabatur omnis diabolica astutia, conuictum et correptum secum uirdunum deduxit, monasticis uestimentis induit, et hominem diaboli laqueis irretitum que sunt demonis spernere docebat. Sed in corpore peccatis subdito refugit habitare sapientia. Simulabat ille ad tempus se phylosophum, ut crederent eum qui non nouerant theosophum, sed nil ficte pacis amicum sapientia nouit. Quamobrem omnis eius astutia et nequitia breui cognita est, nec potuit latere inter sanctos feralis illa rabies, pacis inimica. Egreditur inimicus homo de loco non suo, redit ad sua, utitur arte inpudentissima, et iterum peruersitate  malignitatis eius corrumpitur Normannia. Proiicitur de latebris, quo se fortiorem et ualentiorem credebat, et quia diaboli calliditate in mortem ducendus esset, a beato ei uiro predicitur, nec frustratur promissis. Postquam enim plures optimatum Normannie coniuratione conficta et imposita duello supera uit, quos conuictos principalis seueritas oculis terrisque priuauerat, a quodam forestorio conuictus, superatus et occisus, finem uite fecit et criminum. Quo in facto intueri libet dulcedinem et pietatem uiri iusti, qui hominem uere diaboli ergasterium ut uidit precipitante diabolo conuictum, ad sinum misericordie confugere docuit, et factum incorrigibilem, ne diutius grassaretur in uiciis, ad exemplum omnium perditorum citius perire nunciauit, ut esset  ei tanto leuior pena post mortem, quanto celerior peccanti accederet uindicta per mortem.

 29. ueniamus igitur iam nunc ad illud lacrimabile bellum apud Bar castrum habitum a. inc. Dom. 1037, [GLAB. ROD. III, 9.] in quo cecidit Odo filius Odonis filii Tetbaldi Carnotensis, cuius cognomen fuit Tricator, qui Willelmum Normannum Rollonis filium dolo interfecit, qui ex sorore Heriberti Trecorum comitis genuit Odonem, ut diximus, patrem huius Odonis. Et ut plenius illucescat rei ueritas, dicamus que fuerit causa tanti certaminis. Conradus Burgundie rex accepit uxorem Mathildem, sororem Lotharii iunioris regis Francorum,  et data est ei a Lothario in dotem Lugdunum ciuitas Galliarum nobilissima. Ex illa Mathilde genitus est Rodolfus rex, qui prefuit Burgundie post patrem; et Gisla, quam Conradus imperator duxit uxorem, de qua genuit tercium Heinricum; Berta etiam, quam accepit Odo Carnotensis, ex qua genuit hunc Odonem. Rodulfus uero rex absque liberis existens, Conrado imperatori Burgundie regnum dereliquit, dans ei lanceam sancti Mauricii, quod erat insigne regni Burgundie. Eo uero defuncto, et Conrado regno potito, Odo, quia erat ex sorore Rodulfi, sumpta tyrannide ad regnum cepit aspirare: et qui erat acris animi et ferocis ingenii, frequentibus irruptionibus irrupit fines Burgundie, optinuitque ciuitates et castella usque ad Iurum et montem Iouis, et  magnus factus est uehementer. Obsedit quoque uiennam, quam ea conditione in fedus recepit, ut prestituto termino in eadem urbe rex appellari et coronari debuisset. Infra hunc terminum expeditionem mouit in regnum Lotharingie, [IBID.] et Bar castrum cepit, dimissisque ibi militibus quingentis, ad alia se conuertit, quia curis agitabatur innumeris. Rebellauerat enim contra Heinricum Francorum regem Roberti filium, et contra ceptis eius obsistebat Conradus imperator, quorum lis magna fuit. Qui misit ad expugnandum illum Gozelonem ducem. Hoc Odo agnoscens rediit, et se ad bellum contra Lotharienses accinxit. Gozelo autem, dux totius prime Retie, cum nimio exercitu irruens in eum, cum diu utrimque pugnatum fuisset, exercitum eius in fugam uertit,  et ibi Odo ipse miserabiliter corruit. Cuius corpus lacerum uenerabilis pater Richardus et Rogerus Cathalaunensis episcopus a cede susceptum, reddiderunt uxori, et est sepultus Turonis. Cecidit in bello illo et Manasses comes, et Eueruinus et Dido, et uirduni sepulti. Walerannus quoque comes in bello ipso a Godefrido Gozelonis ducis filio grauiter uulneratus, cum iam deficeret pugnans, uitam poposcit et membra, ut liceret ei apud uirdunum sub regimine patris Richardi monasticis indui uestimentis, sicut Deo deuouerat, quod et optinuit. Et bello exacto, cum prefato patre rediit, et monachus factus est 

 Omittimus necationem et piscationem  noueni capitis paruulorum in uiuario, uiro Dei in abditis et asperis iugis Romarici montis que iam subierat amore quietis interne, Spiritu sancto reuelante signatam, ne sancto ordini sanctimonialium iniuriam fecisse uideamur, maxime cum et ille habitatione uicine sint, et tanta urbis uirdunice frequentia miraculum hoc celebratum sit, ut qui non uidit fama referente didicerit, licet uir prophetici spiritus id omnimodis propter improperium impiorum celatum esse uoluerit. Hec est enim causa que eum ab illa sua quiete prefati montis interim deposuit. Unde et correptione pro tempore et loco data, illo se retulit, ut palam daretur intelligi, inuitum  eum et quasi coactum ad horam relaxasse rigorem propositi sui. Illud erat in uiro Dei mirabile, quod absens corpore istud agnouerit, locum etiam et numerum, et quod terno tractu ab imis gurgitis gurgustiis illa naufragosa turba erueretur.

Habitauit autem primitus in loco quinque milibus a Romarici monte semoto, qui nuncupatur . . . . . , uno tantum comite contentus, cui tamen uersa uice dominus cum Martino seruiebat. Ubi quanta se corporis maceratione attriuerit, quanta mentis contritione animam releuauerit, solus internorum arbiter nouit, quia et ille sic opus dextere peregit, ut ignoraret sinistra, maxime cum incolatum suum prolongari cotidie defleret, qui uolebat a consortio habitantium Cedar tenebroso diuelli. Post hec ad locum,  qui RombÃªchus.  dicitur, secedens, ibi habitaculum sibi instituit. Et cum ibi uellet diutius latere, non potuit. Ceperunt et illo confluere, quÃ®s similis inoleuerat ardor uite anachoretice et eius se discipulatui contradere; quibus et ipse normam uiuendi instituit secundum morem a sanctis Patribus institutum. Cumque iam quinquennium dedicate penitentie impleretur, deuotio sancti desiderii non minuebatur, quin in dies propensiori studio augebatur, quia in ipsa sua exercitatione delectabatur, qui delectatione pascebatur. Inclinauerat enim ceruicem animi in testimonia Domini, incessu humilia, successu excelsa, processu clarissima, et quia ueram philosophiam amplexabatur, excitabatur accendebatur, et ardebat, ignitum enim eloquium tuum uehementer,  Domine, et seruus tuus dilexit illud  Reuocabatur ab episcopo et fratribus eius absentiam egre ferentibus, et illud ei sepissime intendebatur: Reuertere, reuertere Sunamitis, reuertere, reuertere, ut intueamur te . Sed ab eo uerbis, litteris, actu quoque ipso reditus denegabatur [313 1Kb] . uidi ipse quasdam epistolas in inuicem missas, et legi puerulus; in quibus constantiam eius in responsis, cum ei uerbum responsionis opponeretur, ut diximus, ita in fine unius epistole fratrum repressit intentio: Si, inquiunt, uerbo uerbis obuiare uolueris, non deficient uerba pro uerbo laborantibus.

 30. Anno ab inc. Dom. 1035 Robertus comes Normannorum Iherosolimam iuit, infinitam  pecuniam secum ferens, quam omnino pauperibus partitus est, et in redeundo apud Niceam obiit. Cui successit Willelmus in etate puerili. [GLAB. ROD. Iu, 6.] Eo anno Iohannes papa obiit, et successit Benedictus, Benedicti et Ioannis nepos. Willelmus fraude suorum Normannia pulsus, Robertum  Francorum expetiuit regem, qui bello et manu ualida congressus, uictis et prostratis Normannis, de traditoribus iudicio dato comitatum ei restituit.  Qui postea Mathildem, Balduini Flandrensis sororem,  in matrimonium accepit. Hic etiam tanto amore uenerabilem hunc, de quo sermo agitur, coluit, ut eius consiliis in illa tempestate palatina disponeret moderamina, et quamquam egre ad se accitum omnigena honoraret dulcedinis et deuotionis instantia, adeo ut ecclesiam Rotomagensem cum presule sedis ipsius et clero, eius gauderet decorari doctrina, ut ex multarum faciebus rerum nunc usque conici potest, etiam a libro communi secundum modos institutionem eius ordinato post maius altare catena firmato [314 1Kb] .

 Rambertus uirdunensis episcopus Hierosolymam uadens uilla Bellagrada obiit a. Dom. inc. 1038,  pontificatus sui a. 14, et postmodum tempore Richardi successoris sui a clericis  Bernero et Bernardo relatus, uirduni est sepultus in monasterio. Hoc [315 1Kb] etiam anno obiit Amadeus abbas Flauiniacensis 14 Kalendas Aprilis.

[ROD. GLAB. Iu, 9.] Anno ab inc. Dom. 1039, die Kalendarum Iulii, 6 feria, luna 28, facta est eclypsis solis. Sol enim factus est saphirini coloris, et eadem die natali apostolorum quidam Romanorum in Clementem papam insurgentes et interimere eum uolentes, cum non potuissent, a sede eum depulerunt. Sed Conradus imperator illuc ueniens, proprie eum sedi restituit, et eodem anno apud Saxoniam obiit, et tertius Heinricus successit. Clemens quoque papa, primo Bauebergensis episcopus, dictus Suicherus, obiit, et Robertus Francorum rex. Heinricus uero post mortem Ramberti, primo regni sui anno, uiro Dei  Richardo episcopium uirdunense concessit, sed uir mitissimus hoc renuit, et Richardum suum in batismate filiolum Hildradi comitis filium intronizari fecit. [GLAB. ROD. u, 3.] Eo in tempore, in mense Nouembrio luna 28 facta est eclypsis solis, et uisa est stella que Lucifer dicitur, uespere sursum et deorsum agitari, quasi comminando terrigenas.  Tunc etiam in Romana sede quidam puer annorum 12 statutus erat Symoniace, cuius turpitudo conuersationis et uite horrori est referre.  Fuit quoque in illis diebus suprataxatis circa annum millesimum Dominice incarnationis dissensio maxima post mortem Burchardi Lugdunensis archiepiscopi, qui hoc solum fecit nobile quod periit pro episcopatu ipso, quem multi superbe appetebant.  Et primus omnium predicti Burchardi nepos Burchardus Augustanus episcopus, relicta propria sede, procaciter Lugdunensem arripuit, et post multas perpetratas nequitias captus a militibus imperatoris, perpetuo est condempnatus exilio. Post eum Geraldus comes filium suum puerulum arroganter ibi sola presumptione auctore constituit, et hic in fugam uersus delituit.  Regebat eo tempore regnum Francorum Heinricus, Roberti regis ex Constantia filius. Nam Hugo, qui adhuc decennis  coronatus est, inmatura morte preuentus est. Tercium Robertum cum uoluisset mater facere regem, nec potuisset, ducem constituit Burgundie.  Fuit quoque dissensio magna inter ipsum Heinricum et filios Odonis qui apud Barrum obiit, Tetbaldum et Stephanum: adeo ut idem rex, ablato ab eis dominio Turonice urbis, daret illud Gotfredo Tuditi, filio Fulconis, qui eam toto anno obsedit: et inito bello Stephanus fugatus est, Tetbaudus captus cum suis ante ciuitatem deductus, reddidit eam Gotfredo, et in captione remansit. Mille septingenti et eo amplius uiri absque sanguinis effusione in prelio capti sunt.  Ea tempestate Ungros sibi secundo rebelles cum uicisset imperator, ex omni imperio suo episcopos congregari fecit, et contra Symoniam  agens ita orsus est : Lugens uobis incipio loqui, qui uice Christi in eius ecclesia constituti estis, quam sibi desponsauit et suo sanguine redemit. Sicut enim gratuita bonitate de sinu Patris per uirginem ad nos redimendos uenire dignatus est, ita suis precepit et dixit, mittens eos: Gratis accepistis, gratis date. uos autem auaricia et cupiditate corrupti, qui benedictionem conferre debetis, in hac transgressione dando et accipiendo maledicti estis. Nam et pater meus, de cuius anime periculo ualde pertimesco, eandem dampnabilem auaritiam in uita sua nimis exercuit. Idcirco quicumque uestrum hac se macula pollutum agnoscit, oportet ut a sacro ministerio arceatur. Propter hanc enim offensam uenit super filios hominum fames, mortalitas, et gladius. Omnes  enim gradus ecclesiastici a maximo pontifice usque ad ostiarium opprimuntur per uestre dampnationis premium, et in cunctos spirituale grassatur latrocinium. Ad hanc uocem imperatoris stupefacti pontifices, misericordie operam implorabant. At princeps misericordia motus, et pro anima patris sui orare eos monens, proposuit edictum, ut nullus gradus uel ministerium ecclesiasticum precio adquireretur; et si quis attemptaret, omni honore multaretur. Sicut, inquiens, Deus coronam imperii gratis mihi dedit, ita ego quod ad religionem pertinet gratis impendo. uolo ut et uos similiter faciatis. Puerulus itaque qui Romane incubabat ecclesie, precepto imperatoris a sede deiectus est, et Gregorius uI, natione Romanus substitutus est. Cuius bona fama  quidquid prior fedauerat in melius reformauit.  Hic sanctum Odilonem instituens Lugdunensi ecclesie ordinari pontificem, misit ei pallium et anulum. Sed uir religiosus humilitati studens hoc renuit, pallium tamen et anulum retinuit, seruans illud pontifici qui dignus esset; quod usque hodie Cluniaci habetur. Heinricus uero, recepto regno Austrasiorum, comperta dissensione condoluit, et apud Bysontium a. ab inc. Dom. 1041, electione cleri et populi firmatum domnum Odelricum Linguonensem  archidiaconum speciosis ornatum indumentis ad Lugdunensem destinauit sedem, et facta est prouincie quies et gaudium populo.  Anno ipso treua Dei primum statuta est et firmata, et pax ipsa treua Dei appellata. Que non solum humanis presidiis, sed et diuinis confirmata est terroribus. Quam cum noluisset recipere gens Neustrie, uiro Dei Richardo predicante, et ut eam susciperent, quia uoluntas Domini erat,  et a Deo non ab homine decretum hoc processerat, ammonente,  diuino iudicio cepit in eos deseuire ignis qui eos torquebat; eo anno fere totus orbis penuriam passus est pro raritate uini et tritici. Sequuta est e uestigio mortalitas hominum premaxima a. ab inc. Dom. 1042. Multi autem eorum qui torquebantur ab  igne, uenientes ad uirum Dei, meritis eius et precibus curabantur medica uirtute Dei. Superest adhuc domnus Eduensis episcopus  , uir uite longeuitate grandeuus, qui et referre solitus est, quia cum a sancto Odilone et ceteris ipsa pax diuinis reuelationibus instituta, treua Dei appellata, et ab Austrasiis suscepta fuisset, et uoluntas omnium in hoc esset una ut ubique seruaretur, negocium hoc strenuitati huius patris nostri Gratie Dei ab omnibus impositum est, ut eius studio et industria pax eadem in Neustria seruaretur, eo quod certi essent de eo, quod tanta esset eius erga omnes et omnium erga eum gratia, ut quidquid seruandum doceret, seruaretur a cunctis, quidquid uitandum monstraret, id cuncti uitarent. Quamobrem sategit pater uenerabilis,  ut tantum bonum gratanter ab omnibus susciperetur sed peruersa quorumdam uoluntas, et mens indomita, quasi inauditum hoc respuit, quasi qui nollent instituta paterna uiolare et noua atque inaudita suscipere. Unde et subsequuta est diuina ultio, ignis scilicet in rebelles et contumaces deseuiens a Domino, quo torquebantur qui uiro Dei resistere et mandata eius contemnere non uerebantur. uideres monasterium eximii patris ardentium turbis refertum, quos ipse sanctorum reliquiis aqua benedicta respersis et uino lotis, et puluere qui de petra sepulchri Domini radebatur uino ipso consperso, et ad potandum miseris dato, pace firmata et iurata, pristine sanitati reddebat. Pro innumeris autem turbis confluentium infirmorum uas potui illi  paratum erat, ut si aduenirent egroti, potus salutis non deesset, ne fallerentur si hora incompetenti uenissent; neue tunc foret necessitas recurrendi ad ablutionem reliquiarum, quod post expletionem misse inpleri mos erat.

[GLAB. ROD. u, 1.] Anno igitur ab incarn. Dom. 1045, Heinricus duxit uxorem nomine Agnetem, filiam Willelmi Pictauensis, apud Bysontium; ubi affuerunt episcopi 28. Cum enim esset alias bonus et omnes eius sitirent dominium, carnis tamen incontinentiam  frenare non potuit. Pater Richardus tunc temporis monasterium nolebat relinquere, a quo pro nullis ingruentibus causis patiebatur auelli, quia sciebat et predixerat filiis inminere resolutionem sui corporis. Etenim superioribus annis quando lues illa, de qua inpresentiarum mentionem fecimus, populum uastauit, cum dilaberetur populus, et ciuitas uirdunensis pene redigeretur in heremum, commune periculum communi oratione tolli consultum est. Cuius necessitatis urgente miseria, communi uoto deliberatum est beati uitoni implorandum esse presidium, cuius se confidebant meritis uite procul dubio captaturos remedium. uisum etiam est Richardo episcopo, ipsius confessoris corpus sanctissimum exponi debere de feretro, ut processione  solempni euectum presentaretur conspectibus omnium, ut plebs ipsius fulta patrocinio, dum sancti uideret loculum, eius propensius expeteret subsidium, quod nouerat sibi non defuturum. Contradicente itaque uiro reuerentissimo patre nostro, presul quod deliberauerat in crastinum inpleri destinauit: obsistente eo et dicente leuandam quidem miseriam populi, sed episcopo non cessurum in prosperum, qui ausus fuisset inquietare sancti corpus honorificum. Noctem illam pater insonnem duxit, ante altare sancti orationibus uacans cum lacrimis. In crastinum uenit episcopus, clerus omnis, et populus, et cum multo timore et reuerentia sancti pontificis exponunt reliquias, super aurum obrizum  preciosas. Quod ubi factum est, pontificem pater adiuit: Inplesti, inquiens, quod uoluisti, sed noueris te quintum abhinc annum in seculo non uisurum. Michi quoque qui assensi, ante quintum similiter annum terminus erit uite, te post modicum subsequente. Dixerat, et dictum rei probauit euentus. Quarto enim necdum exacto anno, uiribus corporis cepit pater destitui, et conuocatis fratribus indicauit imminere diem sue resolutionis. Mox itaque abbatie sancti Petri Catalaunensis Odylardum abbatem instituit, Bello Loco patrem Richardum delegit, cenobio sancti Huberti Teodericum, sancti Urbani Stephanum, uiros in omni theoria probatissimos, in seruando religionis proposito clarissimos. Has enim abbatias ipse per se regebat. Exoneratus  ergo ab omnibus, illam sibi tantum retinere censuit, cui pastor datus fuerat, in qua etiam se sepeliri destinauerat.  Et iam in mandatis Domini assiduus potius quam frequens, die quadam cum uidisset unum de fratribus monasterii cui nomen Mysac grauiter estuare febribus, ut quasi intercipi uideretur spiritus eius, manum illius tenuit, et ut nunciande hore operis Dei signum daret sanus factus et incolumis, precepit. Ille in uoce iubentis factus sanus obediuit patris imperio, et sic omni egritudinis caruit incommodo. Hic itaque, qui tantis abundabat uirtutibus, imminente die uocationis eius decubuit febribus, et ultima illa exercebatur egritudine. Quod ubi per urbem sonuit, aduenit episcopus, monachorum quoque, clericorum et sanctimonialium  cetus; et uisitatione solempni ostendebant erga patrem deuotionem pie affectionis. Nec rediit ad domum episcopus, quin immo cotidianis excubiis adherens ei, non die, non nocte ab illo patiebatur auelli. Aduenerunt et uicinarum urbium episcopi, abbates, et quique magnates, ad uisitandum eum et commendandos se ei; quibus uidebatur, quod in obitu eius omnino terra commoueretur et conturbaretur. Excubabat diebus ac noctibus ante domum eius turba filiorum et ceterorum fidelium, alii patri ad meliora festinanti ualedicere et se commendare uolebant, alii sanitates corporum expetebant, ut saltim aquam ablutionis manuum eius mererentur, qua inuncti refocillarentur. Ubi ergo sensit inminere horam uocationis sue, filios quos  Christo adquisierat conuenire iussit, et inunctus ab episcopo oleo sancto, confessione data, uiatico celesti pastus, expositus est lectulo, et iacuit in cinere et cilicio, ita ut altare sancti Nicholai eius semper appareret conspectui. Inde fratres alloquutus, consueta salutis documenta replicans, Deo ut seruirent et adhererent ammonuit, suique ut memorarentur piissima deuotione petiuit, omnibus in commune flentibus et suam destitutionem ingeminantibus, cum ipse omnium cohiberet lacrimas, solaretur dolorem, et Christi domini promitteret affuturam protectionem. Post hec reliquias quas Iherosolimitanus patriarcha ei dederat sibi afferri precepit; et salutatis eis atque deosculatis cum multa reuerentia,  eas quas collo ferre consueuerat exposuit, et ante se reuerenter sisti precepit. Hinc commune sanctorum patrocinium implorans, elata manu fratribus et omnibus qui aderant benedixit, et sibi benedici petiit. Sicque data filiis licentia exeundi, ipse oculis et manibus in celum porrectis et intendebat ad quem festinabat. Legebantur ante eum passiones Dominice, lectiones quoque ex quarto dialogorum libro; et felix eius anima illi soli adherebat, cui se totum commiserat. Ubi uero cepit iam ab inferiori parte corpus emori , sanctorum reliquias apprehendens in lectulo sedit, et ad pedes eas ponens, atque uti uitalis calor deficiebat, paulatim eas protrahens, tandem in pectore substitit, et reliquias ibidem cum reclinasset,  deposuit. O admirandam uiri deuotionem! O predicandam eius in omnibus sanctitatem! Cum ergo reclinasset, manus reliquiis apposuit, et sic usquequo spiritum Creatori redderet, erectis ad Deum luminibus mansit. Aderat ibi episcopus, et uiri religiosi quos obligauerat amor et beneficia pii patris, qui exitum eius premunibant orationibus continuis et psalmodia, qui uix et raro, licet ad horam separabantur ab eius presentia, ne contingeret eos absentes esse quando a corpore migraret felix anima. Illucescente itaque die mensis Iunii 14, quod est 18 Kalendarum Iunii, hora iam imminente tercia, presentibus filiis suis, quos loci angustia capere poterat, ceteris in maiori ecclesia consistentibus et canentibus, sancta illa anima corporeis neribus  absoluta, ad illud peruenit eternum quod est unum et inseparabile trinum. Oculos patris clausit episcopus; polinctores funeris  Richardus, Odylardus, Stephanus et Walerannus abbates fuerunt. Ipsi corpus sanctissimum procurauerunt, uestibus sacratis ex more induit episcopus, non quibus ille uoluit et precepit, qui uilia queque delegerat, sed quas dictauit amor paternus et deuotio sanctissima et debita  . Reliquie, quas super pectus suum ipse commiserat, induto eo sacris uestibus, supra pectus eius reposite sunt. Elatum ergo funus beatissimum baiulantium manibus, cum ob impetum populi occurrentis et plangentis obserata esset ecclesia, ante altare sancti Petri positum est; ubi missa a pontifice celebrata, tamdem porte monasterii  aperte sunt, et ecce populus innumerabilis utriusque secus et ordinis irruit cum lacrimis et ululatu cordis.  Plena erat ecclesia lacrimarum, omnes in commune pii patris deflebant obitum, ac si uiderent imminere interitum patrie. O quantus luctus omnium! quanta tote urbi mestitia! quam pia erat de eius obitu compassio! quanta omnium destitutio! Ea dies tota fuit gemituum, tota planctuum. Qua aduesperascente, corpus beatissimum ad principalem ecclesiam sancte Marie a fratribus delatum, debitis uigiliarum et psalmodie officiis necte ipsa ab excubitoribus honoratum est. In crastino missa solempniter celebrata a canonicis, per reliqua urbis monasteria deportatum est, et uigiliis missarumque  solempniis debita officiositate percelebratis, tandem ad monasterium suum relatum est, et filiis dolentibus et de morte eius merentibus restitutum. uenit ergo dies crastina, et ecce fere circa horam terciam congregata est tota ciuitas ad sepeliendum illum. Missam celebrauit episcopus, sermonemque habuit ad populum de mutabilitate uite huius, et qualiter in hanc plorationis conuallem deuenerimus; quis sit finis bonorum, quisue malorum; que fuerit patris uita, mors quam preciosa. Hinc percelebrato officio, dictis orationibus solempnibus, ad locum sepulture itum est. Et licet solis exequiarum ministris et baiulis funeris cum his qui officia dabant permissum sit ingredi, ceteris intra maiorem ecclesiam retentis, tanta tamen fuit obsequentium multitudo,  ut fenestras, quibus lumen cripte infundebatur, ob captationem eris auferri necessitas impulerit. uincebat diem luminum multitudo, et fumus incensi et thimiamatis totam repleuerat ecclesiam. Tanta erat omnium erga patris sepulturam deuotio! Humato itaque mitissimi uiri corpore, clausum est sepulcrum, et solido cemento per iuncturas litum. Requiescit autem in cripta subterranea ante altare sancte Dei genitricis Marie et sancti Iohannis euangeliste, et super eum maius altare sancti Petri stabilitum est. In eadem cripta subtus altare prefatum  sancte Marie sanctus requiescit Madelueus, ab eodem patre nostro ibidem transpositus, et reuerenter tumulatus. Peracto uero sepulture officio, ubi ab aliis discessum est, ad componendum uiri Dei lectum unanimis se filiorum accendit deuotio. Quattuor columpne marmoree cooperculo sepulchri cemento facto ex eodem marmore conectuntur, his desuper tabula marmorea pregrandis ipso eodem cemento adiungitur, et sic desuper cooperculo macerie aliquantum construitur, et solido bituminis gluttine solidatur. Tabule uero in altum porrecte linteum imponitur, et ei pallium superadditum est; ut cunctis cernentibus patenter detur intelligi eum magni esse meriti, cuius corpus sic honoratur in terris. Et merito. Quod enim fuit eius in terris studium,  nisi Deum diligere, et sanctos eius uenerari, et ecclesiam Dei ornare decore competenti? Nec mirum si a filiis propensius honoratur, quos sciuit regere, et regere secundum nostram disciplinam, que ex Christiana lege descendit, et ad Deum ducit. Requieuit autem hic pater noster a. ab inc. Dom. 1046, regiminis sui anno 42, regnante terris Heinrico Conradi filio. Superuixit uero episcopus Richardus usque ad mensem Nouembrium, et obiit 8 Idus Nouemb., sicut ipse a patre suo quesierat, cum ei oculos clauderet  . Si, inquit, pater ad Deum uadis, et ei placet obsequium quo ei seruisti, obtine ut unum annum non tibi superuiuam in hoc seculo, quia tibi commori quam uiuere preopto. Dixerat, et exauditus  est, additusque patribus suis. Cuius corpus cum parentes iuxta corpus uiri Dei sepeliri mandassent, a canonicis ui retentum, et in ecclesia sancte Marie maioris sepultum est.  Eodem anno ordinatus est Lugdunensi ecclesie archiepiscopus domnus Halinardus. Eodem quoque anno Heinricus Romam iuit, et concilio habito abiecti sunt peruasores Romane ecclesie, Iohannes, Benedictus et Siluester; et ordinatus est Clemens papa, a quo et ipse coronam suscepit imperii. Et eodem anno Clemens obiit, et Damasus successit. Regimen quoque uirdunensis cenobii Walerannus suscepit, homo in seculo nobilissimus, Gelduini comitis filius; qui in bello apud Bar castrum in geniculo uulneratus claudicabat. Cuius frater fuit Hugo Linguonensis episcopus,  postea a sancto Leone IX, in Remensi concilio depositus, Episcopatum autem uirdunensem Theodericus suscepit, Wezelonis comitis filius; cuius primo benedictionis anno templum sancte Marie a duce Godefrido et Balduino succensum est , uasa sacra ablata, ciuitasque destructa 8 Kal. Nou.

 Quante uero apud illius eui homines hic pater noster gratia Dei honorificentie fuerit, Theodericus Basiliensium episcopus, uir multe auctoritatis et gratie, suo in facto ostendit. Qui cum in deducendo nouo episcopo  uirdunum missus ab  imperatore uenisset, et esset ei deuotio sancti uiri sepulchrum inuisere, cum ante tumbam magna se lacrimarum contritione mactasset, rememorans defuncti pietatem sobrietatem et mansuetudinem, pallio pretiosissimo crocei coloris tumbam ipsam adornauit, ut affectu ipso testaretur dilectionem quam uiuo exibuerat mortuo se quoque non negare; immo propensiori eum cultu dignissimum, quem iam suo Dominus gremio confoueret. Ceperat iam tunc locus ille multis clarere miraculis, et in febricitantes tanta curationum refundebatur gratia, ut quisquis aduenisset hoc laborans incommodo, ubi parum obdormisset, sanitatis potiretur suffragio, et rediret omni ualetudinis sopito incendio. Sed quid moramur, nec referimus cuius meriti angelico quoque declaratus  sit esse testimonio? Etenim qui uidit testimonium perhibuit, et de cuius uita non dubitatur, eius merito testimonio creditur. Beate memorie pater Rodulfus, tercius post eum successor in regimine ecclesie, et ut credimus hereditarie sanctitatis possessor, nunc felici beatus excessu  , ubi locum ipsum regendum suscepit, et audiret a referentibus multa de eo relatu digna, uideret quoque unanimem erga cultum memorialem eius omnium deuotionem, amplexabatur quidem quod uidebat et audiebat generaliter ab omnibus, estuabat uero intra se ipsum, si tante sanctitatis uir ille fuisset ut referebatur, et quasi querebat sollicitis et dispositis cogitationum excubiis, cuius meriti apud Deum esset. Solebat et  ipse ad eius sepulchri locum, quia senserat ibi faciles orationum prouentus, creberrime orare et multoties pernoctare: cum ecce una nocte post celebrationem nocturnalis synaxis cum ibidem solitas Deo redderet excubias, hac eum cogitatione sepius terente et ad sese deuoluente, somnus paulisper allusit. Necdum corporales in soporem erant perfecte resoluti, cum intellectuales oculi aperti sunt, et uidit sibi astare angelum blanda se uoce alloquentem et dicentem: Â»Diu te cogitatio tua morosa curiositate detinuit, ut scires cuius meriti hic cuius sepulchro adsistis esset, et ne te diutius fatigandum protraat, missus sum hec tibi expedire. Duo sunt in hac cripta quiescentes, et diem Domini, quo duplici stola remunerentur, expectantes, hic abbas Richardus, et confessor Christi precipuus Madelueus, cuius  uos festiuitatem suo tempore et die deuotis, ut dignum est, honoratis officiis: utpote quem Deus in numero sanctorum suorum et sorte iustorum asciuit. Et iuste quidem digne in memoriam uertitur hominum, qui ad gaudium transiit iustorum. Hic autem, cuius adsto sepulchro, pari uobis nec minori deuotione uenerandus in terris, quem pari sorte nec inferiori gloria Deus decoratum sublimauit in celis. Multa sanctitatis eius fama in terris, quam tamen  nec ad medium nostis, quia uir gratia Dei inluminatus humilitati studuit et uilitati, nec actus suos prodere maluit, sed occultare. Sed noueris quia magnum patronum et Deo carissimum premisistis, et que de eo dicuntur uera sunt, quamquam ampliora dici possent. Placeat tibi deuotio filiorum eius erga memoriam eius, et que tibi missus a Deo refero, hac ipsa die omnibus in commune edicito, ut gaudeant de felici successu patris, quem habent suffragatorem et deuotum interuentorem in celis. Tu itaque his de beato uiro agnitis, uiam quam cepisti ne deseras, mortificationi carnis, humilitati, uilitati et castimonie inuigila, lucrandis animabus operam da, ut cum hoc et aliis doneris beatitudine eterne iocunditatis.Â«

 Obstupuerat uir gratiarum in uisione et  affatu angelico, et cum uideret illum pro his et aliis pietatis eius beneficiis humane fragilitati collatis Deo laudes dicentem, et ad easdem se pararet, toto corpore ut dormiebat assurrexit, et, euigilans, grates quas conatus fuerat mente, iam animo et corpore persoluit intente. Nec apparuit segnis in predicando quod uiderat et audierat, immo omnibus Dei retexit magnalia, quia et quod gratum est uidisse uel audisse, gratius refertur, et gratissimum uniuersis creditur; fratres quoque audita patris magnificentia tanti nuncii uoce testificata, laudes et gratias Deo reddidimus  , satisque cautum est ab illa die et deinceps, ut eius memoria deuotione recoleretur dignissima. Pro his et aliis beneficiis eius benedicatur  nomen Domini in secula [316 1Kb] . uiuit adhuc et uiuet in secula beati uiri meritum  , et quamdiu uoluetur seculum, semper eius meritum accipiet incrementum. Testatur hoc Normannia, fatetur et Britannia, applaudit tota Gallia patris promens magnalia, que quanto letata est et iubilauit de conuersatione eius sanctissima dum esset in mundo, tanto nunc dolet in morte eius sublata sibi tam felicia contubernia, cuius uita sanctitatis erat speculum, penitentium solatium, merentium consolatio, miserorum defensio. Luxit eius obitum imperator et optimates, defleuerunt reges et pontifices, defecit tibia et organum, cithara et psalterium, raucum sonuit tuba et tymphanum. Ascendit ad Deum clamor pauperum, desiderium egentium suam destitutionem ingeminantium, et ut mage mireris, unius obitum mundus  defleuit, in quo totus dum uiueret requieuit. Et quamquam sentirent magis esse gaudendum, si rationem uis doloris admitteret, flebant tamen precipue monachi, uirgines et uidue, ordo quoque ecclesiasticus, eius peculiari fulti patrocinio, firmati consilio, recreati alloquio. O patris meritum seculis memorabile, posteris uenerabile, omnibus imitabile. Laudes eius nulla umquam delebit obliuio, non minuet temporis interpolatio, non auferet ab ore nostro,  et si grauior excandescat in nos quam nunc est tribulatio  , quo minus te uenerandum, te predicandum, te, pater, fateamur omnimoda laude colendum. Tuis enim laudibus immorari, est a tribulatione releuari, quia laus tua gaudii est et pacis admiranda comprehensio, meroris et anxietatis propulsatio. Retulit humilitati nostre ante quinquennium, cum necdum gustassemus quanti sit laboris et tedii aliena curare, uenerabilis abbas sancte Trinitatis de monte Rotomagensi Hugo nomine, qui nunc usque superest, quia cum esset in obsequiis prefati comitis Normannie Willelmi, iam tunc regis Anglorum, cum tractaretur in aula de honestis uiris et memoratu dignis, quorum ipse rex habuisset notitiam aut famam audisset, inter precipuos huius  admirabilis memorabatur, summa laude eius efferendo preconia, humilitatem, sapientiam, discretionem, animi et uultus deuotam Deo hilaritatem, sermonis facundiam, morum elegantiam, subditorum reuerentiam. Mirabatur etiam quod his modernis temporibus de loco tam celebri nulla ad se commigraret persona, nulla, ut solebat, regalem eius magnificentiam expeteret successorum tanti patris aut monachorum loci sedulitas; adeo ut cum pro legatione quadam idem uir, a quo hec audiuimus, quadam uice mitteretur uirdunum, inter alia id ab eodem rege et honorabili eius coniuge ei daretur in mandatis ut cenobium nominatissimum sancti uitoni expeteret ibidem hospitaturus, patremque et fratres loci sua ex parte deuote salutaturus,  et sollicite notaturus: si idem qui quondam honestatis et religionis cultus niteret, qui esset monasterii pater, si in eo auite paternitatis et dulcedinis specimen eluceret, si in filiis grauitatis et reuerentie antiquum decus emineret, si rerum temporalium copia exuberans, si spiritualium delectationum gratia ab ubertate domus Dei esset habitantes debrians: omnia prospiceret, singula uiuido rimaretur ingenio, sibique referret. uerum quid rerum intercesserit, quod prefatus uir aliorsum hospitaturus diuerterit, et sperantibus optima regi et regine insperata retulerit, nostrum non est edicere, maxime cum illo in tempore, quod id gestum est, puerilis adhuc nos ferula his uel similibus uetaret intendere.  Illud tantum notasse sufficiat, quod rex auditis que non sperauerat, uiri spectabilis et memoria digni egregiam conuersationem reducens ad animum, tot ingeminationibus eius defleuit obitum, tot reciproca uicissitudine eius efferebat meritum, replicando miris laudibus illius preconia, et subinde repetendo indebita et ingrata paterne sedulitati remissorum filiorum remisse uicis obsequia, in hoc ipsum quoque omni congeminante aula, ut daretur cunctis palam intelligi, si fama uotis annuisset, multis ecclesiam  donandam muneribus, multa dilectione a regali fore munificentia honorandam.  uidimus demoniacum ad monasterium beati uitoni adductum, intra paucissimos dies plenarie sanitatis gaudia reportasse, quem cum in primo aduentu suo uinctum loris et funibus artatum infra criptam ad memoriam sanctorum ibidem quiescentium parentes ducere uellent, nullatenus potuerunt, credo demone timente presentiam eorum sanctorum, quorum meritis eadem ecclesia inlustratur et presentia decoratur [317 1Kb] .

 Anno ab inc. Dom. 1051, Leoni IX successit uictor, et 4 anno obiit; et successit ei Stephanus, qui et Fredericus frater Godefridi ducis, cuius primo papatus anno obiit apud Goslare Henricus  imperator, et exsequiis eius interfuit, qui et Spire sepultus est a. ab inc. Dom. 1056. Et remansit Agnes imperatrix cum filio paruulo, qui et regnum optinuit sub tutore regni Annone Coloniensi archiepiscopo . Obiit quoque Stephanus a. 1058 et sepultus est apud Lucensem urbem, ubi multe Deo cooperante fiunt ad eius tumulum uirtutes . Successit ei Nicholaus, qui 2 anno ordinationis sue concilium habuit in basilica Lateranensi, mense Aprili, indict. 12; ubi considentibus uenerabilibus archiepiscopis, episcopis, abbatibus seu uenerabilibus presbiteris et diaconis, de electione summi pontificis decernens ait  : Â»Nouit beatitudo uestra, dilectissimi fratres et cepiscopi, inferiora quoque membra non latuit, defuncto pie memorie domno  Stephano decessore nostro, hec apostolica sedes, cui Deo auctore deseruio, quot aduersa pertulerit, quot denique per Symoniace heresis trapezetas malleis et crebris tunsionibus subiacuerit, adeo ut columpna Dei uiuentis iamiam pene uideretur nutare, et sagena summi piscatoris procellis intumescentibus in naufragii profunda submergi. Unde, si placet fraternitati uestre, debemus auxiliante Deo futuris casibus prudenter occurrere, et ecclesiastico statui, ne rediuiua, quod absit, mala preualeant, in posterum preuidere. Quapropter instructi predecessorum nostrorum aliorumque sanctorum Patrum auctoritate, decernimus atque constituimus, ut obeunte huius Romane uniuersalis ecclesie pontifice,  imprimis cardinales episcopi diligentissima simul consideratione tractantes, mox sibi clericos cardinales adhibeant, sicque reliquus clerus et populus ad consensum noue electionis accedant, ut nimirum ne uenalitatis morbus qualibet occasione subripiat, religiosi uiri preduces sint in promouendi pontificis electione, reliqui autem sequaces. Et certe rectus atque legitimus hic electionis ordo perpenditur, si, perspectis diuersorum patrum regulis seu gestis, etiam illa beati Leonis sententia recolatur. Nulla  inquit, ratio sinit ut inter episcopos habeantur, qui nec a clericis sunt electi, nec a plebibus expetiti, nec a comprouincialibus episcopis metropolitani iudicio consecrati. Quia uero sedes apostolica cunctis in orbe terrarum prefertur ecclesiis, atque ideo super se metropolitanum habere non potest, cardinales episcopi procul dubio metropolitani uice funguntur, qui electum antistitem ad apostolici culminis apicem prouehunt. Eligant autem de ipsius ecclesie gremio, si repertus fuerit idoneus, uel si de ipsa non inuenitur, ex alia assumatur, saluo debito honore et reuerentia dilecti nostri filii Henrici, qui impresentiarum rex habetur, et futurus imperator Deo concedente speratur, sicut iam sibi concessimus, et successorum illius, qui ab hac apostolica sede personaliter  hoc ius impetrauerint. Quod si prauorum atque iniquorum hominum ita peruersitas inualuerit, ut pura, sincera atque gratuita electio fieri in Urbe non possit, cardinales episcopi cum religiosis clericis catholicisque laycis, licet paucis, ius potestatis obtineant eligere apostolice sedis antistitem, ubi congruentius iudicauerint. Plane postquam electio fuerit facta, si bellica tempestas uel qualiscumque hominum conatus malignitatis studio restiterit, ut is qui electus est in apostolica sede iuxta consuetudinem intronizari non ualeat, electus tamen sicut papa auctoritatem optineat regendi sanctam Romanam ecclesiam, et disponendi omnes facultates illius; quod beatum Gregorium ante electionem suam fecisse cognoscimus. Quod si quis contra hoc decretum  nostrum synodali sententia promulgatum per seditionem uel presumptionem aut quodlibet ingenium electus, aut etiam ordinatus seu intronizatus fuerit, auctoritate diuina et sanctorum apostolorum Petri et Pauli perpetuo anathemate cum suis auctoribus, factoribus, sequacibus, a liminibus sancte Dei ecclesie separatus subiiciatur sicut antichristus et inuasor atque destructor totius Christianitatis, nec aliqua super hoc audientia aliquando ei reseruetur, sed ab omni ecclesiastico gradu, in quocumque prius fuerat, sine retractatione deponatur. Cui quisquis adheserit, uel qualemcumque tamquam pontifici reuerentiam exhibuerit, aut in aliquo eum defendere presumpserit, pari sententia sit mancipatus.   Quisquis autem huius nostri decreti uel sententie temerator extiterit, et Romanam ecclesiam sua presumptione confundere et perturbare contra hoc statutum temptaueuerit, perpetuo anathemate atque excommunicatione dampnetur, et cum impiis quando resurgent in iudicio reputetur. Omnipotentis scilicet Dei Patris et Filii et Spiritus sancti contra se iram sentiat, et sanctorum apostolorum Petri et Pauli, quorum presusumit confundere ecclesiam, in hac uita et in futura furorem reperiat, fiat habitatio eius deserta, et  in tabernaculis eius non sit qui inhabitet. Fiant filii eius orfani, et uxores [318 1Kb] eius uidue. Commotus amoueatur ipse, et filii eius, et mendicent, et eiiciantur de habitationibus suis. Scrutetur fenerator substantiam eius, et deleant alieni labores eius. Orbis terrarum pugnet contra illum, et cuncta elementa sint ei contraria, et omnium sanctorum quiescentium merita illum confundant, et in hac uita super eum apertam uindictam ostendant. Obseruatores autem huius nostri decreti Dei omnipotentis gratia protegat, et auctoritate beatorum apostolorum Petri et Pauli ab omnibus uinculis absoluat. Nicholaus episcopus sancte et apostolice Romane ecclesie huic decreto a nobis promulgato subscripsi. Bonefacius Albanensis subscripsi. Humbertus sancte ecclesie  Silue Candide subscripsi.Â« Petrus Ostiensis episcopus subscripsi et ceteri episcopi numero 76 cum presbiteris et diaconibus subscripserunt.

Item: Â»Nicholaus episcopus, seruus seruorum Dei, omnibus archiepiscopis, episcopis, abbatibus, clericis et laycis fidelibus, tam maioribus quam minoribus per omnes Gallias commorantibus, immo Aquitanicis, Wasconibus, salutem et apostolicam benedictionem  . Quicumque sacerdos, diaconus et subdiaconus post institutum beate memorie predecessoris nostri Leonis pape de castitate clericorum concubinam palam duxit, uel ductam non reliquit, ex parte Dei omnipotentis auctoritate beatorum apostolorum Petri et Pauli precipimus, et omnino contradicimus, ut missam non cantet, neque  euangelium aut epistolam ad missam legat, neque in presbiterio ad diuina officia cum his qui prefate constitutioni obedientes fuerint maneat, neque partem ab ecclesia recipiat, quousque a nobis sententia super huiusmodi, Deo concedente, procedat. Et precipientes statuimus ut hii predictorum ordinum, qui eidem predecessori nostro obedientes eius institutum seruauerint, iuxta ecclesias quibus ordinati sunt, sicut oportet religiosos clericos, simul manducent et dormiant, et quidquid ab ecclesiis competit communiter habeant.Â«

 Hunc igitur Nicolaum papam adiens Walerannus abbas Sancti uitoni, querimonia facta super comite Rutenensi pro fundis ecclesie uirdunensis  sitis in comitatu Rutenensi quos sancto uitono auferebat, id est Maderniacum Puliniacum et alios, optinuit litteras ab eo missas prefato comiti in hec uerba: Â»Nicolaus episcopus, seruus seruorum Dei, R. Rutenensi comiti dilecto filio salutem et apostolicam benedictionem  . Cognoscentes tui animi propositum, et quod propter regnum Dei et iustitiam eius uolueris renunciare temporali fastigio secularium occupationum, confidenter tibi denunciamus, ut---secundum quod tibi iniunximus cum ore ad os loqueremur---ecclesiis Dei et pauperibus  defensorem te opponas, iustitiamque eis adquirendo in conspectu Dei excusatus existas, quod non sine causa gladium portas. Et quia nostrum est te admonere, si qua non negligenda cognouerimus te negligere, orando simul et precipiendo auctoritate apostolica monemus, ut monasterio sancti Petri sito uirduni, quod uenerabilis uir consanguineus tuus Walerannus abbas regit, curtes quas in terra possessionis tue habere dinoscitur restituas, ne, quod absit, ad perditionem anime tue diutius eas retinendo excommunicationem ab antecessoribus nostris inprecatam inuasoribus earum incurras. Nec uolumus dicas a parentibus tuis uel uxoris tue eas seruis Dei subtractas, quia iustus Dominus reddit iniquitatem patrum in filios, in terciam et quartam generationem.  Sicut enim conscia ueritatis testatur antiquitas, sanctus Amantius, peculiaris uester patronus, eas contradidit seruitorum sancti Petri usibus.Â«

His acceptis litteris cum reuerteretur, apud Aremare monasterium  ueneno periit, et Grimoldus successit. Capella uero ab inhabitantibus retenta est, sed postmodum requisita reddita est, etsi non tota. Et quia eo defuncto non fuit qui litteras missas comiti Rutenensi perferret, adhuc abbatia cum fundis retenta est. Nicholaus quoque papa obiit anno eodem, id est 1060, ab inc. Domini, et sequenti anno Walerannus decessit, et sepultus apud eundem locum.

Anno igitur 1061 Nicholao pape successit Alexander  II, et secundo anno obiit; cui tercius Alexander successit  . Millesimo quoque sexagesimo quinto anno, ind. 3, stella, que comete dicitur, apparuit, et eodem anno Etwardus Anglorum rex obiit ; qui quia sine filiis fuit, consanguineum suum Willelmum Normannorum comitem post se regnare instituit. Sed Heroldus, contra sacramentum quod Willelmo fecerat, regnum inuasit. Ipso anno, mense Octobri, Willelmus mare transiit, et commisso prelio 2 Idus Octobris ruit Heroldus, et Willelmus die natalis Domini apud Lundoniam in regem eleuatus et coronatus est, Anno ab incarn. Domini 1063 finis fuit annorum circuli [319 1Kb] qui constat quingentis triginta duobus annis, et sequenti  anno idem incipit circulus; in cuius fine erit labor et dolor. Alexander papa Gyraldum Ostiensem episcopum, qui Petro successerat, ad Gallias destinauit, et uices suas ei per Franciam et Burgundiam commisit. At ille ex precepto pape concilium apud Cabilonem instituit, cui preerat Roclenus episcopus, litteris adprime eruditus et in lectione diuinorum uoluminum studiosissimus  .

  Anno igitur ab incarnatione Domini 1074  , presidente Romane ecclesie papa Alexandro,  Giraldus Ostiensis episcopus, Romane sedis legatus in Galliis, concilio Cabiloni habito Romam rediens, et apud Diensem urbem hospitatus, cum clericis in ecclesia de utilitate ecclesie loquebatur. Erat enim in eadem urbe Lancelinus Symoniacus dictus episcopus, qui uocatus ad audientiam cum uenire renueret, et se in domo episcopali manu militari defenderet, et episcopatum retinere temptaret, tractabat legatus cum ciuibus, canonicis scilicet et plebis maioribus, quid de episcopo agerent, dicens, iuxta Ambrosium, inexpiabilem esse culpam uenditi ministerii; et iuxta decreta sanctorum patrum, Leonis, Gregorii, Nicholai et ceterorum, erga  Symoniacos nullam misericordiam habendam in seruanda dignitate, et quia quisquis per pecuniam ordinatur, ad hoc ut fiat hereticus promouetur, et omnes qui ei consentiunt, et qui emendare possunt et non emendant, et omnes qui contra illos non sunt, sed fauent eis, cum eo habeant partem qui prius commisit hoc peculiare flagitium. Dum ergo de his inter eos tractaretur, et, ut prediximus, ille dictus episcopus audientiam subterfugeret, iuxta canonum instituta et sanctorum Patrum decreta episcopus querebatur idoneus, qui et saluti eorum inuigilaret, et animabus commissis sollicitus superintenderet, ecce personuit ad aures eorum aduenisse illic et ecclesiam qua tenebantur intrasse orationis gratia domnum Hugonem Lugdunensem camerarium, precinctum  et paratum ad equitandum; ibat enim Rome ad sanctum Petrum. Nec mora, Spiritus sancti gratia corda suorum illustrante, fit clamor et concursus fidelium, ocreatus cum calcaribus inuenitur, rapitur, tenetur; in conspectu apostolice sedis uicarii summo omnium fauore et gratia deducitur; quod dignus sit qui possit ecclesie preesse et prodesse, acclamatur. Reclamabat ille, et uotis populi parabat obsistere, quasi qui non posset nec deberet sponso legitimo uiuente castitatem ecclesie feda scissione corrumpere. In hac deuota contentione placuit diuinitati beneplacitam sue presentie uoluntatem in ostensione lucis suis fidelibus declarare. Nam cum esset nubilus dies, lux in modum spere per aliquas  horas in gremio et facie splenduit ecclesie, que sic accendit cunctos qui aderant et uiderant, ad laudandam propiciationem diuine clementie, ut clamaretur ab omnibus: Benedictus dominus Deus, quia respexit deiectionem ecclesie sue, ut uisitaret eam et illuminaret tali pontifice! Accessit et aliud mirabile diuine pietatis [320 1Kb] indicium, quia, cum in eius [321 1Kb] electione omnis sibi in uoce [322 1Kb] laudis et iubilo cordis  applauderet [323 1Kb] ecclesia, et precipue [324 1Kb] se tali rectore opitulatam esse [325 1Kb] gratularetur, legatus pape [326 1Kb] mente presaga quiddam mirum [327 1Kb] in eo preuidens: Huic, inquit [328 1Kb] , ciuitati pastor quidem est [329 1Kb] , electus et a Deo donatus [330 1Kb] , sed maiora ei predestinauit [331 1Kb] Altissimus. Non diu enim [332 1Kb] huic ecclesie pastoris officium prestabit [333 1Kb] , quoniam excellentiori gibisserio  donabitur [334 1Kb] dispensaturus [335 1Kb] diuine [336 1Kb] munera [337 1Kb] gratie [338 1Kb] [ Sic clamores et uota omnium iudicium probauit celeste, et electus ille, qui nec ualuit nec uoluit, tot precurrentibus indiciis, uoluntati diuine contraire, compulsus est auctoritate apostolica remorari, et confirmata est super eum electio cleri et populi.  Quo audito, ipse qui ecclesiam  per Symoniam inuaserat et armis retinere temptabat, dolens unanimem assensum ciuium, et timens populi gaudentis et ad pia uota incalescentis animo, si intumesceret, impetum ferocissimum, domum episcopalem deseruit et recessit. Angebatur enim curarum estibus, et stimulis mordacis conscientie, quam non effugere quibat, quia non inueniebat quo fugeret, nec suis iam ut solebat,  delectabatur erroribus, a quibus puniebatur licet nolens et inscius; et tamen adhuc exultabat in crimine, quia nouis uetera obumbrando, peccatis se utcumque adiuuari estimabat. Putabat enim insigne esse uirtutis, ubi est lapsus criminis. Sed iam sileatur eius memoria, quia recessit, quia aufugit, quia  quod indebite usurpauerat, non est expectatus dimittere; ad plebis gaudium, ad cleri magnatorum quoque et infimorum tripudium flectamus articulum. Sublimatus est electus noster cum gaudio et cordis iubilo in pontificali solio, acclamatus est et confirmatus episcopus de Dei et Christi eius iudicio, de clericorum pene omnium testimonio, de plebis que tunc affuit suffragio, de sacerdotum et bonorum uirorum collegio. Inuenit itaque ciuitatem angoris plenam, tribulationibus circumseptam, uigilantia multa egentem, res episcopi direptas, ita ut non inuenerit unde uel uno die de reditibus domus episcopalis uiuere potuerit, ita omnia attriuerant qui ante eum fuerant. Adeo ut de omnibus totius episcopatus ecclesiis uix unam haberet domus episcopalis  aut mater ecclesia, cum fere omnes possiderentur a militibus et quibuslibet secularibus. Nec diu passus est suo in tempore tantam uidere contritionem et conculcationem ecclesie, quin potius statuit decretum, ut nullus laicus optineret ecclesiam, aut partem acciperet in reditibus ecclesiarum. Et factum est, diuina cooperante clementia, ut omnes  gratanter iussionem eius susciperent, et obedirent, ita ut ante eius ordinationem hec sue meliorationis incrementa sibi commissa per eum susceperit ecclesia. Obierat ipso anno papa Alexander in ipso apotolorum Petri et Pauli natalicio, et substitutus erat unanimi electione cleri et populi Gregorius uII, qui in ipsa Romana ecclesia sub prefato pontifice officio fungebatur archidiaconatus. Et licet ordinationis et consecrationis eius priuilegium solis cardinalibus episcopis Albanensi, Ostiensi et Portuensi, sit commissum, Giraldus ipse, quia aberat, expectatus non est, sed qui uices eius exequeretur subrogatus est. Qui demum reuersus, pape inter cetera electionem Diensis ecclesie innotuit, et electum ipsum  quam maxime paternitati ipsius commendauit. Non multo post ipse qui commendabatur aduenit, et quia solam clericatus tonsuram habebat---detestabatur enim Symoniacorum ordinationes---, in mense Decembrio per manum eius usque ad presbiteratus gradum promotus est, cum hoc aliqui calumpniarentur Romanorum, et promerent morem sancte Romane ecclesie, neminem licet electum antistitem a papa ordinandum nisi in eadem deseruiret ecclesia. Quod tamen in ipso domnus autentica potestate sua fecit; complacuerat enim sibi in illo anima eius. In quadragesima uero, sabbato in presbiterum, et sequenti Dominica ad missas in episcopum consecratus est. Sic post octonos consecrationis dies affatim imbutus diuinis dogmatibus, et ubertim roboratus  ecclesiasticis sanctionibus, benedictione percepta dimissus est ad regendos filios, quibus pastor et rector ordinatus erat.

Sed nec illud silendum, in quo egregie conualescit testimonium probitatis eius, et preordinate ac Deo placite consecrationis eius. Cum post ipsam suam electionem, que facta est mense Octobrio die 19, ad suscipiendos ordines Romam mense Decembri uenisset, inuenit ibidem pro simili expectatione domnum Anselmum Lucensem electum, uirum omni laudis preconio dignum, nunc felici beatum excessu  , in quo omnis laus secure canitur. Cum hoc itaque tanto familiaritatis et dilectionis uinculo connexus est, et ita sibi, licet diuisa haberent hospicia, in palatio Lateranensi indiuidui adherebant,  ut unum uideri sine altero mirum uideretur his qui eorum nouerant unanimitatem. Adeo ut urbis prefectus quodam ueritatis presagio alterum horum diem, alterum uocaret lucem: quod dies non sit sine luce et lucem dies comitetur. Lucebat enim in eorum moribus iustitie et pietatis decus, preponderabat amicitia constans, mutabilitatis nescia.  Aetatibus pares, caritate non impares, sui delectabantur copula, quia et cequalium [339 1Kb] usus dulcior, et senum tutior est. Senes autem erant non longeuitate uite, sed morum maturitate. Et utinam gratiam uirtutis et fidei alterius, quem secum in gloria iam assumptum Deus approbat, imitetur et alter qui residuus est, ut cum transierint tempora prefinita, sint in celestibus unum, quos diuinus amor hic dedit esse unum  .  Cum ergo Rome positi prestolarentur diem consecrationis sue, uenerunt nuncii regis Heinrici Romam, rogantes ne contra morem predecessorum suorum domnus papa eos consecrare uellet, qui episcopatus electionem solam, non autem donum per regiam acceperant inuestituram. At ipse conuocatis cardinalibus legationem  regis aperuit, et quid sibi ad hoc respondendum, quid esset faciendum, ammonuit. Quibus respondentibus usum ecclesie hunc esse, hunc haberi pro lege, cum auctoritas eis nulla ad hoc suffragaretur, in Lucensi tamen electo eis adquieuit, ut consecrationem eius differret, donec inuestituram episcopatus ex regio dono accepisset  . In Diensi uero adquiescere noluit, sed eum prima quadragesime ebdomada, sabbato in presbiterum, et Dominica consecrauit in episcopum  . Et quia uidit hoc sanctorum Patrum aduersari decretis, ut in canonica electione episcopi preualeret donum regis, immo multoties ipsam electionem inmutaret uel potius irritam faceret, eodem anno  in Romana synodo 50 episcoporum, considente presbiterorum  et abbatum multitudine, iuxta decreta pontificalia et institutiones canonicas ne hoc amplius a quoquam presumeretur prohibit sub interminatione anathematis, decretum faciens in hec uerba: Â»Si quis deinceps episcopatum uel abbatiam de manu alicuius layce persone susceperit, nullatenus inter episcopos uel abbates habeatur, nec ulla ei ut episcopo uel abbati audientia concedatur. Insuper ei gratiam beati Petri et introitum ecclesie interdicicimus, quoadusque locum, quem sub crimine tam ambitionis quam inobedientie, quod est scelus idolatrie, cepit, non deserit. Similiter etiam de inferioribus ecclesiasticis dignitatibus constituimus. Item: Si quis imperatorum, ducum, marchionum,  comitum, uel quilibet secularium potestatum aut personarum inuestituram episcopatus uel alicuius ecclesiastice dignitatis dare presumpserit, eiusdem sententie uinculo se astrictum sciat.Â« Sequutus est autem in hoc Patrum exempla, licet iam per multa annorum curricula dampnabilis hec consuetudo inoleuisset, et in usum conuersa esset. Dicitur enim  in septima uniuersali synodo a quinque patriarchis et 350 patribus sub Adriano papa habita, capite 3. Â»Omnis electio episcopi, presbyteri uel diaconi, a principibus facta irrita maneat, secundum regulam que dicit: Si quis episcopus secularibus potestatibus usus ecclesiam per ipsos optinuerit, deponatur et segregetur, omnesque qui illi communicant.Â« Item in octaua uniuersali synodo habita a quinque patriarcis sub Nicholao I pontifice, cap . . . . : Â»Promotiones uel consecrationes episcoporum concordans prioribus conciliis hec sancta et uniuersalis synodus electione et decreto episcoporum fieri constituit, et statuit atque promulgauit, neminem laycorum principum et potentum semet inserere electioni uel promotioni patriarche uel metropolite aut cuiuslibet  episcopi, ne inordinata hinc et incongrua fiat confusio uel contentio, presertim cum nullam in talibus potestatem quemquam potestatiuorum laycorum habere conueniat, sed potius silere et attendere sibi usquequo regulariter a collegio ecclesie suscipiat finem electio futuri pontificis. Si quis uero laycorum ad concertandum et cooperandum inuitatur ab ecclesia, licet huiusmodi cum reuerentia obtemperare asciscentibus. Quisquis autem secularium principum et potentum, uel alterius dignitatis laycus, aduersus communem et consonantem atque canonicam electionem ecclesiastici ordinis agere temptauerit, anathema sit donec obediat et consentiat.Â« Item ex concilio Niceno, cap. 6: Â»Per omnia manifestum est quia si quis preter uoluntatem et  conscientiam metropolitani fuerit ordinatus, hunc sanctum et magnum concilium statuit non debere esse episcopum.Â« Item ex concilio Antiocheno cap . . . . . Â»Si quis presbiter uel diaconus per secularem dignitatem ecclesiam Dei optinuerit, deiciatur, et ipse et ordinator eius a communione modis omnibus abscidatur, et sint sub anathemate sicut Symon magus a Petro.Â« In electione igi ur et consecratione domni Diensis euidenter ostenditur operata diuinitas, quia per hanc occasionem sancte Dei ecclesie sub papatu domni Gregorii multis retro annis obnubilata electionis ecclesiastice splenduit ueritas. uiderint igitur uiri cordati quid iuris imperatoribus, regibus et principibus in electione pontificis  reseruetur.

 Commisit autem ei uices suas in Gallia, ubi plurimum Symonie serpebat pestis iniqua; quia perrari illic erant, qui non essent aut Symoniaci, ant a Symoniacis ordinati, aut per manum laicam inuestiti  . Plurimum illi inculcans, potestate data non abuti, quo minus deprauata corrigeret,  dampnanda recideret, sancta et honesta doceret, et docenda faceret. Scripsit et ad prelatos Gallicanarum ecclesiarum, que sunt iuris sancti Petri, epistolam pro suo censu debito beato Petro in hec uerba: Â»Gregorius  episcopus, seruus seruorum Dei, omnibus abbatibus et prelatis tam monachorum quam et canonicorum per Gallias constitutis, salutem et apostolicam benedictionem. Fraternitatem uestram, dilectissimi fratres, latere minime credimus quasdam ecclesiarum uestrarum beato Petro et nobis annuos census persoluere ex precedentium Patrum institutionibus debere. Sed quia quidam uestrum partim negligentia, partim uero tenaci induratione hec hactenus minus plene quam oporteret egerunt, hos ut emendari et debita soluere [340 1Kb]  studeant, omnes autem ut apostolico precepto: Cui uectigal uectigal, cui tributum tributum, optemperetis commonemus. Unusquisque enim non quod suum est, set quod alterius, querat; quoniam si digne redarguitur, qui prout oportet propria non largitur, qua sententia dignus est, qui nec aliena rapere, nec debita metuit retinere, dicente Domino: Que uultis ut faciant uobis, hec facite et uos illis. Et: Quod tibi non uis, alii non feceris. Nunc igitur, quia dilectum filium nostrum Hugonem Diensem episcopum ob ecclesiastice utilitatis diuersa negocia in Gallias uices nostras exequuturum mittimus, et quia nemini potius credere debemus, quem in omnibus a nobis sibi iniunctis fideliter egisse comperimus, que  nobis ex ecclesiis uestris specialiter debetis, uos illi ad nos perferenda persoluere, ac de retentis satisfacere iubemus.Â«

Ipso anno apud Casam Dei  monasticum susceperat habitum domnus Ierento, mense Nouembrio, die 1. Hic ortus territorio uiennensi, patre Arnaldo, matre Agnes nomine, nutritus est diligenti cura et industria a domno Hugone Cluniacensium patre,  litteris etiam imbutus est ab his qui maioris auctoritatis uidebantur in Cluniaco. Postquam uero adoleuit, seculo adhesit, et factus est uelut expers gratie quam adeptus fuerat, leuitati omnino studens, canonice professionis normam reiiciens, militaria potius instrumenta appetens. Studebatque seculo crescere, non Deo. Animus  quietis impatiens, laboris impiger, domari non poterat. Implebatur in eo illud ethnici  uerissimum de iuuene inberbi testimonium, cuius quia nostrum non est meminisse, qui nouit recolat. Hoc  sane de eo omnes qui nouerunt perhibent testimonium, leuissimum quidem eum mente et corpore, et tamen gratum fuisse, et ita seculo deditum, ut eius iam facta conuersio omnibus uideretur esse miraculo. Ubi uero uoluntati satisfecisse se uidit, cepit iam aliquando tedere quod libuerat. Sed rursus inter ipsa conuersionis primordia dum cuperet se extendere ad insolita, reuerberatus animo procliuior redibat ad solita. uicit tandem metus mortis et gehenne hominem. Credidit se satis tuto periculo, Christi protectus auxilio. Omnia postposuit, omnia deseruit, et ad Casam Dei se contulit, ubi tunc temporis nulle diuitie, nulla gloria, sola habitantibus sufficiebat inopia. uasta erat heremus, utpote que ante annos 20 habitationes hominum non  nouerat. Sanctus illam Robertus primus incoluit, qui animo et corpore mundo mori et Christo uiuere paratus fuit, quod libellus de uita eius scriptus  plenius elucidat scire uolentibus. Anno enim ab incarn. Dom. 1043 [341 1Kb] illuc uenit, ubi prefuit domui [342 1Kb] annis 9, et factus monachus [343 1Kb] et abbas prefuit annis 15 [344 1Kb]  , et migrauit ad Dominum anno 1067, successorem suum designans nomine Durannum. Ad hunc ergo locum ueniens, cui post obitum prefati patris predictus abba Durannus preerat, sumpsit animum et formam discipuli, sed mox compulsus est magister fieri, et prioratus suscepit officium iussu abbatis et totius congregationis. Tristabatur, quia quod desiderabat esse nequibat: et quia aliis preesse rogabatur, ipse in se de se mirabatur.  Triennium in ipso mansit officio sub abbatis imperio, prouidens pro posse et nosse necessaria pauperibus Christi, et insudans utilitati ecclesie. Promotiones ecclesiasticorum graduum adeptus est per manum domni Hugonis Diensis episcopi, a primo usque ad septimum. Inuigilabat enim idem sollicitus gregi sibi credito, et legationis sibi credite sollicitas seruans excubias, primum concilium celebrauit apud Ansam, secundum apud Clarummontem  , in quo Stephano Aruernensi episcopo, Podiensis sedis inuasore, quia pro ambitione male sedem suam deseruerat, Willelmo quoque Symoniaco et inuasore sedis Aruernensis deposito,  consecratus est prefatus abbas Durannus Aruernorum  episcopus, peracto decennio regiminis sui in loco Case Dei, qui etiam post biennium petitione et uoluntate fratrum curam regiminis Siguino dereliquit. Tertium Diuioni. Persequebatur Symoniacos,  aduersus quos ei iugis pugna, conflictus fuit perpetuus, quos etia prout potuit ab ecclesia eliminauit, et orthodoxos substituit.

Anno ab incarn. Dom. 1075. Grimoldus abbatiam  dimisit die sancti Nicholai. Rodulfus successit, ordinatio eius die sancti Urbani.

Anno ab incarn. Dom. 1076, 10. Kal. Mai. terre motus factus est, feria 6, luna 14, et hoc anno fuit gelu magnum a 7. Idus Decembris usque Idus Martii.

 Quartum concilium tenuit Augustuduni ; pro quibus autem causis Eduense celebratum sit concilium, in litteris domni pape aduertere licet, quarum textus iste est: Gregorius episcopus, seruus seruorum Dei, dilecto in Christo fratri Hugoni,  uenerabili Diensi episcopo, salutem et apostolicam benedictionem. Gerardus Cameracensis electus ad nos ueniens, etc.  .

 Iuxta hec itaque mandata apostolica congregata est synodus uenerabilium Patrum apud Aeduam, sub tutela et protectione Christi domini, assensu et laude Hugonis ducis, anno ab incarnatione Domini 1076  , ubi conuenerunt ex Francia et Burgundia multi illustres uiri, episcopi et clerici, abbates et monachi quamplures, anno papatus domni Gregorii uII, quarto. Dux Hugo iusti tenax Burgundie preerat, Linguonensem ecclesiam Rainardus cognomento Hugo regebat, uir adprime rhetoricis inbutus studiis, clarus ingenio, sermone facundus, scientia preditus,  affabilis alloquio et prudens consilio. Obierat anno ipso Diuionensis cenobii abbas Adalbero, et, ut in talibus assolet, de abbate substituendo inter monachos loci diuersa ferebatur electio. Quod uidelicet cenobium antique nobilitatis religionis stemmate sub Willelmi abbatis regimine fuerat decoratum. Sed tunc Roberti ducis uiolentia et prelatorum incuria, subditorum quoque segnitia a pristino rigore uidebatur aliquantulum imminutum.  Et quia quod intus ceciderat, foris diu stare non poterat, intus parum erat religionis, foris cumulus desolationis. Pro tantis angustiis anxietatibus et tribulationibus, ab his quorum erat mens sanior pastor querebatur idoneus. Pontifex Linguonensis et dux, quorum erat istud prospicere, concilio intererant;  de multis enim, ut prescriptum est, partibus honesti quamplures illo conuenerant. Aderat inter alios etiam prior Case Dei, ut querimoniam faceret iniuriarum ecclesie sue illatarum; quem quia ante conuersionem notum habuerat Linguonensis episcopus, nunc in aspectu immutate habitudinis cordis et corporis eius applaudebat et congratulabatur ei, diuinam collaudans potentiam, qui lenitatem dissolutionis eius,  quam habuerat in seculo, infrenauerat monastici ordinis et regularis grauitatis freno, dans in eo exemplum omnibus sub remigio alarum suarum confugientibus, non desperare de sua misericordia, cuius tanta in isto adoptionis filio agnoscebant beneficia. Concilio ergo inito, circumsedentibus Patribus tractatum est de multis sancte ecclesie utilitatibus, et earum determinatio secunda, tertia quoque et quarta protelata est die. Accusatus est in eodem concilio Remensis ecclesie inuasor Symoniacus Manasses a clericis Remensibus; et suspensus ab officio, quia uocatus ad concilium ut se purgaret, non uenit. Qui cum canonicis Remensis ecclesie accusatoribus suis a concilio redeuntibus plurimas parasset insidias, demum domos eorum fregit, prebendas  eorum uendidit, et bona eorum diripuit. Inde cum a Roma litteras accepisset, ut in concilio cum sex se purgaret episcopis, Romam iuit  . Quinta autem die, quia Lugdunensis sedes, Humberto Symoniaco expulso et in locis Iurensibus monacho facto, uacabat antistite, a latere domni Linguonensis electus est Gebuinus archidiaconus, uir morum probitate uenustus, ut preficeretur Lugdunensi ecclesie  . Hoc totius concilii acclamauit assensus, hoc etiam Lugdunensis ecclesie clericorum et laicorum qui aderant expetiit bone uoluntatis affectus. Raptus igitur ab altari quo confugerat, diligentius seruatur, ut in die Dominico more solempni benediceretur. Doluit super hoc Linguonensis episcopus,  clerusque qui aderat Linguonicus; quia amisisse uidebantur uirum in ecclesiasticis et secularibus negotiis pernecessarium, cui plurimum innitebantur. Sed preualuit concors sententia concilii, quia sic erat prefinitum et placitum in oculis Domini. Sexta iam sessionis die assurgit Linguonensis idem e medio circumsedentium, et ut uir nobilis et urbane eloquentie, ratione composita attentos sibi reddens auditores et beniuolos, replicuit aliqua de dampno ecclesie sibi commisse illato, quod quasi eruissent ei oculum, cui suum tulissent archidiaconum, in quo spes omnis, in quo refrigerium, in cuius sibi erat caritate solatium. Sic honesta uerborum serie matris desolationem plangens, et filie orbitatem non tacens, replicat antiquam nobilitatem ecclesie Diuionensis,  zelum Willelmi abbatis in rigore iustitie et feruore discipline, et districta ordinis moderatione, nunc autem in obitu abbatis omnia ad nichilum fere redacta, intus parum religionis, foris cumulos tribulationis, adeo ut que quondam multis ecclesiis pastores et rectores idoneos preposuerat, nullum qui ei preesset de suis inuenire posset.  Confugere se profitetur ad Dei bonorumque uirorum  consilium, ut anxietatis sue, cuius erat hoc prouidere et disponere, aliquod in rectore substituendo, qui uere rector diceretur et esset, inueniret solatium. Cum perorasset, et a legato spe promissa consilii et auxilii iussus esset edicere, quem eidem officio dignum de circumsedentibus, quia in ipsa ecclesia non inueniebatur, uellet preficere: ille priorem Case Dei manu designans, et simul in uerbis procumbens, et genua flectens: Date, ait, mihi hunc piscem de fonte Dei. Et ut facilius postulata acciperet, Hugonem ducem sibi sociauit in precibus, ut eius mereretur bonitas quod se per se posse diffidebat. Oculi ergo omnium in eum qui rogabatur diriguntur. Sed quia prefatus Romane sedis legatus nouerat, uirum acris esse ingenii et  animi, et dissolutionem nouerat habitatorum loci et instabilitatem terre, parcens ei, quamquam nosset utillimum, in concedendo erat difficilis. Temptabant etiam qui cum priore a Casa Dei uenerant, modis quibus poterant electioni contradicere; sed quia uoluntas fuit Domini, in cuius manu corda sunt regum, ut petitis annueretur auctoritas et laus promulgauit concilii. Illis ergo tumultuantibus, uimque quo nisu poterant inferre parantibus, hic dum clanculo fugam pararet, iamque elaberetur, capitur, tenetur, et flens multumque dolens, suis etiam resistentibus et contradicentibus, in concilium reducitur, et episcopo Linguonensi laude circumsedentium per manum redditur: a quo sollicite custodiendus, remoto  suorum amminiculo, solus deduci est iussus. Cumque moneretur a presidente episcopus, ut de concessis Deo gratias ageret, et uirum honore dignum sibi commissum adiuuaret, et in omnibus ut decebat honeste tractaret, predecessorum, Brunonis scilicet episcopi et Willelmi abbatis, quorum laudabilis predicatur societas et caritatis unanimitas, mentionem faciens: Si, inquit, istum non adiuuero, non dilexero, non ea tractauero caritate et dulcedine, qua Bruno Willelmum, depersoner ab honore meo. Diuionenses autem fratres concilio primo die interfuerant, et quia per se nequibant, electione pontificis sui ordinare ecclesiam concesserant. Sexta erat feria qua hec facta sunt; et quia electio fratrum, quibus preesse debebat, ut assolet requirebatur, hec fuit  diffinitio concilii, ut si die Dominico fratres electioni consentientes aduenissent, electus benediceretur: si non, electio cassaretur et ad sua regredi sineretur. Ob id ab episcopo et duce nuncio prepeti cursu Diuioni directo, die et hora prestituta fratres adueniunt, electionem factam scripto roborant, et obedientie eius subdi non reformidant. Laudant in iubilo cordis et oris Dominum et magnificantes cum [345_347 1Kb] in unum exaltant nomen eius in id ipsum.  Uno igitur die, id est die Dominico 15 Kalendas Octob. consecrati sunt apud Eduam summa  omnium exultatione et tripudio, domnus Gebuinus in Lugdunensem archiepiscopum ab ipso Romane sedis legato, et prefatus electus in abbatem Diuionensem a predicto Linguonensi episcopo. Multa tunc utilia et sancte Dei ecclesie proficua in illo tractata et definita sunt concilio. Quo soluto, ad sua quique redeunt. Lugdunum presul adiuit, archiepiscopum beatificandum in gloria celesti ciuibus expectantibus et desiderantibus assignauit, quem cum gaudio totius urbis in sede predecessorum eius Hyrenei atque Fotini ante tempora secularia preelectum locauit Nec fuit uana populi exultatio, que in dies augmentatur, et fine carebit, quia pastor eorum benignus, in arce poli sacerdos iam beatificatus  dum uixit illi adhesit qui est corona sanctorum et exultatio,  qui loco non tenetur, et termino non angustatur, nec fine concluditur. A quo donatus premio immortalitatis beate, ciuibus et omnibus ad se confugientibus patrocinatur. Cuius quia iam in pace factus est locus, et in Syon celesti habitatio eius, oremus eum, ut et nos, qui felicibus eius gaudiis non inuidemus, piis suis precibus ad se trahat, cursum nostrum in bono deduci et expleri optineat: eum, qui cum ipso uno in loco electus, uno et die est consecratus utinam tam sorte beata! precibus indefessis protegat, et dilectores suos et ueneratores secum in celesti gloria nos ascribi faciat.

Stephanus autem Podiensis inuasor cum Diensi episcopo Romane sedis legato Hugoni multas parasset  insidias, nouissime euntem eum ad concilium apud Clarum Montem, cum canonicis ante altare sancte Marie conuenit, et se placitis eius de episcopatu obtemperaturum, si in concilio fons cause eius prolongaretur, promisit. Clerici quoque idemtidem promiserunt, si promissis fidem episcopus seruare nollet, se eum deserturos, et Romane sedi obedituros. Igitur post expletionem concilii Clarimontensis, propter pactionem quam ipse promiserat infra dies 15 quibus a prefato Diensi episcopo moneretur ab episcopatu cessaturum, ante expletionem dierum statutorum, cum iam Lugdunum uenisset, ad Podium rediit, paucis secum comitibus assumptis, donnus Hugo, quia omnes tyrannidem inuasoris illius suspectam habebant, et in celebratione  ne misse post recitatum euangelium intrepidus clerum et populum, quia erat absens Stephanus, de pactione cum eo facta conuenit, et ne ei in posterum obedirent apostolica auctoritate prohibuit, data in eum qui se absentauerat, excommunicationis sententia, si ulterius ecclesie incubare presumeret. Quam eius excommunicationem domnus papa confirmauit, scribens episcopis Galliarum in hec uerba:

Â»Gregorius episcopus, seruus seruorum Dei, uniuersis Galliarum episcopis et cunctis ordinibus sub  eis constitutis, que pro meritis debetur, salutem et apostolicam benedictionem. Notum esse uolumus caritati uestre  , etc.Â«

Igitur electus noster, Linguonensi comitatus episcopo ad sibi commissum locum deueniens, ingressus est Diuionense cenobium, quod numquam antea uiderat, mense Septembrio die 21, et quia locum illum tali prouisore uel pastore propitia ditasset diuinitas, ex tunc et modo beneficiis multis eius declarauit pietas. Inuenit feruorem ordinis, quem in predecessoribus fuisse acceperat, tepuisse, tum prelatorum incuria tum subditorum segnitia, habitacula seruorum Dei usibus instituta laicis intrantibus et exeuntibus communia, intus parum religionis, foris aceruos tribulationis. Ecclesiam annuis  stipendiis egentem, ere alieno oppressam, ornamentis ecclesiasticis spoliatam. Urebatur ob hoc curarum estibus, quatiebatur cogitationum fluctibus, cum uideret suscepisse se regendam ecclesiam magni nominis, magne antiquitatis et antique dignitatis, et se conspiceret egentem omnibus bonis, intus et extra omni destitutum solamine, quo fultus regulariter cum sibi commissis Deo quiret seruire. Hoc enim sibi summum et maximum erat refugium in uerbis Domini dicentis: Primum querite regnum Dei et iustitiam eius, et omnia adiicientur uobis . Nouerat, quia cum cresceret interius religionis studium, exterioris quoque substantie accederet supplementum.  Ad quod sectandum  quia sui eum ex equo non adiuuabant, Cluniacum abiit, consilium et auxilium ab abbate Cluniacense quesiuit, quia de loco illo per Willelmum, predecessorem suum, recolende memorie uirum, fons deriuauerat religionis, de quo postmodum omnibus uicinis, exteris quoque et longe positis, satis abundeque propinauerat. Nec ut uolebat inuenit. Quesiuit a Deo corde contrito et humiliato, et inuenit: prope est enim obtritis corde Dominus, et sacrificium ei gratissimum spiritus contribulatus. Ad fontem igitur Dei hic, quem in electione sua Linguonensis episcopus piscem de fonte Dei nominauerat, rediit, pisces octonos octone beatitudinis uirtute coruscos secum adduxit, quos uere pisces dixerim pro sedula meditatione spiritualitatis, quam intendebant, ut  piscis aquam fluminis; et fonti sibi commisso, quem uiciorum prurigine sentinosum purgare decreuerat, saltus super aquas pennis uirtutum dantes immisit. Ex his priorem constituit, ceteris officia singula deputauit, ut eorum exemplo doceret reliquos uicia calcare, uirtutes appetere, et desuetos animos habitantium assuesceret moribus religiosorum. Sed quid multis immoror? Tanta acta sunt eius labore et industria, Dei preduce gratia, ut qui uidisset antea locum torpore negligentie confusum,  attendens nunc felici exercitatione uirtutum floridum, clamet in iubilo cordis: Hec mutatio dextere excelsi . Ceperunt iam ad eius monita multi nobilium et mediocrium sua relinquere, et regulari discipline se subdere, seque abnegantes sub eius ducatu Deo regi uni et uero militare.

 Celebrauit et quintum concilium  donnus Diensis episcopus apud urbem Pictauorum  , ubi quanta Deus operatus sit et quanta erga seruos Christi diabolus conatus sit, ex litteris ipsius domino pape directis coniicere possumus, quarum textus iste est: Â»Domino ac meritis beato pape Gregorio, Hugo humilis presbyter Diensium, in domino Deo salutem. In concilio, quod Pictauis per gratiam Dei cum aliquo fructu celebrauimus, multa  nobis pericula prius in itinere, multa nobis aduersa in ipsa ciuitate, tum in concilio, tum extra exstitere. Ecce enim rex Francorum contrarius sibi ipsi, quia contrarius erat regi celi, misit litteras primum mihi, in quibus confitebatur Domino, desiderio desiderans se uocari filium meum, et cum omni gloria et honore auctoritatem nostre legationis commendabilem efficiens. Deinde comiti, tum etiam episcopis sui iuris litteras misit adiurans eos omni attestatione, et sue maiestatis ac fidelitatis reos esse instituens: scilicet comitem, si pateretur nos uspiam ubi posset conuenticula et quasi concilia, sic eo uocans, celebrare; episcopos uero, si interessent, uel nostris fauerent decretis, in quibus nitebamur  splendorem corone eius obfuscare et principum regni eius. Ex hac ergo aduersitate inimici ueritatis audaciam nacti, nobis insultando eos pene traxerunt in sinistram, quos considerabam ad dexteram, et uidebam, et non erat qui cognosceret me. Ecce enim pestis et dedecus sancte ecclesie, archiepiscopus Turonensis, et cum eo episcopus Redonensis, superbissime peruersi, totum pene occupauerunt concilium. Redonensis namque comprobatus est reus, quia non prius ordinatus in clericum, ordinatus est in episcopum; promissa prius ac postmodum data pallii cappa ab episcopo Andegauensi, Redonense tamen illud nesciente, set aliud ante ordinationem confitente; scilicet cum eques esset, equitem inimicum ab equo deiecit, et huius Redonensis socius  eques deiectum illum uulnere confodit; qui pro ea deiectione et uulnere in mortem occubuit. Nos igitur multorum precibus inclinati, nondum depositum, sed interim suspensum, quia sue utilis erat ecclesie, uestre misericordie presentandum et iudicandum reliquimus. Turonensis uero comprobatus est ante episcopatum decaniam emisse, quam ex consuetudine eius ecclesie, nisi qui iam sacerdos fuisset uel iam futurus sacerdos esset, habere non posset. Hic igitur Turonensis nullo modo canonice  electus, non potuit optinere a rege donum episcopatus, usque dum nepos huius ipsius per nummos prefatam decaniam fuerit adeptus. De Symonia etiam aliter accusatus est, quia cuidam militi siluam promiserit, si pro episcopatu eum iuuisset. Quod cum postea miles ipsi improbasset, Andegauensis episcopus affuit, qui nobis ex eodem clara uoce testimonium perhibuit. Longum est, pater, enumerare turbas et conflictus, quos et quantas, quomodo et ubi hic Turonensis nobis intulerit: aliquando pro Redonense, numquam ratiocinando sed semper garriendo, aliquando pro se inclamitando, cum omni suorum garrulitate et impudenti audacia clericorum. Nam dum etiam archiepiscopum Lugdunensem pene inflecterent ad tuitionem suam,  ita ut pro eis oraret uel obloqueretur, foribus ecclesie effractis seruientes eorum securibus armata manu intreuntes, ita concilium magno tumultu exturbauerunt, quod fratrem T. in mortem dedissent, nisi Dominus ut scuto bone uoluntatis sue coronasset eum. Ita nobis cum paucitate ac dedecore relictis, Turonensis et suffraganei eius cum superbo tumultu inordinate et non canonice recesserunt. Altera die in ecclesia beati Hylarrii inito concilio, nulla nobis promissa uel premissa satisfactione de iniuria, iterum draco ille insurgens tanquam leo rugiens non potuit audiri diutius; sed exerentes gladium spiritus, quod est uerbum Dei, percussimus eius superbiam, et decreto huius negocii  prolato suspendimus eum etiam a sacerdotali officio. Et quia sedem apostolicam appellauit, ubi se purgaturum fuisse de Symonia asseruit, ad apostolicam sedem eum remisimus, et uestro iudicio deponendum relinquimus. Abbas Bergensis ecclesie de Flandria fuisse Simoniacus comprobatus est, et depositus. Bysontinus archiepiscopus nec Eduensi nec Pictauensi concilio se presentauit, nec canonicam misit excusationem. Beluacensem pulsatum de Symoniaca, et qui post decretum prebendas uendiderit, iudicandum uobis remisimus; Nouiomensem pro causa sua similiter; item Ambianensem peruasorem, cum ordinatoribus suis, uidelicet Laudunense, Suessonense, Siluanectense. Mala quedam nostra etiam intestina reticemus, quia personas, a  quibus sunt illata, Deo iuuante quam citius uenturi, commodius uobis in aure dicemus. Causas Andegauensis comitis, sicut precepistis, ab ipsius ore audientes, rationabilem pene esse credidimus; sed de absolutione eius non presumentes, diffinitionem eius rei prudentie sanctitatis uestre committimus. Si quid uero minus scripsimus sanctitati uestre, Teuzo filius uester, fidelissimus cooperator noster in Domino, de Taruanensi episcopo cum Pictauensi quid statuerimus plenius intimabit. Prouideat itaque sanctitas uestra, ne diutius tam obprobriose nobis improperetur, quod Symoniaci uel quicumque criminosi  a nobis suspensi uel depositi, aut etiam dampnati, libenter currunt Romam; et ubi deberent sentire ampliorem rigorem iustitie, inde reportant quasi misericordiam pro uoluntate; et qui antea nec in leuibus presumpserunt peccare, postmodum exercent aptissimam negociationem cum tyrannide in commissis sibi ecclesiis. Ora, sanctissime papa, pro me, inutili seruo sanctitatis uestre.

 Domno Gregorio summo pontifici, patri et domino suo, M.  Dei gratia Remorum archiepiscopus, fidelem seruitutis et obedientie subiectionem et orationis deuotionem. uestro, domine, interuentu et obsecratione reddidi domine M. marchise omnia que de me suus antecessor tenuit, et ad defendenda eadem consilium meum et auxilium  ac receptus meos promitto fideliter et promisi, et de reiiciendo G. et recipiendo comite A. quidquid ipsa quesierat paratus sum exequi. Ad que omnia confirmanda diebus sacris pentecostes cum confratre nostra fideli uestro T.  uirdunensi episcopo sue ciuitati interfui, relictis causa necessitatis sue in sacrosancto tempore meis omnibus necessariis. Sed ego fidelis uester et per omnia ecclesie iura uobis obedire paratus, uestrum de archiepiscopo uiennensi G.  summopere requiro consilium et imploro iudicium, qui in arciepiscopatu meo presbiteros degradauit et eosdem iterum regradauit; legatum se Romanum, cum non esset, simulauit; marsupium suum non sub appellatione ueritatis, sed imitatus  eos qui, ut ait Apostolus, questum estimant pietatem, cum tamdem implesset, a diocesi mea ad suam rediit. Quapropter ad honorem Dei et Romane ecclesie huiusmodi presumptionem et simulationem, sicut decet, corrigite, ne deinceps quisquam in alieno presumat aliquid tale. Notum etiam facio uobis quod duo suffraganei mei episcopi, Laudunensis et Suessonensis, tertium Ambianensem in archiepiscopatu meo, me nesciente ut pote Rome posito, episcopum consecrauerunt, primum contra decretum uestrum, quo statueratis ne quis saltem archiepiscoporum eum consecraret episcopum qui a laica persona accepisset episcopii donum, maxime cum idem ipsi interfuissent apud Augustudunense concilium, ubi domnus H. Diensis episcopus promulgauit  et statuit coram omnibus hoc uestrum ecclesiasticum decretum. Hoc igitur, preter id quod diximus, contra auctoritatem et canones factum et etiam inauditum cunctisque qui sanum sapiunt mirabile et plus quam dici possit stupendum, si placet deputetur irritum. Quin potius, quia sine metropolitano iuste expleri non potest a quibuslibet cepiscopis consecratio pontificis, sicut scitis, oratum et exoratum uos esse uolo, ut ad honorem Dei uestrumque ac nostrum tam temerariam ecclesiastici ordinis confusionem zelo iustitie corrigatis, ut sciat unusquisque in gradu suo et modo persistere, non aliena  sibi temere arrogare. Obsecro etiam beniuolentiam honoris uestri, ut dignitatem quam antecessores uestri antecessoribus meis archiepiscopis seruauerunt, et priuilegiis aliisque scriptis ad posterorum memoriam reliquerunt, mihi reseruare dignemini; ne irritum aut infractum fiat priuilegium, quod ipse dedistis mihi, scilicet ut uobis ipsi interpellatus et non interpellatus respondeam, et legatis uestris Romanis, non ultramontanis qui coniuncti Romanis querunt que sua sunt, non que Iesu Christi, et sub honestis nominibus cupiditati sue consulunt, non ecclesie Dei. Unde propter talium pudendas reprehensiones et uocationes, mihi, qui totius Gallie episcopos debeo conuocare, liceat confidere de uobis sine legatorum uocatione, donec ad pascha ueniam  ad uos Deo uolente. Preterea uolo obnixe supplicare, et prenunciare uobis, ut quoniam in absentia mei nuper apud uos commorantis multa praue et inordinate acta sunt in partibus mee diocesis, ego uero non potero omittere quin ministerio nostro utar in his ecclesiastice corrigendis: si quid pro hoc de me accusationis perlatum fuerit uobis, ne hoc uel cito credatis, uel moleste erga me accipiatis, sed illud in presentia nostra ante uos dimittatis, quia ego nullatenus uolo excedere metas auctoritatis. Quandoquidem enim illi, qui legatos uestros se faciunt, multo iustius ego debeo per uos ea que sunt prouidentie nostre corrigere, quam quisquam aliena tractare. De comite Oebalo, qui me in presentia uestra accusare temptabat, et se suamque fidelitatem  uobis uerbis simulantibus commendabat, satis in promptu habetis cognoscere, cuius potius sinceritas fidelitatis erga uos uideatur existere, utrum mea qui Deo et uobis paratus sum per omnia obedire, an illius qui et apud uos per semetipsum inpugnat beati Petri ecclesiam, et apud nos per Manassem et suos sequaces in suo castro receptos persequitur beatam Mariam. Manasses enim, de quo diximus, cui nos iussu uestro quod in nos amiserat, si ad ecclesiam matrem suam rediret, indulsimus, conscientia sceleris sui depressus nec ad nos uult redire, nec paci ecclesie concordare, quin potius cum illis suis sequacibus, quia factis non potest, uerbis et maledictis ecclesiam meque lacerare non desinit. Unde,  ut de ipso Ebalo taceam, in quem uos credo iustam et apostolicam exercere sententiam, super Manasse instanter deprecor sanctitatem uestram, ut aut iubeatis cum ad suam regredi, et ulterius non impugnare ecclesiam, aut in eum eiusque fautores et cooperatores apostolici uigoris dirigatis animaduersionem. Dignamini etiam ad eorum receptores scribere aptam epistolam, ut aut eos contra ecclesie iura non retineant, aut pari sententia se multatos agnoscant. Restat mihi hoc uobis dicere, quia domnus Hugo Diensis episcopus interdixit episcopum  nostrum Drogonem sedis Taruennice, qui tante est senectutis, ut cum ante episcopatum diu permanserit in ordine presbiterii, iam nunc ultra tempus 60 annorum gradum tenuerit episcopii, et pene per singula momenta propinquat exitui. Quapropter uolumus uos obnixius exorare, ut eum iussu uestro dignemini restituere ministerio suo, ne, quod magnopere formidamus, in hac moriatur interdictione. De hoc uero quod me interpellastis, ut in conductu episcopi Parisiacensis aliquos uobis milites mitterem, notum uobis facio quod ego uolebam dirigere; sed comes de Arlonis Fulco rediens ab urbe Roma hoc mihi intimauit ex uestra parte, quia libenter me de ipsa transmissione militum inportabatis, ideo ut in regione nostra strenue et intentius exequerer  domne marchise M. Pro hoc igitur a uobis ueniente missatico, remansit a nostra parte predicte expeditionis transmissio. ualeat sanctitas uestra, pater reuerentissime.

Gregorius episcopus, seruus seruorum Dei, dilectis in Christo fratribus Hugoni Diensi episcopo et Hugoni Cluniacensi abbati salutem et apostolicam benedictionem. Quia in sancte Dei, cui diuina dispositione presidemus, Ecclesie, etc.  .Â«

Rescriptum eiusdem ad Manassem Remensem archiepiscopum: Gregorius episcopus, seruus seruorum Dei, dilecto in Christo fratri M. Remensi archiepiscopo salutem et apostolicam benedictionem. Cum uos ea a sede apostolica flagitatis. Requiro  .

 Sextum nichilominus celebrauit concilium apud Lugdunum, pro quibusdam negotiis, quorum discussionem ei domnus papa imposuit, scribens ad eum in hec uerba  .

GREGORIUS episcopus, seruus seruorum Dei, dilecto in Christo fratri HUGONI Diensi episcopo, salutem et apostolicam benedictionem. Quod diuina clementia pacem Ecclesie tue restituit, etc. uide in Gregorio uII, epist. extra Registrum uag., n. 49.

Dum igitur he ei littere allate fuissent, et locus concilii apud Lugdunum constitutus esset, Remensis etiam archiepiscopus iuxta tenorem litterarum ad idem se purgaturus inuitaretur concilium, posito domno Hugone apud uiennam pro corporis curatione, nuntii prefati archiepiscopi uenerunt ad eum,  multis et maximis precibus et muneribus ad hoc eum flectere cupientes, et ob id ei in presenti trecentas purissimi auri uncias, domesticis quoque eius preciosa donaria offerentes, insuper et celamentum ne ulli mortalium id proderent iurare uolentes, ut cum sex episcopis, quos ipse Remensis eligeret de suffraganeis suis, ei ut se purgaret concederet, remota inquisitione infamie; addentes etiam quod nec sperare poterant, sed tamen nichil intemptatum relinquere uolebant, quod si ei solo concederetur facultas se purgandi, inestimabiles thesauros auri, et  qui etiam numerum excederent, se iuraturos, et insuper sacramentum, ne cui hoc proderent. Quod totum uirilis eiusdem legati animus respuit. Et quia inexpugnabilem eius erga pecuniam animum uidit, timens sibi, concilio interesse noluit, et ideo synodali iudicio est depositus, tum quia se purgare noluit, tum quia audientiam Eduensis, Pictauensis et ipsius Lugdunensis subterfugit  .

Celebrauit et septimum apud Auennionem, in quo depositus est Achardus Arelatensis inuasor, et electi sunt Gibilinus in Arelatensem archiepiscopum, Lantelmus in Ebredunensem eque archiepiscopum, Hugo in Gratianopolitanum episcopum, Desiderius in Caualicensem, quos post expletionem concilii secum Romam duxit, et consecrati sunt a papa [348 1Kb] .

  His ergo interim sepositis, beati patris Gregorii uII Romane Ecclesie pontificis, magni illius Gregorii cuius hodie flores eloquii in ecclesia redolent uniuoci et equiuoci, iam in tuto positi, iam decurso mundi naufragantis pelago, quietis eterne fida statione potiti, securi predicemus gesta magnifica, et quos tribulationum impetus pro sancta sustinuerit ecclesia, et sustinens mira et inedicibili superauit constantia, ut esset libera casta atque catholica, diuina comitante clementia pia prosequamur instantia. Natus est igitur in urbe Roma, parentibus ciuibus Romanis, et, quod maximum est religiosis, ascribendus ciuis curie celestis; et ab ineunte etate ecclesiasticis mancipatus officiis, pueritiam suam non sine certis, que eum illustrem futurum  iam tunc signarent documentis, religiosis personis comitatus excoluit. Adolescentiam assumpto sanctitatis proposito inter mundi contemptores non sine magnis perfectionis indiciis perdomuit, Iuuentutem nichilominus militie christiane dedicatam, sicut etate ita sana doctrina et firmamento ueritatis roboratam, sub preclaris totius christiani nominis tutoribus et presulibus, publicis sancte ecclesie mancipauit utilitatibus.  Hic ob singularem excellentis ingenii prerogatiuam a Nicholao papa in archidiaconatum matris ecclesie prouectus, strenua et laudabili huius officii administratione in totius orbis notitiam et religiosorum dilectionem breui deuenit. Decedente uero papa Alexandro, ad  summum Christiani regiminis culmen accitus et electus, diuinitate in electi sui exaltatione communem seruorum suorum deuotionem incitante, ad perferendum quod abhorrebat iugum, quodque semper quidem animi, aliquando autem corporis fuga declinauerat, mansuetum animal Domino suo ceruicem subdidit. Electionem uero de se factam ipse  per se publicauit, scribens Desiderio Cassinensi abbati in hec uerba:

Gregorius in Romanum pontificem electus, D. abbati monasterii sancti Benedicti Montis Cassini, salutem in Christo Iesu. Domnus papa A. mortuus est, etc.  .

 Consecratus igitur in iustitia et sanctitate miro modo assiduis uotis pro se et grege sibi commisso excubans, urgente pastoralis officii necessitate, distorta peruersorum corda ad rectitudinis lineam summa ui corrigere nitens, ueritatem Dei absque persone acceptione omnibus patefecit, nactus omnium bonorum dilectionem ob zeli Dei feruorem et iustitie exequutionem. Sed quia nulla est societas luci ad tenebras, perditorum hominum odium  et detractionem, immo persequutionem acerrimam incurrit; regiam tamen uiam, quam semel intrauerat, inconcussus, immotus, per arma iustitie a dextris et a sinistris fortiter incessit. Ac primo quidem apostolica auctoritate et ueridicis sanctorum Patrum animatus sententiis, ad eliminandam Symoniacam heresim et precipiendam clericorum castitatem pro commissi sibi officii debito uehementer exarsit. Audiant igitur qui audire uolunt, ut muniantur, qui audire nolunt, ut confundantur, quam libera quamque catholica uoce contra insanos impiorum latratus impiaque molimina aususque nefandos intonuerit hic propugnator ecclesie. Cum enim omnes fere sua quererent, non que Iesu Christi, et adherere mallent discipulatui Symonis quam pauperiem  Christi seruare in unitate fidei; ministri quoque diuini sanctuarii fedam libidinose contagionis pollutionem contra ius fasque usurpatam et subintroductam nollent abiicere, inuestiture etiam ecclesiarum a laicis indebite usurparentur;  ipse pro communi ecclesie utilitate et necessitate in Lateranensi palatio aggregata synodo, circumsedentibus archiepiscopis, episcopis, abbatibus et religiosis Deumque timentibus clericis et monachis, de suprascriptis et aliis ecclesie commodis tractans, hec decretalia promulgauit capitula  .

Quicumque militum, etc.

Hec sunt beatissimi pape synodalia decreta moribus corrigendis idonea, sanctorum Patrum decretis  consona, celo rorante stillata, uniuersis fidelibus inculcanda, amplectenda atque tenenda, iustitia dictante prolata, fortitudine roborata, prudentia promulgata, temperantie uirtute predita. Sed peruersi dum in eorum norma uite sue peruersitate offendunt, hec grauia, hec difficilia, hec, quia corrigi nolunt, emendari refugiunt, omnimodis appellant  impossibilia. O mentem amentem! O spurcam nequitiam et nequissimam spurcitiam! Numquid si perditorum mores hominum corrigi refugientes desipiunt, iustitia silebitur, pietas conculcabitur, et ecclesiastice animaduersionis gladius a sanguine prohibebitur? ue rectori, quem denotauerit sententia huiusce maledictionis! Maledictus, ait, qui prohibet gladium suum a sanguine . Gladium a sanguine prohibere est predicationis uerbum a carnalis uite interfectione retinere. Ob hanc igitur causam, quia scilicet sanctam Dei ecclesiam castam esse uolebat, liberam atque catholicam, quia de sanctuario Dei Symoniacam et neophytorum heresim et fedam libidinose contagionis pollutionem uolebat expellere, menbra diaboli ceperunt  in eum insurgere, et usque ad sanguinem presumpserunt in eum manus inicere, et ut eum morte uel exilio confunderent, multis eum modis conati sunt deicere. Sic surrexit inter regnum et sacerdotium contentio, accreuit solito grauior sancte Dei ecclesie tribulatio.

 Heinricus enim, Heinrici imperatoris filius, aduersus Deum et matrem omnium catholicorum Romanam ecclesiam superbe tumidus, quia uita eius praua sanctorum Patrum decretis et canonicis auersabatur institutis, aduersus Deum et aduersus Christum eius insurrexit, ecclesiasticis sanctionibus impie factus rebellis, menbra diaboli contra eum incitando, et omnes quos potuit minis, blandiciis, terroribus, muneribus contra eum armando,  facta cum multis episcopis Lothariensibus et Transrhenensibus conspiratione. Posito  enim adhuc in diaconatus officio eodem papa sanctissimo, cum de eo sinistra et inhonesta ubique ferretur fama, propter imperialem dignitatem et patris matrisque reuerentiam, necnon propter spem correctionis eius, sepe ab eo litteris et nunciis est admonitus, ut memor clarissimi generis, memor imperialis dignitatis, uitam suam moribus imperio congruentibus institueret, ut regem se et imperatorem moribus ostenderet, operibus exiberet. Sed quia cum etate illius quoque pariter creuit iniquitas, sublimatus in ordine pontificatus, auctoritate officii sibi commissi multo sollicitius ad uite meliorationem  eum in dies hortabatur; cum ille excusatione etatis fluxe et fragilis de die in diem monita eius se suscepturum uerbis quidem promitteret, ceterum re et exaggeratione culparum, malo eorum in quorum manus curia erat consilio, penitus conculcaret. Hinc iam procliuior factus ad scelera, preceps precipiti usus consilio ferebatur per deuia. uisum est pape beatissimo, ut familiares eius, quorum machinacionibus per episcopatus et monasteria inductis Symoniace lupis pro pastoribus, ecclesie innocentiam heresi nefanda fedauerat, ad penitentiam uocaret, uenientes susciperet, respuentes a communione corporis  Christi et consortio fidelium separaret; ut uel sic eum ab eorum surreptione et maligno consilio segregaret, admonens eum ut eos excommunicates a domo, a conuiuio, ab omni etiam familiaritate et communione sua expelleret. Interim uero inualescente contra eum Saxonum causa, cum uires regni et presidia a se uideret deficere uelle, epistolam ei direxit supplicem et humilitate plenam, penitentiam de perpetratis agens, emendationem pollicens, et suam ei obedientiam et fidele adiutorium contra rebellantes promittens. Et hoc postmodum legatis eius Humberto Prenestino et Giraldo Ostiensi episcopis in illorum manus per sacratas eorum stolas, quas collo gestabant, iureiurando confirmans. Textus autem epistole iste est:

  Â»uigilantissimo et desiderantissimo domno pape Gregorio apostolica dignitate celitus insignito, Heinricus Dei gratia Romanorum rex debiti famulatus fidelissimam exibitionem. Cum regnum et sacerdotium, ut in Christo rite administrata subsistant, uicaria sui ope semper indigeant, oportet nimirum, domine mi et pater amantissime, quatinus ab inuicem minime dissentiant, uerum potius Christi gluttino coniunctissima indissolubiliter sibi cohereant. Namque sic et non aliter conseruatur in uinculo perfecte caritatis et pacis, et Christiane conconcordia unitatis et eclesiastice simul status religionis. Sed nos, qui Deo annuente regni iam sortimur ministerium, sacerdotio ut oportuit per omnia ius et honorem non exibuimus legitimum. Quippe date  nobis a Deo potestatis uindicem gladium non sine causa portauimus, nec tamen in reos, ut iustum fuit, iudiciaria illum censura euaginauimus. Nunc autem diuina miseratione aliquantulum compuncti, et in nos reuersi, peccata nostra priores uestre indulgentissime paternitati nos accusando confitemur, sperantes de uobis in Domino, ut apostolica uestra auctoritate absoluti iustificari mereamur. Eheu criminosi nos et infelices! partim pueritie blandientis instintione, partim potestatis nostre imperiosa libertate, partim etiam eorum, quorum seductiles nimium sequuti sumus consilia, seductoria deceptione, peccauimus in celum et coram uobis, et iam digni non sumus uocatione uestre filiationis. Non solum enim  nos res ecclesiasticas inuasimus, uerum quoque indignis quibuslibet et Symoniaco felle amaricatis, et non per ostium sed aliunde ingredientibus, ecclesias ipsas uendidimus, et non eas ut oportuit defendimus. At nunc, quia soli absque uestra auctoritate ecclesias corrigere non possumus, super his, ut etiam de nostris omnibus, uestrum una consilium et auxilium obnixe querimus; uestrum preceptum studiosissime seruabitur in omnibus. Et nunc imprimis de ecclesia Mediolanensi, que nostra culpa in errore est, rogamus, ut uestra apostolica districtione canonice corrigatur, et exinde ad ceteras corrigendas  auctoritatis uestre sententia progrediatur. Nos ergo uobis Deo uolente in omnibus non deerimus, rogantes id ipsum suppliciter paternitatem uestram, ut nobis alacris adsit clementer in omnibus. Litteras uestras non post longum tempus cum fidelissimis nostris habebitis, ex quibus nostra que dicenda adhuc restant, Deo dante, plenius audietis.Â« 

 uerum  commisso prelio et uictoria optenta, ad uomitum canis rediit, uota fregit, excommunicatos in communionem et gratiam suscepit, ecclesiarum confusionem non abhorruit. Pius autem papa adhuc animum eius temptandum credens, litteras ei direxit commonitorias, ut recordaretur domini Dei sui, recordaretur promissi, nec inhonoraret honorantem se, nec crederet se fallere  posse Deum: adiiciens Deum superbis resistere, humilibus autem dare gratiam, parcensque ei et moderaminis [349 1Kb] apostolici erga eum censuram conseruans [350 1Kb] , quem potuisset pro hoc solo scelere [351 1Kb] iuste punire iuxta decretum [352 1Kb] Gelasii pape  , in quo ait scribens [353 1Kb] Anastasio imperatori, cap . . . . : Sicut non potest quilibet peruersitatis [354 1Kb] communicatore suscepto non pariter [355 1Kb] peruersus approbari, sic nec potest [356 1Kb] refutari peruersitas complice [357 1Kb] sectatore peruersitatis admisso. Legibus [358 1Kb] certe uestris criminum conscii [359 1Kb] susceptoresque latrocinantium pari [360 1Kb] iudiciorum pena constringuntur [361 1Kb] nec expers facinoris estimandus est [362 1Kb] , qui licet ipse non fecerit, tamen [363 1Kb] facientis familiaritatem [364 1Kb] fedusque receperit. Et hec papa [365 1Kb] Gelasius. Ceterum hoc in  patre . . . . . iuxta quod ait Gregorius in decretis [366 1Kb] cap. 299 illud erat [367 1Kb] predicabile, quia erat in eo sollicitudo [368 1Kb] cauta, non remissa, correptio [369 1Kb] diligens, non seuera, sed sic alterum [370 1Kb] condiebatur ex altero, ut et boni [371 1Kb] haberent amando quod facerent [372 1Kb] et praui metuendo quod fugerent [373 1Kb] .

Misit etiam speciales epistolas quibusdam episcopis Gallie et Germanie  bulla sua signatas, ut ad erigendam ecclesie deiectionem et eliminandam hereticam prauitatem reparandamque ministrorum  castitatem confortarentur manus dissolute, et roborarentur genua debilia eorum.  Qui nimia usi leuitate, et ex regis stoliditate et potestate tenebrarum rebellandi accepta occasione, precepta sedis apostolice paruipendere non timuerunt, et se non pastores ouium, sed mercennarios euidenti indicio probauerunt. Constantiensis hic, unus eorum, Otto dicebatur episcopus, quem huiusmodi ausu temerario corripuit prefati Romani pontificis auctoritas, mittens ei et archiepiscopo Mongontino litteras  ; quas cum Otto paruipendisset, obstinatam eius animositatem papa corripuit, secundo missis ad eum litteris in hec uerba  :

Â»Gregorius uII, seruus seruorum Dei, Ottoni Constantiensi episcopo salutem et apostolicam benedictionem.  Perlatum est ad nosÂ« etc. uide epistolas Gregorii uII, Patrol. t. CXLuIII.

uerum quia ille non solum apostolice sedi contraria ausus fuit precipere, sed et preceptis eius repugnare nec adquiescere uoluit, audiamus missam a papa Constantiensi clero et populo epistolam, in qua liquido continetur, quod qui apostolice sedi inobediens extiterit, nulla ei fidelitas exibitio nec ex sacramentorum obligatione fiat:

Â»Gregorius episcopus, seruus seruorum Dei, clericis et laicis, maioribus et minoribus in Constantiensi episcopatu consistentibus, Christianam legem diligentibus, salutem et apostolicam benedictionem. Misimus fratri nostro, episcopo uestro Ottoni, etc.Â« uide in Gregorio uII.

 Item Roberto Flandrensium comiti: Â»Gregorius episcopus, seruus seruorum Dei, R. Flandrensium comiti salutem et apostolicam benedictionem. Ex parte omnipotentis Dei et auctoritate beati Petri apostolorum principis te rogamus, etc.Â« uide ibid

Item ad laicos pro exequendis superioribus statutis:

Â»Gregorius episcopus, seruus seruorum Dei, dilectis in Christo filiis, Berthaldo, Rodulpho, Welfon ducibus  salutem et apostolicam benedictionem  Scimus quoniam prudentia uestra,Â« etc. uide in Gregorio uII.

Item ad omnes clericos et laicos in regno Theuthonicorum constitutos de eadem re  : Â»Gregorius episcopus, seruus seruorum Dei, omnibus clericis et laicis in regno Theuthonicorum constitutis, salutem et apostolicam benedictionem.  Audiuimus quod quidam episcoporum,Â« etc. uide in Gregorio.

Quia ergo sunt quidam qui dicunt, inaudita hec domini pape precepta, quatenus a secularibus potestatibus, ut ab officio cessent, ui cerceantur scismatici episcopi, et ut officium eorum non recipiatur: scrutemur gesta patrum, et uideamus ad edificationem audientium, si quid simile inuenitur in serie  scripturarum diuinarum. Et certe nichil hic noui, non hec prima diaboli in sanctam ecclesiam temptatio, nec prima eius hec est medicinalis defensio. Pelagius papa uir magne in Christo et in ecclesia glorie, uir magne auctoritatis et gratie, uideamus quid dicat de Paulino Aquileiensi pseudepiscopo a Mediolanensi contra morem canonicum ordinato. Ait itaque, scribens Iohanni patricio: Â»Relegentes litteras excellentie uestre, de iniuria quidem, quam uobis iniquorum hominum presumptio ingessit, ualde doluimus. Sed quia scimus occulto Dei iudicio animam uestram, etsi per aliorum iniquitatem ac superbiam a contaminatione scismatis custoditam, egimus omnipotenti Deo gratias, qui etiam de malis  hominum actibus bona operari consueuit. Nec enim sine illius factum esse credimus, ut insensati et peruersissimi homines ad hoc usque prosilirent, ut suam diuisionem catholicam esse credentes ecclesiam, a sua uos pollutione prohiberent. Sic enim per misericordiam Dei etiam nescientibus illis factum est, ut a scismaticorum communione eruti, catholice quam diligitis seruari uos contigisset ecclesie. Quamuis igitur uestra per illorum scelus utilitas facta sit, nolite tamen impunitam presumptionem iniquorum hominum crassari permittere. Si enim hoc, quod in uestram gloriam presumpserunt, non fuerit uindicta compressum, quid in minoribus ualeant ambigi ultra non debet. Exercete igitur debitam in talibus auctoritatem, et ne eis amplius talia  committendi crescat spiritus, cercionibus reprimantur. Ad hoc siquidem Dei nutu in uos talia presumpserunt, ut uobis talia corrigentibus, ab eorum scelere alios possitis Deo propiciante munire.Â« Et post aliqua: Â»Auferte tales ab illa prouincia, utimini oblata uobis a Deo opprimendi perfidos occasione. Quod tunc plenius fieri poterit, si auctores scelerum ad clementissimum principem dirigantur, et maxime ecclesie Aquileiensis inuasor, qui et in scismate, et a scismatico maledictus, nec honorem episcopi potest optinere, nec meritum.Â«

Pelagius ualeriano: Â»Quod a uobis poposcimus,  et nunc iterum postulamus, ut Paulinum Aquileiensem pseudepiscopum et illum Mediolanensem episcopum ad clementissimum principem sub digna custodia dirigatis: ut iste, qui episcopus esse nullo modo potest, quia contra omnem canonicam consuetudinem factus est, ultro alios non perdat; et ille, qui contra morem antiquum eum ordinare presumpsit, debite canonibus uindicte subiaceat.Â« Item Pelagius Iohanni defensori: Â»Eleutherius frater et cepiscopus noster queritur, clericos suos sibi contra canones superbire, et id quod nobis iubentibus facta in scrinio cautione promisit, ut cotidianis diebus uigilie in eius celebrentur ecclesia, illis contempnentibus implere non posse. Et ideo experientia tua eos, quos tibi esse ostenderit contumaces, debita obiurgatione  compesce, et modis omnibus uigilare compelle.Â« Item Augustinus super Iohannem, omelia 11: Â»Siquidem uult Deus concitare potestates aduersus scismaticos, aduersus dissipatores ecclesie, aduersus exuflatores Christi, non mirentur, quia Deus concitat ut a Sara uerberetur Agar. Mirantur quidam, cum mouentur potestates christiane contra detestandos dissipatores ecclesie. Si non mouerentur, quomodo redderent Deo rationem de imperio suo? Intendat karitas uestra quid dicam, quia hoc pertinet ad principes seculi, ut temporibus suis pacatam uelint matrem suam ecclesiam, unde spiritualiter nati sunt.Â« Et Paulo post: Â»Nabuchodonosor rex decreuit dicens: Quicunque dixerit blasphemiam  in Deum Sydrac, Misac et Abdenago, in interitu erit et domus eius in dispersione. Ecce quomodo rex alienigena seuit, ne blasphemetur Deus Isrel, qui potuit tres pueros de igne liberare. Et nolunt ut seuiant reges christiani, quia Christus exufflatur, a quo non tres pueri, sed orbis terrarum cum ipsis regibus a gehenne ignibus liberantur? Quis igitur reprehendet post hec si comprimantur a seculi potestatibus scismatici, dissipatores ecclesie, conculcatores regis diuine, preuaricatores constitutionis canonice?Â«

 Horum igitur et ceterorum sanctorum decretorum Heinricus contemptor factus est, iuuenis animi impetus et appetitus non refrenans sed stultorum maliuolis consiliis nimium fidem dans; qui corrupti et abhominabiles facti in iniquitatibus  suis, inreprehensibiliter uiuere detrectantes, reprehendi non ferebant.  Mittebatur  ei crebra domni pape legatio, tum litteris, tum etiam religiosis personis et utique fidelibus suis, quibus secrete uocabatur ad penitentiam de sceleribus suis, dictu quidem horrendis, et tamen pluribus notis et per loca plurima diuulgatis, pro quibus non solum excommunicari, sed absque spe recuperationis omni deberet regni honore destitui, et ut excommunicatos, quorum consilio preceps ferebatur ad scelera, a sua diuideret participatione, ne communicando quibus non licet, in eorum transiret consortium,  quorum non abhorrebat communionis sacrilegium; [Cf. HOR. ep. I, 2, 69] sed seruabat odorem esta quo recens erat imbuta. Qui quanti [374 1Kb] scripta aut uerba per legatos missa, eius declarant facta, cum non solum a perpetratis criminibus ad emendationem reuocari non potuit, sed furore conscientie mordacis arreptus, non prius destitit, donec omnes pene episcopos Italie et Theuthonicarum partium, quotquot potuit, circa Christi fidem naufragare fecit, dum eos debitam beato Petro et apostolice sedi obedientiam et honorem a domino Iesu concessum abnegare cegit. Quia uero iustus diuiti fauere nescit, nec facit quidquam commendandi se causa, eum qui a uero deuius superbiebat, potenter domnus papa redarguebat, sciens eam esse ueritatis regulam,  non accipere personam potentis in iudicio, ideoque quorum crimina agnouerat, libera in eorum increpatione ferebatur uoce. At ille reprehendi a quoquam aut corrigi inique ferens, occasionesque ab amico recedendi querens, quia non potest esse participatio iustitie cum iniquitate, introitum eiusdem beatissimi pape Gregorii uII, culpare cepit, ut culpas symonie, que ab eodem in se puniri timebat, in illum reflecteret. Ausus est etiam de expulsione ipsius Romani pontificis, quem, ut ait Symmachus papa, suo Deus sine questione reseruauit arbitrio, stipatus factiosorum officio tractare, et cui concessum est peccatorum uincula soluere, criminum compedes frangere, hunc peccator superbiens conatus est, proh pudor! a sede iudiciaria propellere, ut posset  sibi consimilem de suis consentaneis in eius loco subrogare. Sed non est consilium contra Deum . Quem humana improbant iudicia, Deus approbat; et quem Deus tuetur et approbat frustra impetunt humana molimina. Sic igitur rex, non rex dicendus quia tyrannus, a Romana recessit ecclesia, factus infelix membrum illius qui est rex super omnes filios superbie. Impletum est sane in eo illud Iheremie uaticinium, quo suscepta in se totius humane conuersationis specie per lamentum queritur dicens: Inebriauit me absinthio . Ebrius enim quod patitur nescit. Qui uero absinthio inebriatur, et hoc quod sumpsit amarum est, et tamen non intelligit amaritudinem qua repletur.   Sic et hic dimissus uoluptatibus suis et per eas spontaneis tribulationibus traditus, absinthio est ebrius, quia et amara pro mundi huius amore tolerat, et eandem amaritudinem cecitate cupiditatis et superbie quasi ebrietatis insensibilitate ignorat. Stulti facti sunt consiliarii eius et ignobiles, quos ab eterne hereditatis consortio repellit seruitus mentis. Nam sapientia huius mundi stultitia est apud Deum. Ignobiles facti sunt, quia qui facit peccatum, seruus est peccati , semper in laqueis, semper in uinculis, numquam liber a compedibus, quia semper in criminibus. Qui quamuis iniquiorum opera exerceant, occupant tamen loca  iustorum; et eorum se filios estimant, quorum per honoris concupiscentiam officia exterius administrant. Sed non sunt eorum filii quorum loca tenent, sed quorum opera exercent. Stulti itaque sunt quia ueram sapientiam non intelligunt, ignobiles facti sunt quia nulla spiritus libertate renouantur. Hii positi ad superintendendum fidelibus premunt eos potius quam regant, quia sub nomine pastorum lucra de religione sectantur. Sub eorum ducatu Deus irridetur, fides est obprobrio, ueritas in crimine, et tanto est quisque despectior quanto iustior, tanto abhominabilis quanto laudandus. Qui cum in ecclesia esse uideantur, longe ab ea fugiunt, non passibus gressuum, sed qualitatibus morum. Qui autem sint hii malorum incentores, qui regie iniquitatis  fautores et complices, qui castitatis ecclesiastice spurcissimi et temerarii corruptores, suis iam laboribus, tribulationibus, tortionibus et calamitatibus satis superque compertum habet mater ecclesia. Episcopi, inquam, si tamen episcopi dicendi sunt qui inreprehensibiliter uiuere nolentes et reprehendi a suis primoribus refugientes, instituta canonica temerantes, et canonica inuectione notari nolentes, ipsi etiam uniuersorum matri ecclesie et apostolice sedi preiudicium fecerunt, procul dubio usque ad contemptum illius grassantes, qui discipulis suis et per eos sancte ecclesie rectoribus loquitur, dicens: Qui uos spernit, me spernit ; non recordantes decretorum Iulii pape quibus statutum est,  ut uires non habeat quidquid apostolice sedis auctoritati obuiaret, quoniam eadem sedes testante ueritatis uoce primum primatum optinuit, que prima non diceretur, si aliam super se haberet; que etiam caput est omnium ecclesiarum, a qua omnes sumpsere originem. Primatum enim non synodalibus aut aliquibus commentatis meruit institutis, sed Domino largiente, qui ait: Tu es Petrus, et super hanc petram edificabo ecclesiam meam.

Hec Iulius de primatu sedis apostolice loquitur, cui omnium episcoporum finitiua iudicia et congregandarum synodorum dixit priuilegia reseruata. uerum noui dogmatiste iudicia apostolica spernunt, scripturas sanctas abiiciunt, de corde suo profitentes et mercedem scelerum traditi desideriis cordium suorum  in suimet a Christo abiectione recipientes. Hi igitur, concilio Warmatie habito , ubi omnis quam patimur calamitas exorta est, abiecerunt a se iugum discipline , quum nullam adhuc in illos domnus papa anathematis destinasset sententiam, et sancte obedientie libellum repudii conscripserunt, prelationi sedis apostolice superba et repentina temeritate abrenunciantes.  Primum hoc fermentum totam ecclesie massam corrupit. Conuentus hic inter natiuitatem dominicam et sequentem quadragesimam habitus est, ita distantibus spaciis, ut quecumque ibi gererentur Romam tempore synodi referri possent. Die  uero natalitio Andree apostoli , ante ipsam natalis Dei festiuitatem apud Bauemberg Heinrico posito, tanta adhuc inter regnum et summum sacerdotium uigebat concordia, ut destitutio pontificis urbis ipsius, et substitutio alterius obedientie domni pape deputaretur. Ille igitur, qui ante natiuitatem dominicam tante in ecclesia magnificentie erat, ut ad nutum illius mutationes ordinum fierent, paucis post natiuitatem diebus inconuentus et inauditus proscriptus est, et quantum ad illos depositus. Ex die enim, qua tanti ab omnibus habitus est, nullam eorum legationem accepit, usque dum illa ueniret qua dictum est: Descende, descende interdicimus tibi ius omne papatus .

Audiat celum et obstupescat, intelligat terra et  contremiscat. Legatur ex quo est religio christiana, id ab aliquo presumptum; dicatur quibus canonibus, quibus regulis, qua lectione, quo documento id sit adtemptatum. Auditum sub celo non legitur, omnino nec dicitur, quod possit aliquis papam deponere, et concessa sibi priuare potestate. Romanus enim pontifex non modo deponi, sed nec aliquo potest diiudicari. Audiant tante presumptionis auctores complices et fautores, quid Symmachus papa de priuilegio Romani pontificis senserit. Ait enim in decretis suis capite 2: Â»Aliorum hominum causas Deus uoluit per homines terminare, sedis apostolice pontificem suo sine questione reseruauit arbitrio. uoluit beati Petri successores celo tantum debere  innocentiam, et subtilissime discussionis indagini inuiolatam exibere conscientiam.Â« Et papa Gelasius: Â»Canones, inquit, sancti appellationes totius ecclesie ad huius sancte sedis examen sanxere deferri, ipsam uero a nullo prorsus appellari debere, ac per hoc illam de tota ecclesia iudicare, ipsam uero ad nullius commeare iudicium, nec de eius umquam preceperunt iudicio iudicari, sententiamque eius constituerunt non debere dissolui, eius potius sequenda mandarunt decreta.Â« Et Anastasio imperatori scribens ait capitulo 3: Â»Impeti possunt humanis presumptionibus que diuino sunt iudicio constituta, uinci autem non possunt. Atque utinam sic contranitentibus perniciosa non sit audacia, quemadmodum quod ab ipso sacre religionis auctore  prefixum est non potest ulla uirtute conuelli. Desinant ergo queso te temporibus tuis quidam per occasionem perturbationis ecclesiastice precipitanter ambire, que non licet, ne illa que male appetunt, nullatenus apprehendant, et modum suum apud Deum hominesque non teneant.Â« Melchiades quoque papa in epistola Hispanie episcopis directa de priuilegio beato Petro et successoribus eius uice Domini concesso sic ait post aliqua: Â»Hoc priuilegium Dominus beato Petro clauigero suo concessit et sua uice solummodo commisit, quod eius prerogatiuum cunctis successoribus suis hereditandum est atque tenendum futuris temporibus, quoniam et inter apostolos fuit quedam discretio potestatis. Et licet cunctorum par foret electio, beato tamen Petro  concessum est, ut aliis premineret et eorum que ad querelam uenirent causas et interrogationes prudenter disponeret. Quod Dei ordinatione actum est, ne posteri eorum cuncta sibi uendicarent, sed ad unam beati Petri apostolorum principis sedem confluerent, ut inde suscipiant finem unde acceperunt inicium institutionum, ne quandoque a suo discreparent capite.Â« Adrianus quoque papa in decretis suis: Â»Presul summus a nemine iudicabitur. Scriptum est enim: Non est discipulus super magistrum.Â«  Audiant etiam noue huius presumptionis et presumptuose nouitatis inuentores et machinatores ex uerbis eiusdem Simmachi pape quid mereantur, ut confundantur, et reuereantur utinam ad penitentiam cap. 2: Â»Si quis presbiter diaconus aut clericus  papa incolume et eo inconsulto subscriptionem pro Romano pontificatu commodare aut pittatia promittere, aut sacramentum prebere temptauerit, aut aliquod certe suffragium polliceri, uel de hac causa priuatis conuenticulis factis deliberare atque decernere presumpserit, loci sui dignitate et communione priuetur, pari sententia dampnando eum, qui hoc uiuo sicut dictum est pontifice, quolibet modo fuerit ambisse conuictus, aut certe temptasse.Â« Quod uero equitate Petri roborentur apostolica iudicia, ait Innocentius papa: Â»Manet Petri priuilegium, ubicumque ex eius fertur equitate iudicium.Â« Gregorius quoque sic ait inter cetera in decreto suo cap. 10: Â»Nulli fas est uel posse uel uelle transgredi precepta apostolice sedis, nec eius dispositionis ministerium,  quod omnium sequi oportet caritatem. Sit ergo ruine sue dolore prostratus, nec locum deinceps inter sacerdotes habeat, quisquis apostolicis uoluerit contraire decretis, sed extorris a sancto ministerio fiat. Non de eius iudicio quisquam curam habeat quoniam iam dampnatus a sancta et apostolica ecclesia et auctoritate suaque inobedientia atque presumptione a quoquam esse non dubitatur, quia maioris excommunicationis deiectione est exigendus cui sancte ecclesie commissa fuerat disciplina, qui non solum prelati sancte ecclesie iussionibus parere debuit, sed etiam alios ne preterirent insinuare. Sit ergo alienus a diuinis et pontificalibus officiis, qui noluit obtemperare preceptis apostolicis.Â«

 Syluester etiam papa de non iudicanda prima sede sic ait cap. 6: Nemo iudicabit primam sedem, iustitiam temperari desiderantem. Neque enim ab augusto neque ab omni clero neque a regibus neque a populo iudex iudicabitur.

Bonefacius papa de potestate Romane ecclesie et de his qui erga eam superbiunt, sic ait scribens Eulalio Alexandrie episcopo: Â»Olim et ab initio tantam percepimus a beato Petro apostolorum principe fiduciam, ut habeamus auctoritatem uniuersali ecclesie auxiliante Domino subuenire, et quidquid nociuum est, auctoritate apostolica corrigere et emendare. Et quia non potest Domini nostri Iesu Christi pretermitti sententia dicentis: Tu es Petrus, et super  hanc petram edificabo ecclesiam meam, et hec que dicta sunt rerum probantur effectibus, quia in sede apostolica extra maculam semper est seruata religio catholica. De qua spe et fide separari minime cupientes, et patrum constituta sequentes, anathematizamus omnes qui contra sanctam Romanam et apostolicam ecclesiam superbiendo suas erigunt ceruices, sequentes in omnibus apostolicam sedem et predicantes omnia eius instituta; et per omnia spero ut in una communione uobiscum, quam sedes apostolica predicat, esse merear, in qua est integra et uera christiane religionis et perfecta soliditas. Promittens sequestratos a communione catholice ecclesie omnes non consentientes sedi apostolice et eorum nomina inter sacra ministeria non esse recitanda.  Dampnans et antecessores et successores meos, et omnes qui sancte Romane et apostolice ecclesie priuilegia cassare nituntur.Â«

Et quod Romana ecclesia a nemine sit appellanda, Gelasius scribens omnibus episcopis cap. 4 : Â»Cuncta per mundum nouit ecclesia, quod sacrosancta Romana ecclesia fas de omnibus habeat iudicandi, neque cuiquam liceat de eius iudicare iudicio. Siquidem ad illam pertinet de qualibet mundi parte iudicare, ipsam autem nemo est appellare permissus. Sed nec illa preterimus, quod apostolica sedes sine ulla synodo precedente et soluendi quos synodus iniqua dampnauerat, et dampnandi quos oportuerit habet potestatem, et hoc nimirum pro suo principatu quem beatus Petrus apostolus Domini  uoce et tenuit semper et tenebit.Â« Et Kalistus papa in decretis cap. 1: Quidquid sine discretione iustitie contra Romane ecclesie disciplinam actum fuerit, ratum habere ratio nulla permittit. Nicholaus quoque de contemptu sedis apostolice uniuersali synodo presidens dixit: Â»Si quis dogmata, mandata, interdicta, sanctiones uel decreta pro catholica fide, pro ecclesiastica disciplina, pro correctione fidelium, pro emendatione sceleratorum uel interdictione imminentium uel futurorum malorum, a sedis apostolice presule salubriter promulgata contempserit, anathema. Si anathema est, qui contemnit decreta apostolica, quid meretur, qui in reuerendam sanctis omnibus apostolici nominis maiestatem manum inlicite  [375 1Kb] non timet extendere? Et ut tandem inuincibili Dei gladio feriamus [376 1Kb] , audiant impugnatores [377 1Kb] ueritatis, propugnatores peruersitatis [378 1Kb] , ex uerbis beati Petri [379 1Kb] apostoli cui preiudicium fecerunt quid mereantur. Si quis, ait, hunc, ad Clementem loquens, contristat, Christum qui ei cathedram docendi tradidit non recipit, et tamquam [380 1Kb] qui Christum non susceperit, nec Domini fratrem [381 1Kb] suscepisse iudicabitur, et ideo nec ipse suscipietur in regno celorum.Â« Qui supra [382 1Kb] de episcopis loquens: Qui, inquit, episcopos uexant,  aut ammouere uel dampnare nituntur, ipsum Dominum dampnare per prophetam uidentur, et ideo usque ad satisfactionem dampnati sunt. Et post pauca: Qui, inquit, his resistit, Deo resistit, et qui eis iniuriam uel contumeliam facit, Deo cuius legatione iunguntur facit. Sufficiunt ista, an adhuc ad confutandam aduerse partis ineptiam pluriora de scripturis [383 1Kb] querimus testimonia? Accedat et Iheronimus, dicat et ipse quid mereatur qui iudicium sedis apostolice reprehenderit. Audiant maliuoli ut instruantur, iusti et beniuoli ut roborentur et in fide catholica confirmentur. Ait inter cetera scribens ad Damasum: Hec est fides, beatissime papa, quam in ecclesia catholica didicimus, quamque semper tenuimus, in qua si minus perite aut parum caute forte  aliquid positum est, emendari cupimus a te, qui Petri et fidem et sedem tenes. Si autem hec nostra confessio apostolatus tui iudicio comprobatur, quicumque me culpare uoluerit, se imperitum uel maliuolum, uel etiam non catholico nomine hereticum comprobabit. Secundum hec ergo beatissimi Iheronimi dicta, que nullus fidelium ambigit ueritate subnixa, quisquis iudicia reprehendit apostolica, heretica notatur infamia. Augustinus quoque dum tractaret de his, qui sunt inter hereticos computandi, uel qui non, sic ait inter cetera: Â»Dicit Apostolus: Hereticum hominem post primam et secundam correptionem deuita. sciens quia subuersus est eiusmodi, et peccat in semetipso dampnatus  Sed qui sententiam suam quamuis falsam atque peruersam nulla  pertinaci animositate defendunt presertim quam non audatia sue presumptionis perceperint, sed a seductis atque in errorem lapsis parentibus acceperunt, querunt autem cauta sollicitudine ueritatem, corrigi parati cum inuenerint, nequaquam sunt inter hereticos computandi.Â« Quibus in uerbis aperte ostenditur, eos procul dubio inter hereticos computandos, qui sententiam suam falsam et peruersam et errorem infami mente concretum, audatia presumptionis adinuentum, pertinaci animositate defendere moliuntur, ueritatem respuentes, a gremio matris ecclesie recedentes, unitatem scindentes, sanam doctrinam abiicientes, errorum spinis uiscera materna scindentes, et preter id, quod euangelizatum  est uniuersali ecclesie, quod tenet, quod docet, aliena docendo anathematis apostolici interminationem non uerentur, quorum nisi resipiscant certus est interitus. Qui si dixerint obediendum potestati quoniam non est potestas nisi a Deo, et qui resistit potestati Dei ordinationi resistit, audiant quid idem Augustinus ad hec respondens dicat: Â»Quid inquit, resistit potestati, Dei ordinationi resistit; sed quid, si illud iubeat, quod non debes facere, hic sane contempne potestatem, timendo potestatem.  Ipsos humanarum dignitatum gradus aduerte.  Si aliquid iusserit procurator, nonne faciendum est? Tamen si contra proconsulem iubeat, non utique contempnis potestatem, sed eligis maiori seruire. Non hinc debet minor irasci si maior prelata est. Rursum si aliquid proconsul iubeat, et aliud imperator, numquid dubitatur illo contempto illi esse seruiendum? Ergo si aliud imperator, et aliud Deus, quid iudicatis? Maior potestas audienda est. Da ueniam, tu carcerem, ille gehennam minatur. Hinc iam tibi assumenda est fides tua tanquam secutum, in quo possis omnia iacula inimici ignita extingere.Â«

Sed fortasse domini et utinam fratres nostri decreta apostolica et canonicas sanctiones aut non legerant, aut lecta uel audita surda aure preterierant,  aut quod mage credendum est, et legerant et audierant, et lecta uel audita tenaci memorie commendarant, sed domino suo imperatori fideles adiutores et cooperatores haberi uolunt cui iurauerunt, cui per manus et sacramenta hominium fecerunt. Attendant hii qui huiusmodi sunt, quid de sacramentis episcoporum dicat Cornelius papa. Cornelius episcopus Rufo episcopo: Sacramentum hactenus [384 1Kb] a summis sacerdotibus uel reliquis fidelibus [385 1Kb] recta fide minime cognouimus, sed [386 1Kb] sponte eos iurasse comperimus. Sacramentum [387 1Kb] igitur episcopis nescimus oblatum, nec a quoquam [388 1Kb] fieri debet. Pius quoque papa de [389 1Kb] multimodis iuramentis loquens: Qui [390 1Kb] , ait, per capillum Dei uel caput iurauerit [391 1Kb] ,  uel alio modo blasphemia contra Deum confessus [392 1Kb] fuerit; si est ex ecclesiastico ordine [393 1Kb] , deponatur, si laicus, anathematizetur. Et si quis per creaturas iurauerit [394 1Kb] , accerrime castigetur, et iuxta id quod synodus diiudicauerit sustineat [395 1Kb] . Et Cornelius papa in eodem: Hec, ait, sunt [396 1Kb] sanctorum patrum instituta; que si quis in uanum duxerit uel uiolare presumpserit [397 1Kb] , hostis est anime sue, quia nemo contra prophetas, nemo [398 1Kb] contra apostolum, nemo contra euangelium facit [399 1Kb] aliquid absque periculo. Audiant igitur ministri et prouisores ecclesiarum qui Romane ecclesie preiudicium fecerunt, quid Gelasius papa decernit de priuilegio imperatorum et omnium sancte Dei ecclesie sacerdotum. Â»Si, inquit, imperator catholicus est, salua pace ipsius  dixerim, filius est, non presul ecclesie. Habet priuilegia potestatis sue que administrandis publicis rebus diuinitus consequutus est, et eius beneficiis non ingratus contra dispositionem celestis ordinis nichil usurpet. Ad sacerdotes enim Deus uoluit que ecclesie disponenda sunt pertinere, non ad seculi potestates, quas, si fideles sunt, ecclesie sue et sacerdotibus esse uoluit subiectas. Non sibi uindicet imperator alienum ius, et ministerium quod alteri deputatum est, ne contra eum abrupte tendat a quo  omnia constituta sunt, et contra illius beneficia pugnare uideatur a quo propriam consequutus est potestatem. Non a legibus publicis, non a potestatibus seculi, sed a pontificibus et sacerdotibus omnipotens Deus christiane religionis clericos et sacerdotes uoluit ordinari, et discuti et recipi de errore remeantes. Imperatores christiani subdere debent exequutiones suas ecclesiasticis presulibus non preferre. Hec, inquit Gelasius, de priuilegio imperatorum et omnium ait sancte Dei ecclesie sacerdotum.Â«

Possemus et de sacramentis iniustis minime obseruandis multam exemplorum copiam de scriptis patrum orthodoxorum Augustini, Iheronimi et ipsius Romane eloquentie fluuii, beati scilicet Ambrosii,  deflorare, quod non semper soluenda sunt promissa omnia, contra eos qui dicunt obediendum regibus, imperatoribus et dominis omnibus quibus iuratum est, quidlibet faciat, quidlibet iubeat; et hoc ad patrocinium sui erroris assumunt, quod in Petri epistola positum est: Serui, subditi estote in omni timore dominis, non tantum bonis et modestis sed etiam discolis . Quibus breuiter respondemus, quod et nos subiectionem conpetentem discolis non negamus, sed discola iubentibus non obedimus.  Quod uero dicitur in omni timore, illum intelligimus timorem de cuius possessore dicitur: Qui timet Deum, faciet bona ; et: Beatus qui timet Dominum, in  mandatis eius cupit nimis ; et: Initium sapientie timor Domini . Et Paulus in epistola ad Titum: Admone, inquit, illos principibus et potestatibus subditos esse et obedire ad omne opus bonum . Quem locum disserens beatus Iheronimus ita conclusit: Si bonum est quod precipit imperator et preses, iubentis obsequere uoluntati. Si uero malum est et contra Deum sapit, responde illud de Actibus apostolorum: Â»Obedire oportet Deo magis quam hominibus ;Â« et super epistolam ad Titum: Serui subditi sint dominis suis in omnibus que non sunt contraria Deo, ut si dominus ea iubet que non sunt aduersa scripturis sanctis, subiiciatur domino seruus; si autem contraria precipit, magis obediat spiritus quam carnis  domino. Item in eadem pulchre imperans seruis uti obediant dominis, addidit: tamquam Christo, ut scilicet non audiat seruus ad naturalem dominum, si contraria preceptis Domini uoluerit imperare.

Hec igitur contra illos qui aduersus Deum tumide insani desipiunt, qui clauigeri etherei uicarium diuinitus electum, ab omni christianitate susceptum, sanctitate conuersationis perspicuum, diuturnitate temporis confirmatum, quia uiciis suis concinnare non uident, deiicere, pro pudor! conati sunt, paucis  dicta sint. Quorum conatus nefarios et impia molimina ipsa destruit diuinitas, que regis Egypti significi dum uirtute Dei patrata suis fallatiis moliuntur obscurare, dum in angelos lucis se transfigurant, dum speciem pietatis pretendunt et eius uirtutem abnegant, corrupti et aphominabiles facti in uanitatibus suis, sepulcrum patens est guttur eorum uenenum aspidum sub labiis eorum . Ad nichilum deuenient tamquam aqua decurrens, quia oua aspidum ruperunt et telas aranee texuerunt , quibus melius fuerat malignorum spirituum consilia non recipere aut intra cordium penetralia concepta abscondere, que figurantur per aspidum oua, quam pro huius mundi concupiscentia temporalia quelibet operari, nec sibi nec aliis  profutura, quia nulla stabilitate fundata, quod exprimitur per aranearum telas. uerum quia sibi nimium creduli, et scripturarum auctoritatibus increduli, fecerunt quod non oportebat, euenit eis quod docebat. Nam sequitur: Qui comederit ab ouis eorum morietur, quia qui eorum consilia receperit, uitam in se anime extingit. Et quod conditum est erumpet in regulum, quia per suscepta et enutrita iniquitatis consilia in corpus antichristi adcrescit, qui per consilium malignitatis eorum corde tectum ad plenam iniquitatem enutritur, de quibus recte subiicitur: Caput aspidum suxerunt , quia uidelicet latentes suggestiones inmundorum spirituum praua prius persuasione susceperunt, sed  occidit eos iam lingua uipere, quia capti leni subreptione demonum, ueneno uiolente temptationis enecati sunt, et quid dicam enecati sunt? Iam sepulti, iam mole desperationis premuntur, iam pessime consuetudinis et consuete nequitie eorum fetore fideles grauantur, quatridiani enim sunt . Iamnon tantum sorores, affines et parentes, sed et mater ecclesia que eos parturiuit et lacte fidei imbuens enutriuit, utinam non ad pabulum ignis eterni, fetorem eorum sustinet. Sed potens est Christi dextera et hos suscitare, et fidem in eis firmam redintegrare, que potest de lapidibus suscitare filios Abrahe.  Quorum dampnationem quia mater ecclesia uiscerum suorum torsiones et parricidales manus quondam filiorum non sustinens  gemit, uideamus iam quid amicus sponsi egerit, quomodo ab eorum communione et societatis participatione filios prohibuerit, postremo qualiter nisi resipuerint gladio anathematis ultionem noxiis intentauerit. Ac primo quidem signiferi ipsius et incentoris malorum feriendam iudicauit maliciam et sic in corpus malorum acuendam gladii limati et euaginati mucrone uindictam.

Heinricus igitur, cuius mentem torpor iniquitatis constrinxerat, causa dissensionis et seminarium malitie et nequitie, in Romana synodo pro suis iniquitatibus a beatissimo papa excommunicatus cum complicibus suis atque fautoribus et a regno est depositus , ut sola uexatio intellectum daret auditui, et quorum oculos culpa clauserat, pena aperiret.  Nescit enim impietas mala que fecit, nisi cum pro eisdem malis ceperit iam puniri. Omnes etiam, qui ei iurauerant uel iuraturi erant, a uinculo iuramenti sunt absoluti licentia et auctoritate apostolice libertatis. Hoc cur et qualiter actum sit ab apostolico, Agnes imperatrix, mater ipsius Heinrici, interrogata respondeat. Ita enim dicit scribens Altmanno Patauiensi episcopo:

Â»Agnes Dei gratia quidquid est, Altmanno Patauiensi episcopo salutem et carissimam dilectionem Me sospitem Deo adiuuante paternitati tue innotescat, sed maximo afficior merore, quod maximum uideo ecclesie imminere periculum, filio meo nimium uerbis stultorum credulo. Ea que modo gesta sunt in Romana synodo, quoniam ut tibi referrem mandasti,  referam. Legati filii mei regis uenerunt in synodum, et coram omnibus dixerunt apostolico ex parte filii mei, ut surgeret et dimitteret sedem apostolicam, quam non canonice sed rapina adeptus esset. Qui statim a Romanis capti sunt. Similiter archiepiscopi, Moguntinus omnesque episcopi illius partis, miserunt per eosdem legatos litteras, se deinceps nullam obedientiam exibituros apostolico; hoc idem Langobardorum episcopi iure iurando decreuerunt. Quare dominus papa omnes qui sponte consenserunt, officio et communione priuauit, eisque qui coacti assensum prebuerunt, usque ad festiuitatem sancti Petri inducias dedit; filium uero meum regem ob hec et quia excommunicatis communicat, et quia de sceleribus suis penitentiam agere recusat, regia dignitate  priuauit et anathematis gladio percussit omnesque qui sibi iurauerant iuramento absoluit. ualete.Â«

 Ecce testimonium matris de presumptione, rebellione et iniquitate filii, metus de periculo ecclesie imminenti, confutatio et exprobratio illorum quorum factiosis hec sunt machinata et attemptata consiliis; quid ad hec dicta, quid responsuri, quid obiecturi sunt catholice partis aduersarii? Ecce iam regem suum, quem super altitudinem nubium extollere, immo quem contra Dominum et Christum insurgere docuerunt, iam non regem sed tyrannum affectate superbia potestatis susceperunt. Ut enim ait Ysidorus in libro Sententiarum, rex a recte agendo  uocatus est. Si pie, iuste et misericorditer regit, merito rex appellatur. Si his caruerit non rex sed tyrannus est. Et ut idem scribit in libro Ethimologiarum: Antiqui omnes reges tyrannos uocabant; sed postea pie iuste et misericorditer regendo regis sunt nomen adepti. Impie uero, iniuste et crudeliter principantibus non regis sed tyrannicum aptatum est nomen. Rex igitur iure uocatur qui tam se ipsum quam et subiectos bene regere nouit et regendo pacificare, qui cultum regie dignitatis sancte subiicit religioni, qui magis in timore seruire Domino quam in tumore delectatur dominari populo, in quo lenitas iracundiam mitigat, potestatem benignitas ornat, qui subiectis salu [.....] diligendum quam met [.....] m tenet ut  misericordiam non relinquat, qui se pre omnibus ita sancte ecclesie catholice filium meminit, ut eius paci atque tranquillitati per uniuersum mundum suum prodesse faciat principatum. Quomodo enim reges seruiunt Domino in timore, nisi ea que contra Domini iussa fuerint religiosa seueritate prohibendo atque plectendo? Aliter enim iuxta Augustinum seruit quia homo est, aliter quia rex est. Quia homo est, seruit uiuendo fideliter: quia rex est, seruit leges iusta precipientes et contraria prohibentes conuenienti uigori sanciendo. Omnes enim res, ait Leo papa scribens Pulcherie auguste cap. 10, aliter tute esse non possunt, nisi que ad diuinam confessionem pertinent, et regia potestas, et sacerdotalis defendat auctoritas. Si igitur imperator aut cognoscit se  ouem esse gregis dominici; si inter sacra altaris cum ueneratione se subiicit manibus sacerdotum; si beate trinitatis cultum fide quidem sua sed sacerdos predicatione seruat; si non tam dominari se mundo, quam dominari sibi Christum gloriatur; si meminerit a quo factus est, et quo inuitatur, quantum sibi prestitum sit, et quanti beneficii Deo debitor est; si misericors terrori mansuetudinem, si temperat spe minas; si sursum semper respicit; si Deo misericordiam generat; dico cum Iohanne Crisosthomo Christo conregnat, immo in Christi regno que sunt humana dispensat. Regale ergo est ministerium Dei populum gubernare et in iustitia et equitate regere; defensorem esse ecclesiarum, tutorem pupillorum et uiduarum, liberare pauperem a potente et inopem cui non  est adiutor; et cum beato Iob molas iniqui conterere et dedentibus illius predam auferre; patrem esse pauperum, oculum cecorum et pedem claudorum. Hec qui fecerit, auris audiens beatificabit eum, et in eo consolabitur cor uidue.

Inuenit itaque tyrannus hic foueam deiectionis, dum se plus equo [i. e. equo] sustulit in culmine pompatice potestatis. Nam ut ait mitissimus doctor Gregorius: Apostate angelo similis efficitur, dum homo homini esse similis dedignatur. Neque hoc dicentes impugnamus regiam potentiam, que quidem ordine suo bona est, sed cauta regentis indiget uita. Bona est, si sciat quis sumere ex illa quod adiuuat, expugnare quod temptat. Semper autem est amica  potestati impatientia et ei male subiecte etiam imperat, quia quod ipsa sentit, potestas exequitur. Et utinam potestas ista ita peruersa egisset, ut aliis non propinasset; utinam mors illi sua suffecisset, et non uirulentis persuasionibus etiam aliorum uitam necasset. Ipsam tamen eius peruersitatem domnus papa studio recte emulationis, non zelo furoris insectatus est. Sed iuxta Iheremiam frustra conflauit conflator; malicie enim impiorum non sunt consumpte . Ecce enim ignis excommunicationis apostolice exterius conflans dure inustionis admouit penam, et tamen erroris non excoxit culpam.  Adustus est igne anathematis, segregatus est a consortio christiane communionis, sed nisi redeat ad unitatem matris ecclesie, a quo errore scismatis deuiauerat, comburi potest,  mundari non potest; quia auro locus est in quo conflatur, a quo quisquis recesserit, etsi luceat, aurum tamen esse desiit, nec clarescit fulgore pulchritudinis, nisi redintegratus et incorporatus ecclesie, hic prius arserit in officina caritatis, sed noluit Dominus opera impiorum, et idcirco inducit noctem et conterentur . In nocte enim iniqui conteruntur, cum peccatorum precedentium confusione dampnantur. Quod exponens beatus Gregorius: Â»Omne, ait, peccatum quod tamen cicius penitendo non tergitur, aut peccatum est et causa peccati, aut peccatum et pena peccati. Peccatum enim quod penitentia non diluit, ipso suo pondere mox ad aliud peccatum trahit. Unde fit ut non solum peccatum sit, sed et peccatum et causa peccati. Ex illo enim  uicio culpa subsequens oritur, ex quo mens ceca ducitur, ut peius ex alia ligetur. Sed peccatum quod ex peccato oritur, non iam peccatum tantummodo, sed peccatum est et pena peccati, quia iusto iudicio omnipotens Deus cor peccantis obnubilat, ut precedentis peccati merito etiam in aliis cadat. Quod uidelicet agitur superius dispositione ordinata, inferius iniquitate confusa, ut culpa precedens sit causa subsequentis, et rursum culpa subsequens sit pena precedentis.Â« Quod totum in hoc iniquorum omnium capitis membro et complicibus eius aduertere possumus, qui quia cognoscentes Deum, peccatum superbie intelligendo commiserunt, cecati sunt ne intelligant quod committunt; traditi in reprobum sensum, ut putent se posse diuine auctoritatis iura  conuellere, traditas ab ipso Domino sanctiones destruere, inaudita a seculis uti presumptione, diuinum illud quidquid est sacramentum prophanare subuertere et deiicere. In quibus profecto hoc agitur, ut culpis culpa feriatur, quatinus supplicia fiant peccantium, ipsa incrementa uiciorum. Hinc de Domino per psalmistam dicitur: Immissiones per angelos malos, uiam fecit semite ire sue . Corda enim eorum prioribus meritis adgrauata, iuste permissa sunt subsequentibus malignorum spirituum persuasionibus falli, que dum digne in culpam trahuntur, reatus earum in pena cumulatur.

 Separato ergo Heinrico a communione  corporis ecclesie et regia dignitate priuato, quod semper catholica ecclesia tenuit. quod ab inicio cepte christianitatis usque ad monstruosa hec tempora stabile et inconuulsum perstitit, scilicet non esse communicandum excommunicatis, a fautoribus et complicibus suis sibimet similibus uiolatum est, et impletum est quod in Danihelis uolumine scriptum est, quia egressa iniquitas a senioribus et iudicibus, qui uidebantur regere populum . Hii enim qui ueritatis dicuntur precones, quibus credita sunt eloquia Dei ad euangelizandum populo, inauditam contritionem ecclesie adinuenerunt, communicando regi scelerato et pro sceleribus excommunicato, contra decreta sanctorum canonum et instituta patrum precedentium, et non abstinendum  docendo, et tali se precipitatione uoragini eidem immergendo, non intelligentes quod qui a capite, id est a sede beati Petri, excommunicatis adherendo dissenserint, iuxta sanctiones patrum orthodoxorum pari cum eis dampnatione teneantur adstricti, iuxta illud Niceni concilii: Quod si quis de episcopis, presbiteris, diaconibus seu quilibet ex clero deprehensus fuerit excommunicatis communicare, etiam iste communione priuetur, tamquam qui regulam confundit ecclesie; Fabiani quoque cap. 1: Quod si quis cum excommunicato auertendo regulas scienter saltim in domo loquutus fuerit uel orauerit, ille communione priuetur; non reuerentes illud Augustini quia quisquis a catholica fuerit separatus ecclesia, quantum laudabiliter se uiuere existimet,  hoc solo scelere quod a Christi ueritate disiunctus est, non habet in se uitam, set ira Dei manet super eum.

Hec igitur est Heinrici quondam regis depositio, hec est ipsius tyranni fautorumque eius excommunicatio. Et quia secundum dicta prophetica non erat uirga Dei ad correctionem super illos , dirigebatur in manu eorum dolus, sicut et de capite omnium scriptura testatur quia faciet et prosperabitur . Qui quanto amplius malis adherebant, tanto minus intelligebant bona que perdebant. Lux enim ueritatis quo habita negligitur, eo permittit Deus ut nec amissa requiratur, et praui quique tanto se inani letitia extollunt, quanto magis  ad peiora conualescunt, quemadmodum scriptum est: Peccator cum uenerit in profundum malorum, contempnet . Peruerse enim mentis est gaudere in iniquitatibus quas flere debuerat. Nam bone mentis est uulnus sentire peccati. Qui autem gaudent ad scelera, trahunt quos ualent ad perditionem suam, et sub peccatis esse, uel culpis culpas addere, credunt se uirtutum opulentia cumulare, de quibus bene per prophetam dicitur, quod esse sub sentibus delicias deputant , quia inde peruersam mentem ad gaudia subleuant, unde spinas peccatorum portant. Contempnentes [400 1Kb] enim Deum, minime hic sentiunt quantum sit mali quod agunt. Manere sub sentibus delicias deputant, quia et dura ex presentis uite amore tolerant, et tamen affectu  nimie cupiditatis obligati, laborem eiusdem tolerantie uoluptatem putant.

Fautoribus igitur tyranni Heinrici ipsa eius depositio et excommunicatio uersa est in canticum, et domnus papa factus est illis in prouerbium. Qui cum audirent excommunicatum regem, pre admiratione se ipsos non capiebant, inpossibile hoc esse proclamabant, a seculo inauditum pronunciabant. Audiamus ergo et nos ab eis illud tantum sacramentum, quod aut regem corrigi prohibeat, aut contumacem canonice notari non consentiat. Quid inuerecunde seruis Dei opponunt regni fastum? Quod utique si  iustitia caruerit, a sanctis patribus etiam latrocinium est appellatum. Ait quippe beatus Augustinus in libro quarto De ciuitate Dei: Bonus si seruiat, liber est; malus etiam si regnet, seruus est. Et beatus Ambrosius: Misera, ait, seruitus est seruire peccatis, et seruile est omne peccatum, libera est innocentia. Et beatus Augustinus in eodem libro post pauca: Remota, ait, iustitia, quid sunt regna, nisi magna latrocinia? quia et latrocinia quid sunt nisi praua regna?  Manus et ipsa hominum est, imperio principis regitur, pacto societatis astringitur, placiti lege preda diuiditur. Hoc malum si in tantum perditorum hominum accessibus crescat, ut et Ioca teneat, sedem constituat, ciuitates occupet, populos subiuget, euidentius regni nomen assumit. Quod etiam in manifesto  confert, non dempta cupiditas, sed addita inpunitas. Cercenda igitur quis neget latrocinia? Si remota iustitia nichil aliud sunt regna nisi magna latrocinia, et manus ipsa latrocinantium uidetur regi quasi imperio principis presidentis ad scelera; ergo cercendus est latrocinantium princeps, cercenda ipsa latrocinia, ut accedente iustitia disponantur regnorum iura et cessent latrocinia. Sed et numquid reges excepti sunt, quando ipse Rex regum de disciplina ecclesiastica agens ait principi apostolorum: Quodcumque ligaueris super terram erit ligatum et in celis , et reliqua. uereantur ergo et reges ab his ligari in terris quorum sententiam Deus confirmat in celis. Meminerint se esse  non supra ecclesiam sed intra ecclesiam, si tamen non ex eo quod reges dicuntur in gurgitem uiciorum aut in tyrannidem effrenantur, sed ex eo quod christiani appellantur per uite puritatem et regnantis mansuetudinem Christum imitantur; quem utique, sicut ait beatus Augustinus, non sequitur, qui non secundum ueram fidem et catholicam disciplinam christianus uocatur. Si uero subsannantes nos contrarie partis aduersarii requisierint quisnam episcoporum reges redarguerit, audiant quid papa Gelasius dicat in epistola quam scripsit Dardanie episcopis: Â»Nathan, inquit, propheta palam publiceque in facie regi Dauid et commissum denunciauit errorem, et ipsum commisisse non tacuit, et confessione correctum consequenter absoluit. Beate  memorie Ambrosius Mediolanensis ecclesie sacerdos maiorem Theodosium imperatorem a communione publice palamque suspendit, atque ad penitentiam redegit regiam potestatem. Beate memorie papa Leo imperatorem Theodosium iuniorem Ephesine synodi latrocinio libere coarguit excedentem. Sancte memorie papa Hylarius Anthemium imperatorem, cum Filotheus Macedonianus eius familiaritate suffultus diuersarum conciliabula sectarum in urbem uellet inducere, apud beatum Petrum apostolum palam ne id fieret clara uoce constrinxit, in tantum ut non ea facienda cum interpositione  sacramenti idem promitteret imperator. Sancte memorie quoque Simplicius, et post eum sancte memorie papa Felix non solum Basiliscum tyrannum, sed etiam imperatorem Zenonem pro hisdem ipsis excessibus auctoritate libera sepius increpasse noscuntur, flectique potuisset, nisi Constantinopolitani presulis accenderetur instinctis, qui particeps externe communionis effectus, necessario in quod inciderat iam fouebat, malens ui sue preuaricationis obsistere, quam curandus ad salubria remeare, sicut ipse rerum probauit euentus.  Sancte quoque memorie Innocentius papa Archadium imperatorem, quia consensit ut sanctus Iohannes Crisostomus de ecclesia pelleretur, excommunicauit.  Ecce nuper Onorico Wandalorum  regi uir magnus et egregius sacerdos Eugenius Carthaginensis episcopus multique cum eodem catholici sacerdotes constanter restitere seuienti, cunctaque extrema tolerantes, hodieque persequutoribus resistere non omittunt.  Nos quoque Odoacro barbaro heretico regnum Italie tunc tenenti, cum aliqua non facienda preciperet, Deo prestante nullatenus paruisse manifestum est.Â« Hec Gelasius. Reliquum est, ut et nos exempla querentibus testimonia rei et tempori congrua ex decretis canonicis et scripturis autenticis proferamus, et in domo Dei, si aurum argentum lapides pretiosos non possumus, saltem quia sic nobiscum bene agitur, uel pilos caprarum offeramus. Ut ergo  aliquanto superiora repetamus, beate memorie Fabianus papa Philippum imperatorem, primum omnium imperatorum christianum, cum uoluisset in paschalibus festis communicare uiuificis misteriis, inter penitentes stare precepit, quoad culpas, que de eo plurime ferebantur, per penitentie lamenta dilueret; quod et religiosissimus princeps gratanti animo suscepit. Cuius humilitas, ut iam alibi diximus, tanto mordacius tumorem regum nostrorum impetit, quanto religiosius ille disciplinam ecclesiasticam in tam rara recentique christianitate suscepit, quam hii in iam matura et dilatata nec audire consentiunt. Beatus Ambrosius maximum imperatorem a communione segregauit, admonens ut effusi sanguinis domini sui penitentiam ageret. Eugenium  quoque imperatorem quia de repetenda ara uictorie se sacrilegio miscuit, idem Ambrosius munera eius spreuit et ab ecclesia eum et complices eius abiecit. Sancte memorie quoque papa Gregorius III remouit Romam, et Italiam, et omnia tam rei publice quam ecclesiastice iura in Hesperiis partibus ab obedientia Leonis imperatoris et imperii sub eo constituti. Iohannes etiam, non papa aut episcopus sed monachus et presbiter Damascenus, doctor optimus, eundem Leonem cum Orientis episcopis anathemati subdidit. Beate memorie Zacarias papa Hildericum ultimum de stirpe Merouingorum regem a regno deposuit, et in monasterium detrudi iussit, et  Pippinum in honore regni sublimari constituit. Stephanus quoque Romanus pontifex, successor eius, eumdem Pippinum in regno constituit, et omnes Francigenas a iuramento fidelitatis absoluit.  Ludouicus etiam Pius imperator in Elisatiam profectus, occurrentibus ei ibi filiis suis cum Gregorio Iu Romano pontifice, iudicio episcoporum arma deposuit, et ad penitentiam agendam aliquanto tempore priuatus aut sicut in gestis Francorum legitur inclusus uictitauit.  Legat etiam in eodem uolumine qui scire uoluerit, quid a beato Nicholao papa aduersus Lotharium regem et conplices fautoresque eius actum sit pro Tietberga regina repudiata, et Waldrada adultera subintroducta. Sancte memorie quoque Germanus  Parisiorum episcopus Aribertum regem, quia uxore legitima derelicta duas sibi in matrimonium iunxerat, excommunicauit; qui quia correctus non est, iudicio Dei percussus mortuus est. Niceforus quoque patriarcha Constantinopolitanus, uir catholicus, considerata difficultate et incursione barbarorum intolerabili, Michelem imperatorem, quia aliquoties congressus cum barbaris sine triumpho reuersus fuerit et inglorius, deposuit, et una cum Procopia augusta natisque suis monastico induit indumento.  Et ut innumerabilia pretermittamus testimonia, dicant qui reges ab ecclesiastica disciplina et per hoc a Deo uolunt alienare, utrum in omni diuinarum Scripturarum serie, in quibus diuersarum  sectarum heretici leguntur dampnati fuisse, imperatores uideantur excepti; uerbi gratia, ut cum Arriani dampnantur, Constantius imperator, aut Walens, aut aliquis regum Arriano ceno sordentum excipiatur? Sed iam ipse domnus papa, qui menbra putrida et emortua precidit ab unitate corporis, porrigat et obtendat contra obloquentes et subsannantes et maledicta iacientes clipeum defensionis. Ait itaque scribens fidelibus in Theutonicorum regno commorantibus et de excommunicatione regis dubitantibus:

Â»Gregorius  episcopus, seruus seruorum Dei, omnibus episcopis, ducibus, comitibus ceterisque fidelibus in regno Theuthonicorum christianam fidem diligentibus salutem et apostolicam benedictionem.  Audiuimus quosdam inter uos de excommunicatione quam in regem fecimus dubitare,Â« etc. .

Scripsit et aliam epistolam, intuitu discretionis, pietatis et misericordie dulcedine plenam, pro reconciliatione quorumdam; ut si qui ad Deum reuerti uoluissent, haberent paratum pre oculis medicamentum reconciliationis, ne alicui egritudine preuento obesset, quod ad sedem apostolicam occurrere non posset; et ut nulla haberetur communionis societas cum excommunicatis:

Â»Gregorius episcopus, seruus seruorum Dei,  omnibus in Christo fratribus, episcopis, abbatibus, sacerdotibus, ducibus et principibus atque militibus, omnibusque christianam fidem et beati Petri honorem reuera diligentibus in Romano imperio habitantibus, salutem et apostolicam benedictionem. Gratias agimus omnipotenti Deo,Â« etc. .

Hec igitur pro reconciliatione regis et aliorum ab ecclesia alienatorum pius pater dabat mandata fidelibus; cui tamtus [401 1Kb] inerat iustitie splendor, ut suam postponeret salutem, quo matri ecclesie antiquam redderet libertatem. Non enim eum mouebant salutis pericula pro iustitia suscepta uel suscipienda. . Ita enim animum suum informauerat, ut neque diuitias, neque uoluptates, neque  honores in maximis constitueret, neque in his studium suum omne contereret, quin potius illud decorum et honestum ita sibi proposuerat, ut quidquid ei accidisset quo frangi homines solent, quasi superior non sentiret. Sollicitus etiam erat, iuxta beatum Ambrosium, ne quid temere aut incuriose ageret, ex quo probabilem non posset rationem reddere. Pretendebat animo ut bonus speculator, ut appetitus rationi lege nature subditus, neque precurreret rationem neque desereret; ne precurrendo perturbaret eam atque excluderet, et deserendo destitueret. uerum Heinrici perturbata mens effuso appetitu, tamquam efferato impetu frenos rationis non suscipiebat, nec sentiebat aurige moderamina,  ideoque flecti non poterat. Nec deerant qui missas pape epistolas ei referebant, sed que facere despiciebat, etiam scire contempnebat, ex [402 1Kb] uerbis tamen pietatis meditabatur uenena iniquitatis, Arrogantis enim est proprium de suis malis bona estimare, de alienis bonis bona sentire. et bone pondus actionis uertere in maculam criminis. Dum ergo ex condescensione et compassione caritatis meditaretur arma furoris, audiamus quomodo patris nostri uirilis animus, astutia serpentis et columbina simplicitate preditus, uelut de specula mentis cogitatione prouida obuiauerit conatibus eius iniquis. Ait itaque scribens fidelibus eisdem quibus et supra:

Â»Gregorius episcopus, seruus seruorum Dei,  eisdem omnibus salutem et apostolicam benedictionem. Postquam fraternitati uestre epistolam direximus,Â« etc. .

Non mireris eum regem nominari licet depositum, cum et mortui pristino nominentur uocabulo. Sic quoque sanctus Gregorius episcopum inreuocabiliter depositum usurpato nomine episcopi censebat nominari, cui tamen nichil deposite dignitatis restituere uolebat. Quid etiam beatus papa ad legationem illam regis se minime regentis, pro qua etiam in Romana  est synodo depositus, responderit, quomodo tota Spiritum sanctum mente concipiens intonuerit subinferatur :

Â»Gregorius episcopus, seruus seruorum Dei, omnibus qui cupiunt annumerari inter oues Christi, quas beato Petro commisit, salutem et apostolicam benedictionem. Audistis, fratres mei, nouam et inauditam presumptionemÂ« etc. .

 Anno ab inc. Dom. 1078, indictione 1, pontificatus eius anno 5, mense Martio, Gregorius papa uII, Romane synodo episcoporum centum presidens, dixit post aliqua: Ordinationes illorum qui ab excommunicatis sunt ordinati, sanctorum  Patrum sequentes uestigia, etc. (uide in Gregorio uII, Acta synodi Romane I.

  Anno ab incarnatione Domini 1078, mense Februario, indictione 2, pontificatus domni pape Gregorii uII, anno 6, conuocatum est concilium ex diuersis partibus orbis et omnibus in ecclesia Saluatoris Rome congregatis, habitus est sermo de corpore et sanguine Domini  . Maxima siquidem pars panem et uinum per sacre orationis uerba et sacerdotis consecrationem Spiritu sancto inuisibiliter operante conuerti substantialiter in corpus dominicum quod in cruce pependit, et in sanguinem qui de eius latere fluxit, asserebat: quidam uero cecitate nimia perculsi, figuram tantum astruebant. uerum ubi res cepit  agi, priusquam tertia die uentum foret in synodum, defecit contra ueritatem niti pars altera. Denique Berengarius, huius erroris magister, post longo tempore dogmatizatam impietatem errasse se coram concilio confessus, ueniam postulatam ex apostolica clementia meruit, iurauitque sic: Â»Ego Berengarius corde credo et ore confiteor, panem et uinum, que in altari ponuntur, per mysterium sacre orationis et uerba nostri Redemptoris substantialiter conuerti in ueram et propriam ac uiuificatricem carnem et sanguinem domini nostri Iesu Christi, et post consecrationem esse uerum corpus Christi, quod natum est de uirgine, et pro salute mundi oblatum in cruce pependit, et quod sedet ad  dexteram Patris; et uerum sanguinem Christi qui de eius latere fusus est, non tantum per signum et uirtutem sacramenti, sed in proprietate nature et unitate substantie, sicut in hoc breui continetur, et ego legi, et uos intelligitis, sic credo: nec contra hanc fidem ulterius docebo. Sic me Deus adiuuet, et hec sacrosancta euangelia.Â« Tunc domnus papa precepit Berengario auctoritate apostolica, ut de corpore et sanguine Domini numquam ulterius cum aliquo disputare uel docere presumeret, excepta  causa reducendi ad fidem eos, qui per eius doctrinam ab ea recesserant.

 Hoc anno obiit Grimoldus abbas sancti uitoni, dum a Roma regrederetur, et sepultus est Mantue in ecclesia sancti Andree apostoli 14 Kalendas Iulii, cum iam ipsam ecclesiam tertio anno regeret domnus Rodulfus abbas, ipso Grimoldo de prelatione abbatie excusato. Erat enim simplicis nature.

Hoc etiam anno, qui erat ab incarnatione Domini 1078, regimen prelationis apud Casam Dei Siguinus quondam Lugdunensis canonicus, natalibus clarus, morum probitate coruscus, nunc felici beatus excessu [403 1Kb] . Sub quo ordinatus est abbas Fraxinensis   ecclesie Pontius a domino papa Gregorio, qui post aliquot annos infestatione Heinrici dicti regis abbaciam dimisit, quesita a domno Anselmo Lucensi episcopo licentia, et optenta per hec uerba: Â»P. dilectissimo in Christo confratri, A. omnium episcoporum minimus, salutem in Christo. Tanto diligentiores nos et sollicitiores uos erga salutem anime tue esse conuenit, quanto magis de nostra caritate fraternitas tua confidit; ne, quod absit, nostra negligentia sanctum desiderii tui feruorem extinguat, et sanguinem tuum in districto suo iudicio omnipotens Dominus de manu mea requirat. Credidi domni abbatis et sancte congregationis Case Dei, necnon uenerabilis patris nostri H. Lugdunensis archiepiscopi obedientiam, cum benedictione  apostolica beatissimi patris nostri G. omnibus iniquitatibus maiorem esse, et non solum ad detergendam omnem maculam iniquarum cogitationum, uerum etiam ad promerendam requiem eternam posse sufficere, nisi tu non credendo indignum efficeres, et gratiam Dei in uacuum reciperes. Omne enim quod non est ex fide, peccatum est, ita ut in his etiam qui tradere uidentur corpora sua propter Deum ad supplicia, mors operetur, non uita, uim ex sua diffidentia quodammodo omnipotenti Deo difficultatem perficiendi ingerat, qui omnes saluos fieri desiderat, sicut ipse in Euangelio dicit: Â»Calicem meum bibetis, sedere autem ad dexteram meam uel ad sinistram, non est meum dare uobis.Â« Tibi itaque obedienti, tibi firmiter credenti, tibi omnem  spem tuam in uirtute sancte ecclesie collocanti promissa est uenia, tibi uero aliud agenti, aliud simulanti, nulla relinquitur fiducia, si corpus tuum tradideris ita ut ardeat. Scis quia multoties in fide mea te suscepi, hac tamen condicione, ut curam regiminis tibi iniunctam cum omni sollicitudine exiberes, nec ulterius anime tue, sicut tu male credebas, custodiam commissi tibi gregis necessitatibus preponeres; non que tua sunt, sed que aliorum attenderes. Sed ut uideo, nulla ratione a  sui propositi tramite animus tuus reuocari potest. Propterea metuens ne in peius proficiant ea etiam que bona uidentur, melius nobis uisum est ut cursum suum peragat bone intentionis tue fluuius, quam contra impetum currens perpetua ariditate dampnetur. Tolerabilius est enim ut tu solus pereas, quam tecum pariter sicut hactenus omnes tibi commissos in discrimen adducas. Sed tamen confidimus, quia tribuet tibi Dominus secundum cor tuum, quem non inuenit idoneum ad regimen aliorum secundum cor suum. Si itaque alia uia plus tibi placet, nostra licentia depone sarcinam, quam imposuit tibi sola sine caritate necessitas, et sanctis orationibus tuis adiuua me in alia naui laborantem. Saluto per te domnum Lugdunensem archiepiscopum,  si tamen rationabilis necessitas a totius orbis internecione excusat. Si enim aut timore, aut negligentia, aut quietis noxie amore matrem suam uisitare, et liberare de manu mortis distulit, reus erit iudicio, nisi sine mora uenire et in omnibus auxiliari studuerit.Â«

 Destinauit autem prefatus papa ad uisitandos et corroborandos christiane fidei propugnatores ad regnum Teuthonicorum descendere, quod et ab illis missis ad meum nunciis, quesitum erat, ut in sua presentia magis magisque manifestaretur iustitie regula, scribens ad omnes beati Petri fideles in hec uerba:

Â»Gregorius  episcopus, seruus seruorum  Dei, omnibus archiepiscopis, episcopis, abbatibus, ducibus, marchionibus, comitibus omnibusque christianam et beati Petri fidem et doctrinam defendentibus et obseruantibus, in omni regno Theuthonicorum habitantibus, salutem et per beatorum Petri et Pauli benedictionem omnium peccatorum absolutionem. Ego qualiscumque sacerdos apostolorum principis,Â« etc.

 Plures itaque illorum, quos in apostolici depositione desipuisse diximus, cognito peccato inobedientie, penitentia ducti, ad Deum post errata reuersi sunt, leuantes ad Deum faciem cordis, a quo recesserant consentiendo iniquitati. Replebatur os eorum increpationibus, et dum contra se subtile iudicantis Dei examen contemplabantur, culpas suas  lamentis insequebantur, seque penitendo increpabant quales fuerant, amara se penitentie inuectione persequentes. Penitentis enim est proprium tunc culpas plangere, cum quid egerit ceperit pensare, et tunc subtilius pensare, cum sollicitius ceperit plangere. Hii ergo absolutione quesita et obtenta, consilium dederunt regi, ut sicut ipsi erant absoluti, ita et ipse studeret absolui uinculis anathematis; adiicientes, quia si annus clauderetur antequam absolueretur, omni eorum seruitio priuaretur, et  amplius pro rege non haberetur, quia in eius communione uel seruitio certi erant de imminenti anime periculo. Sed qui feditatem sue infirmitatis considerare negligebat, sed per elationis fastum potentie sue gloriam attendebat, unde sibi gloriosior uidebatur, inde descendebat, et unde se gloriosum iudicabat, inde in ima deterius corruebat. Ut enim ait idem ipse Heinricus in epistola Romanis directa, ubi cum omnia falsitatis et mendacii plena sint, in hoc uno ueritati licet nolens fauit, sub specie timoris diuini, non in ueritate catholice pacis consiliis illorum adquiescere se finxit.  uerum nos, quibus Christus fides, Christus refugium, Christus est solatium, nenias eius diabolico ab ore ructatas, iniquitatis calamo dictatas, confusionis atramento  signatas, a memoria bonorum omnium repellentes, quid egerit, quomodo absolutionem, quantum ad exterioris hominis habitudinem, optinuerit, cum sacra scriptura testetur, quia qui ficte Deum querunt, numquam inuenire merentur, ex uerbis patris nostri sepe fari audiamus.

Â»Gregorius episcopus, seruus seruorum Dei, omnibus archiepiscopis, episcopis ducibus, comitibus ceterisque princibus regni Theuthonicorum Christianam fidem defendentibus, salutem et apostolicam benedictionem. Quoniam pro amore iustitie,Â« etc. uide inter epistolas Gregorii uII, Patrolog., t. CXLuIII.

Quod sacramentum quam parum rex attenderit, hec epistola notat:

 Â»Gregorius episcopus, seruus seruorum Dei, dilectissimis in Christo fratribus et filiis, archiepiscopis, episcopis, ducibus, comitibus, ceterisque principibus, cum omni populo regni Teutonicorum Christianam fidem et religionem defendentibus, salutem et apostolicam benedictionem.

Â»Sicut in prioribus litteris et legatorum uerbis uobis significauimus,Â« etc. uide, ibid., n. 33.

Qui autem fuerint hii domni pape legati  , ex uerbis regis accepimus, Paduanus scilicet et Albanus episcopi  , a quibus etiam in Wizeburge synodus est habita. Regi itaque prefato Heinrico, ut in uerbis domni pape colligere possumus, sola est communionis gratia reddita  , non tamen regno restitutus, nec fidelitas omnium qui ei uel  iurauerant uel iuraturi erant, ut sibi seruaretur preceptum est.  Quod ideo retentum est, ut inter eum et principes ultramontanos, qui ei causa iussionis apostolice restiterant, iustitia fieret uel pax componeretur, sicut ipse iuramento per duos episcopos promiserat.  uerum predicti episcopi et principes ultramontani audientes illum non seruare quod promiserat, quasi de eo  desperati, absque domni pape consilio elegerunt sibi Rodulfum ducem in regem.

Rodulfus igitur festinanter misso nuncio, indicauit se quidem coactum regni gubernacula suscepisse, tamen se paratum domno pape in omnibus obedire. Et eumdem semper promittens sermonem, adiecit etiam, filio suo dato obside itemque fidelis sui ducis Bertaldi filio, quod promittebat sacramento firmare. Interea etiam Heinricus precabatur eum, ut contra Rodulfum eum adiuuaret. Cui domnus papa respondit se libenter facturum, audita utriusque partis ratione, ut sciret cui iustitia magis faueret. Quam responsionem contempsit inani elatus rumore, putans eum suis se uiribus posse deuincere. Mens enim eius quo procellosis actuum motibus  concitabatur, eo ab interne sapientie quiete atque stabilitate disiungebatur. Quia enim maliciam tegebat in corde, ore autem blandimenta exibebat, quia cogitationes suas duplicitate obnubilabat, quia puritatis uerba quasi fatuitatem iudicabat, et uias simplices innocentie declinabat, idcirco sapientie tranquillitate perfrui nequaquam poterat.

Igitur domnus papa quod ceperat ut perficeret omnimodis intendebat, querens ducatum qualiter ad Theuthonicorum regnum transiret, et eo magis anxiabatur, quo magis regni status turbabatur. Et quoniam fideles illo legatos destinauerat qui uotorum eius non segnes exequutores essent, misit eis speciales pro hoc negocio litteras, scribens eis ab  Italia:

Â»Gregorius episcopus, seruus seruorum Dei, Bernardo sancte Romane ecclesie diacono et Bernardo Massiliensi abbati, salutem et apostolicam benedictionem. Fraternitati uestre notum esse non ambigimus,Â« etc.  .

Item ad reliquos fideles.

Â»Gregorius episcopus, seruus seruorum Dei, archiepiscopis, episcopis, ducibus, comitibus et uniuersis Christi fidelibus in regno Theuthonicorum consistentibus, salutem et apostolicam benedictionem. Notum uobis fieri uolumus, fratres karissimi,Â« etc.  .

Interea Heinricus, quia affectatis iniquitatibus eius subsequens fauebat effectus, bella, cedes, homicidia per se suosque perpetrare non desistebat, ecclesiarum destructionem et ouilis dominici perturbationem  siciens, pastores ab ecclesia abigebat, lupos ad ouilia subintroducens; et prosperitate sua decipiebatur, quia dirigebatur in manu eius dolus. Quia enim uite uiam deserens in peccatorum se tenebras deiecerat, uoragine iniquitatis demersus, et mole praue consuetudinis obrutus, reprobo sensui est traditus, ut nesciret pensare mala que faciebat, qui utinam uite itinera que noluit per innocentiam  teneret saltim per penitentiam.  Hic itaque contra Rodulfum tertio congressus, postquam persensit se quod sperauerat non posse peragere, duos episcopos de consentaneis suis, uirdunensem et Obseburgensem [404 1Kb] Romam misit , et domnum papam in synodo ut ei iustitiam faceret per eos rogauit; quod et nuncii Rodulfi, qui presentes aderant, fieri laudauerunt.  Statutum est itaque in eadem synodo, in partibus ultramontanis fieri colloquium, sicut ex uerbis domni pape plenius quilibet potest aduertere:

Â»Gregorius episcopus, seruus seruorum Dei, archiepiscopis, ducibus, principibus, marchionibus, omnibusque maioribus atque minoribus in Theuthonico regno constitutis, exceptis his qui canonica  excommunicatione tenentur, salutem et apostolicam benedictionem. Notum uobis fieri uolumus, fratres karissimi,Â« etc.  .

 Misit etiam pro hoc negocio speciales litteras Treuirensi archiepiscopo, quas hic etiam subnectere non pigebit: Â»Gregorius episcopus, seruus seruorum Dei, Udoni Treuirensi episcopo salutem et apostolicam benedictionem. Quanta nobis sollicitudo,Â« etc.  .

Udo igitur Treuiorum archiepiscopus non multo post beato fine quieuit, et si negotium apostolice legationis intermissum est. Quamobrem domnus papa pro hoc eodem negotio exequendo alios legatos mittere statuit, scribens fidelibus omnibus in hec uerba  :

  Â»Gregorius episcopus, seruus seruorum Dei, omnibus archiepiscopis, episcopis, in Theutonico [405 1Kb] regno commorantibus [406 1Kb] , si obedire uoluerint, salutem et apostolicam benedictionem. Quoniam ex lite et dissensione,Â« etc.

Secundum ergo fidem dictorum missi sunt legati a latere sedis apostolice, de quibus cum aliqua sinistra referrentur, domnus papa has eis misit litteras  ab urbe Roma:

Â»Gregorius episcopus, seruus seruorum Dei, dilectis in Christo fratribus et cepiscopis, Petro Albanensi et Odelrico Patauiensi, salutem et apostolicam benedictionem. Sunt multi, quibus tamen non credimus,Â« etc

His acceptis litteris. quia corrupti muneribus a  sententia et proposito grauitatis apostolice deuiauerunt, aliud quam quod eis impositum fuerat agentes, Heinricum uidelicet in regnum reformantes et Rodulfum peruasorem et inuasorem regni. ab ecclesia  publice precidentes, quod omnino ueritati aduersabatur, episcopos quoque simoniacos confirmantes, qui manifeste Heinricianis communicabant: cum fideles rei ueritate minus inspecta a sede hoc apostolica ita processisse crederent et dubitarent, et sermo titubationis illorum ad aures patris nostri uenisset, litteras eis misit, in quibus et quod male actum fuerat reprehendit, quodque se ignorante factum esset edocuit, et ut in fide recta inconcussa spe perseuerarent, euidenter ammonuit, scribens eis in hec uerba:

Â»Gregorius episcopus, seruus seruorum Dei, omnibus fidelibus sancti Petri in Theuthonico regno commorantibus salutem et apostolicam benedictionem. Peruenit ad nos quod quidam ex uobis de nobis  dubitant, tamquam in instanti modo necessitate usus sim seculari leuitate,Â« etc.  .

Colloquium itaque illud qualiter uel a quibus personis fuerit impeditum, in uerbis precellentissimi patris nostri constat apertum. Quia enim Heinricus abiecto iugo obedientie, ipsum colloquium impediendo, excommunicationem intentatam non est ueritus incurrere, pro his, inquam, et aliis innumerabilibus malis, homicidiis, periuriis, adulteriis, fornicationibus, symonia, ecclesiarum quoque destructione non minima, in Romana synodo anathematizatus est et dampnatus, et a regno inrecuperabiliter depositus . Quam eius dampnationem hic subnectere dignum iudicauimus:

 Â»Beate Petre princeps apostolorum, et  tu, beate Paule doctor gentium, dignamini, queso, aures uestras ad me inclinare, meque clementer exaudire. Quia ueritatis estis apostoli et amatores, adiuuate ut ueritatem dicam uobis, omni remota falsitate, quam omnino detestamini; ut fratres mei mihi melius adquiescant, et sciant et intelligant, quia ex uestra fiducia post Deum et matrem eius semper uirginem Mariam prauis et iniquis resisto, uestris autem fidelibus auxilium presto. uos autem scitis, quia non libenter ad sacrum ordinem accessi, et inuitus ultra montes cum domino meo papa Gregorio abii, sed magis inuitus cum domino meo papa Leone ad uestram specialem ecclesiam redii, in qua utcumque uobis deseruiui. Deinde ualde inuitus cum  multo dolore et gemitu et planctu in throno uestro ualde indignus sum collocatus. Hec ideo dico, quia non ego uos, sed uos elegistis me, et grauissimum pondus ecclesie uestre super me posuistis; et quia super montem excelsum me iussistis ascendere, et  clamare et annunciare populo Dei scelera eorum, et filiis ecclesie peccata eorum, menbra diaboli contra me ceperunt insurgere, et usque ad sanguinem presumpserunt in me manus iniicere. Astiterunt reges terre et principes seculares et ecclesiastici, aulici etiam et uulgares conuenerunt in unum aduersus Dominum, et aduersus uos christos eius dicentes: Â»Disrumpamus uincula eorum, et proiiciamus a nobis iugum ipsorum.Â« Et ut me omnino morte uel exilio confunderent, multis modis in me conati sunt insurgere. Inter quos specialiter Heinricus quem dicunt regem, Heinrici imperatoris filius, contra uestram calcaneum erexit ecclesiam, facta cum multis episcopis ultramontanis et Italicis conspiratione, adnitens me deiiciendo eam sibi subiugare.  Cuius superbie uestra restitit auctoritas, eumque uestra destruxit potestas. Qui confusus et humiliatus, ad me in Langobardiam uenit, absolutionem ab excommunicatione quesiuit. Quem ego uidens humiliatum, multis ab eo promissionibus acceptis de uite sue melioratione, solam ei communionem reddidi; non tamen eum in regno, a quo in Romana synodo deposueram, restauraui; nec fidelitatem omnium qui ei iurauerunt uel iuraturi erant, a quo omnes in eadem synodo absolui, ut sibi seruaretur precepi. Et ideo hec detinui, ut inter eum et principes ultramontanos, qui ei causa et iussionis ecclesie uestre restiterant, iustitiam facerem [407 1Kb] , uel pacem componerem, sicut et ipse Heinricus iuramento  per duos episcopos mihi promisit. Predicti autem episcopi et principes ultramontani, audientes illum non seruare quod promiserat, quasi desperati de eo, uobis testibus, elegerunt sibi Rodulfum ducem in regem. Qui rex Rodulfus festinanter ad me misso nuncio, indicauit se coactum regni gubernacula suscepisse, tamen se paratum mihi modis omnibus obedire. Et ex eo tempore eumdem mihi semper misit sermonem; adiiciens etiam, filio suo dato obside et fidelis sui ducis Bertaldi, quod promittebat sacramento firmare. Interea Heinricus cepit me precari, ut illum contra predictum Rodulfum adiuuarem. Cui respondi, me libenter facere, audita utriusque partis ratione, ut scirem cui iustitia magis faueret. Ille uero putans eum suis uiribus posse deuincere,  meam contempsit responsionem.  Postquam autem persensit se non posse sicut sperauit agere, duo episcopi ex consentaneis suis, uirdunensis scilicet Teodericus, et Obseburgensis, Romam uenerunt, et in synodo ex parte Heinrici me ut ei iustitiam facerem rogauerunt, quod et nuncii Rodulfi fieri laudauerunt. Tamdem aspirante Deo, sicut credo, statui in eadem synodo, in partibus ultramontanis fieri colloquium, ut illic aut pax  statueretur, aut cui iustitia faueret amplius cognosceretur [408 1Kb] . Et quia putabam quod iniustior pars colloquium nollet fieri ubi iustitia locum suum seruaret, excommunicaui et anathemate obligaui omnes personas siue regis, siue ducis, siue episcopi, aut alicuius hominis, qui colloquium aliquo ingenio impediret ne fieret. Predictus autem Heinricus cum suis fautoribus non timens periculum inobedientie, quod est scelus idolatrie, colloquium impediendo excommunicationem incurrit, et se ipsum anathematis uinculo obligauit; magnamque multitudinem christianorum morti tradi, et ecclesias fecit dissipari, et pene totum Theuthonicorum regnum desolationi dedit. Quapropter confidens de iudicio et misericordia Dei, eiusque piissime matris semper  uirginis Marie, uestra fultus auctoritate sepe nominatum Heinricum, quem dicunt regem, omnesque fautores eius, excommunicationi subiicio, et iterum regnum Theuthonicorum et Italie ex omnipotentis Dei parte et uestra interdicens ei, omnem potestatem et dignitatem regiam illi tollo, et ut nullus christianus ei sicut regi obediat interdico [409 1Kb] . Ipse autem Heinricus cum suis fautoribus in omni congressione belli nullas uires, nullamque in uita sua uictoriam optineat. Ut autem Rodulfus regnum Theuthonicorum regat et defendat, quem Theuthonici elegerunt sibi in regem, ad uestram fidelitatem ex parte uestra dono, largior et concedo, omnibusque sibi fideliter adherentibus absolutionem omnium  peccatorum uestramque benedictionem in hac uita et in futura, uestra fretus fiducia, largior. Sicut enim Heinricus pro sua superbia et inobedientia et falsitate a regni dignitate iuste abiicitur, ita Rodulfus [410 1Kb] pro sua humilitate, obedientia et ueritate, potestas et dignitas regni conceditur. Agite nunc, queso, patres et principes sanctissimi, ut omnis mundus intelligat et cognoscat, quia si potestis in celo ligare et soluere, potestis in terra regna, imperia, principatus, ducatus, marchias, comitatus, et omnium hominum possessiones pro meritis tollere et concedere. uos patriarchatus, archiepiscopatus, primatus, episcopatus frequenter tulistis prauis et indignis, et religiosis uiris dedistis. Si enim spiritualia iudicatis, quid de secularibus potestis? Et si  tangelos dominantes omnibus superbis principibus, quid de illorum seruis facere potestis? Addiscant nunc reges terre et omnes seculi principes, quanti uos estis, quid potestis, et timeant paruipendere iussionem ecclesie uestre, et in predicto Heinrico tam cito iudicium uestrum exercete, ut omnes sciant, quia non fortuitu, sed uestra potestate cadet et confundetur, utinam ad penitentiam! ut spiritus saluus sit in die Domini. Data Rome Non. Martii.Â«

  Preerat tunc temporis  Mediomatricum urbi uir egregius, et inter precipuos catholice fidei propugnatores magnum patientie, religionis et iustitie documentum, domnus Herimannus episcopus, Leodiensis ecclesie filius, pie memorie Adalberonis episcopi Mettensis successor a Deo predestinatus et donatus; qui in primeuo iuuentutis flore, temporibus Annonis uenerabilis Coloniensium archiepiscopi, tutoris et moderatoris regni, palatii frequentiam nanctus, regis illius pene uniuersa nouerat, in tantum ut etiam ante perceptam episcopatus gratiam pro eius insolentia a curie se plerumque administratione subtraheret, et magis eligeret contemptus esse mediocritate sua, quam ex inquinatione societatis factiosorum sperare maiora: maxime  cum uideret prefatum reuerende memorie uirum Annonem dolere et gemere frequenti contritione, desolatum sub tali principe statum regni, incuruatum ius imperii, contritum cornu dominii, in quo esset sola spes deiectionis ecclesiastice, et perturbatio pacis catholice, confusio et horror, uanitas et contritio, et omnia pessumdans superba, lubrica, uana, inconstans atque immunda presumptio. Ubi uero episcopatus officium adeptus est, satis penituit de manu regis illius inuestituram pontificatus se suscepisse, adeo ut etiam impositam prelationis sarcinam libens reiecerit, uolens deposuerit, toto se ab ea nisu excusauerit, si assensum prestitisset auctoritas Romani pontificis, apud quem pro excessibus suis, id est incaute usurpata eadem inuestitura, que  est contra instituta canonica, culpam fateri non erubuit, satisque cauit in posterum a communione eius et fautorum eius, propter quod et tanta passus est, ut et de illo dictum possit uideri: Ego ostendam illi quanta oporteat eum pro nomine meo pati . In primo sane congressu passus est quod fuit hominis, ut disceret iam in secundo, qui ei fuit iugis et perpetuus, de Deo presumere non de se. Lapsus est enim ut homo, titubauit ut homo, quia presumpsit ut homo. Sed euacuatum est iam in illo scandalum obprobrii, quia in bonitate uite sue abscisum est quod conturbauerat illum; et per illum bonos omnes, et obscuritate rarescente reluxit aurum, inualuit color optimus, resplenduit in diademate  regis eterni lapis sanctuarii. Hic igitur in ipso primo suo ingressu, apostolice doctrine exequutor factus, cum postmodum communicasset regi scelerato et pro sceleribus excommunicato, a cuius se, ut dictum est, iam per aliquantum temporis communione suspendarat, doluit ut prediximus se deceptum; uiribusque resumptis, a domno papa absolutionem quesiuit errati. Qui etiam precepti domno Diensi episcopo, ut eum uice sua aut per se, aut si timore regis uereretur illo transire, per aliquem  religiosum uirum, de cuius fide et magnanimitate confideret, absolueret. At ille uicem obedientie imponens abbati Diuionensis cenobii, Mettim eum direxit, a quo absolutus est ipsa uigilia natalis Domini.

 Cum ergo totis medullis cordis adhereret preceptis apostolicis, et e contrario omnia ei intentaret aduersa indignatio regia, et fallax adulantium ei lingua, conquerentium non posse auctoritatem sancte Romane ecclesie regem imperatoris filium a Deo electum et honoratum, sanctam illam regie maiestatis dignitatem a seculis honoratam deponere, et a gremio matris ecclesie segregare, et concessa priuare potestate, cum non esset potestas nisi a Deo, que autem sunt a Deo, ordinata sunt:  et ille a sede apostolica contra rabiem oblatrantium curationis expeteret antidotum, ut erga eorum impetus scriptis apostolicis quasi clypeo defensionis muniretur, hanc ei ab urbe mitissimus doctor misit  epistolam per Rodulfum abbatem uirdunensis monasterii, ita auctoritatibus Scripturarum diuinarum munitam atque refertam doctrineque apostolice sale conditam, ut hec sola sufficiat fidelibus ad confutandam aduersariorum ineptam stultitiam:

 Â»Gregorius episcopus, seruus seruorum Dei, dilecto in Christo fratri [411 1Kb] Mettensi episcopo, salutem et apostolicam benedictionem. Quod ad perferendos labores et pericula pro defensione ueritatis te paratum intelligimus, diuini muneris esse  non dubitamus,Â« etc.  .

 Hanc igitur epistolam Mettensis episcopus suscipiens, plurimum confortatus est in Domino. uerum nos hac decursa ad historie ordinem redeamus.

Ubi ad aures Heinrici regis et fautorum eius anathemata domino papa factum personuit, infremuit tyrannus, factiosorum strepitus in beati Petri uicarium turpia et nefanda concrepans intonuit, dicentium magum eum esse et impostorem, hereticum, homicidam, fornicarium, et si quid aliud auersatur sane doctrine. Non debere regem, imperatoris filium, qui non sine causa gladium portaret, qui Romane rei publice patricius tutor et defensor esse  deberet, tantam pati sancte Dei ecclesie conculcationem, ut homo omnium peripsima, pro suis sceleribus iuste puniendus, et merito ab ecclesia exturbandus, summam illam regii nominis maiestatem inpugnaret. Maledictum frustra prolatum, in eum, a quo processerat, retorquendum: ut qui domino suo et regi foueam parauerat maledictionis, eo inmuni remanente, ille, qui caput et causa mali erat, prior incideret in eam. Cum in hoc omnis perstreperet aula, decretum est communi consilio, ut ille qui reuerendam  a seculis regiam maiestatem ab ecclesia extorrem pronunciauerat, ab ecclesie corpore segregaretur, et Romane ecclesie pontifex, qui supra omnes est, ab his qui ei subesse debebant, excommunicationi adiudicatus est.  O dementia imcomparabilis, furor inedicibilis, insania mirabilis! Quis, rogo, imperatorum, quis regum ad tantam prosilire ausus est proteruam insaniam insanamue proteruiam ut clauigeri celestis uicarium, cuius lingua clauis celi est, canonice electum, ab omni christianitate susceptum, bene uiuentem, recta docentem, ab ecclesia alienandum pronunciauerit? Conuentus hic apud Ulterius Traiectum habitus est, ubi contra Deum et Dominum disputatum est. Dies erat sabbati, et uespere sabbati ipsa nocte dominice  diei illuscescente, in concilio malignantium constitutum est et deliberatum ut in crastino ad missas in omnium audientia papa excommunicaretur, quia ausus fuisset regem et dominum suum excommunicare; iustam hanc esse sententiam, ut in quo peccauerat, puniretur. Aderat in consessu illo iniqua gerentium uirdunensis Theodericus et Pibo Tullensis, et plures alii, qui etsi fauebant regiis negociis, hoc tamen, quia sanctorum patrum obuiabat decretis et sanctionibus repugnabat canonicis, auersati sunt. Et quidem Tullensi id officii impositum a rege fuit, eo quod esset mentis timide et multe inconstantie, ut negocium id exequeretur; sed ille dum pauet ad singula nec audet reniti, noctu cum uirdunensi assumptis  sociis fuge se credit consilio; quamobrem et in crastinum aliquanto morosius prolongata est negotiis huius exequutio  . Solus Willelmus Traiectensis inuentus est, qui dum hesternam ructat crapulam, posuit in celum os suum, et lingua eius in dominum et magistrum suum maledictionis intorsit iaculum  . Sed non inpune. Nam cum hoc inter sacra missarum peregisset solempnia, et peracto scelere datus in reprobum sensum ad eadem perexplenda accingeretur, ne uel in hoc a Iude proditoris consortio et merito separaretur, ubi corpus dominicum, in quod peccauerat, male sibi conscius sumpsit, ultio diuina manifestata est. Percussus est enim a Deo plaga insanabili, ita ut cum horrore et stupore mirabili clamaret: Ardeo! ardeo! quia corpus  quod uiuificat, incendium illi penamque pariebat, quod exarserat in eo sicut ignis in spinis, ut manifesta in eo fieret ultio Domini. Nec datum est illi tempus ut peniteret, sed mox ut sensit ignem in se grassantem, in sede corpore reclinato, dum clamasset: Sancta Maria! miseram uitam miserabili morte finiuit  . De quo certum est, quia nobis ista uidit, nobis hoc monstratum est, ut prodesse inciperet nobis pena eius. Grandis hinc inoleuit terror  omnibus, ita ut uirdunensis, quem clam abscessisse notauimus, urbi sue appropinquans, exeuntibus sibi obuiam clericis suis cum crucibus et cereis, ut moris est, processionem palam interdixerit, et excommunicatum se quia ad horam cessisset pronunciauerit, satisque tunc penituerit in excommunicatione domini pape se factiosis communicasse; ita ut palam protestaretur, quia nisi diuina illi prospexisset misericordia et bonorum uirorum oratio, penam quam Willelmus perpessus erat, ipse pertulisset. Quamobrem etiam pape dimissis nunciis, abbate uidelicet Rodulfo cum sociis, cum se omnino pro communione illa excommunicatum affirmaret, et ob id ab officio cessasset, in manu eius per litteras  stolam reddidit et  anulum. Et cum se sic ipse dampnaret, parebat tamen regi, quia hec erat hora eius, et potestas tenebrarum. Nam inueteratam eius maliciam, que obdurauerat, non frangebant miracula; ut incrementa uiciorum parerent ei etiam additamenta tormentorum. Unde et impletum est in eo quod scriptum est: Multo labore sudatum est, et non exiuit de eo nimia rubigo eius nec per ignem.  Ignis enim ei tribulationis circumstrepebat, qui uiciorum rubiginem purgaret; sed nec per ignem rubiginem amisit, qui nec per flagella correctus est, quia malicia eius a conflatore consumi non potuit.

 Anno incarnationis 1087, obiit Willelmus  Anglorum rex.

 Anno igitur ab incarnatione Domini 1079, factum est prelium in Saxonia, in quo Rodulfus rex cecidit, et Heinricus fugiendo uictus est. Hoc eodem anno facta sunt tonitrua et fulgura in Ianuario, et luna nigra et sanguinolenta uisa est 3 Kal. Febr. Et sequenti anno Witbertus inuasit sedem apostolicam, a dampnatis et excommunicatis suique similibus in apostaticum, non apostolicum electus.  Que conspiratio primum facta est apud Brixiam, ubi congregati aliqui episcoporum de sinagoga satane, traditi in reprobum sensum, contra fidem, que est confessio Petri, et sanctam sedem eius Romanam ecclesiam turpia et nefanda iacientes, ad plenitudinem dampnationis  sue elegerunt Witbertum heresiarcham de suis similibus, et desperata superbia apostolicum eum uocantes, apostatam, non apostolicum effecerunt. Qui idcirco omnium fidelium odio dignior est, quia cum a principibus, Heinrico scilicet rege deposito et ceteris huius perditionis ministris, quesitum esset, quis ad impugnandum sanctum uirum, papam uidelicet Gregorium, falsitatis uexillum susciperet, nemo omnium tam audax, tam presumptor, tam  desperatus uel perditus inuentus est, qui naufragium fidei subire deligeret, preter eum solum. Qui idcirco, credimus, antichristi negocium suscepit, ut ruinam archiepiscopatus Rauennensis, quem pro suis criminibus eodem Gregorio presidente synodali iudicio perdiderat, susceptione oblati periculi compensaret. Aderat in conuentu illo malignantium multus numerus dampnatorum, quos ad persequendum amatorem iustitie communicatio criminum et amor principis illexerat, eum solum inuenit diabolus promptiorem, cui malicie sue omnem principatum committeret. Suscepit itaque sedem satane, et in catedra pestilentie sublimatus, impiorum mentes ad expugnandum nomen Domini exacuebat, factus omnibus fouea peccandi. Que autem fuerit eius  promotio seu intronizatio, quomodo ad hanc deiectionem et quam precipitanter ascenderit, et a quibus execratus sit, queue eorum fuerit uita uel conuersatio, et quid de ordinato uel ordinatoribus eius sentiendum sit, Geuehardus Salzeburgensis episcopus, cuius uita speculum erat bonorum, interrogatus edicat. Ait enim scribens Herimanno Mettensi episcopo:

Â»G. Salzeburgensis episcopus H. Mettensi episcopo salutem. Wibertus quondam Rauennas archiepiscopus cum obedientiam, quam apostolice sedi iuramento promiserat, non attendere, sed contra ipsam omnimodis superbire studuisset, in Romana synodo inrecuperabiliter depositus et anathematizatus est ab apostolica sede et ab episcopis  totius ecclesie; nec hoc semel in una synodo, sed in omnibus synodis, quotquot iam septennio Rome celebrate sunt. Hic igitur ita in periuriis inueteratus et pro eisdem inrecuperabiliter depositus et anathematizatus, sedem Romani pontificis, cui obedientiam iurauit, per manus anathematizatorum, utpote sui similium, inuasit, legitimo pastore adhuc eidem sedi presidente.  Ipsorum autem excommunicatorum nullus eum consecrare, uel potius execrare presumpsit, preter Mutinensem et Arithinum exepiscopos, qui ambo pro suis criminibus iam annis tribus officio et communione caruerant. Sed hii etiam si officium et communionem haberent, et Romana sedes pastore uacaret, nullum tamen eidem sedi pontificem ordinare possent. Huius enim  ordinationis priuilegium solis cardinalibus episcopis Albanensi, Ostiensi, Portuensi, a sanctis patribus est concessum. Ergo Mutinensis et Arithinus episcopi iuxta testimonium sanctissimi pape Innocentii non benedictionem, sed dampnationem quam habuerunt suo Rauennati imponere potuerunt; nec illum in Romanum patriarcham, sed in perditissimum heresiarcham promouerunt. Caueat igitur  omnis christianus, caput antichristo inclinare, statuam quam Nabuchodonosor erexit adorare, sicque se ipsius heresiarche perniciosissimo anathemati innodare. Nam quicumque illi obedierit, qui dixit: Â»Ponam sedem meam ad aquilonem, et ero similis Altissimo,Â« certissime in eternam dampnationem ibit cum ipsis. Amen.Â«

Hec sunt de Witberto Geuehardi Salzeburgensis, uiri utique doctissimi et autentici, scripta ueridica, quibus utique nullus cum iustitia obuiare preualet. Extant et alia eius scripta auctoritate et ueritate subnixa, que pro uiri merito reuerenter fidelium honorat et amplexatur ecclesia.  Ab hoc itaque Wiberto, sale utique infatuato, Heinricus coronam suscepit imperii, factus infelix  membrum illius qui est rex super omnes filios superbie, suscipiens ab illo maledictionem pro benedictione; et quidem satis congrue. Nam dignus erat, et pro meritis acta res est, ut talis rex talem papam institueret, et ab eodem ipse coronam ignominie et sceptrum dedecoris susciperet.

 Defuncto per id temporis Lugdunensi archiepiscopo Gibuino  , cum uaria quorumdam esset electio, domnus Hugo Diensis episcopus electione cleri et populi, auctoritate et precepto Romani pontificis in archiepiscopum Lugdunensem promotus est anno incarnationis Domini 1082  . Adhuc enim Romane urbi domnus Gregorius preerat, quamquam Wibertistarum iam esset facta conspiratio, non tamen promotio. Ubi uero et promotio  eius execratione sua illa quasi auctorizata est, et iudicatum est ab impiis et periuris hostili manu Romam aggrediendam, ut papa, qui populi obsequio et amore cum gratia Dei protegebatur, cum iniuria et dedecore a sede propelleretur:  eousque rex deuenit, ut rex cum papa suo exercitu innumerabili fultus Romam tenderet, et in itinere quotquot poterat ad adorandam statuam, et in ea imaginem bestie compellebat. Sed modo mirabili quo plus ad explendam profane mentis uesaniam ferebatur, eo grauius deiciebatur et dehonestabatur. Aliquando enim magnum erat si quis regium osculum merebatur, gratum si quis uestigia pape oscularetur. Nunc uersa uice rerum, quicumque inuentus fuisset, tenebatur, nec antea dimittebatur,  nisi primo pedem paparelli illius oscularetur, et sic demum osculo regis potiebatur: ut esset in ambobus equipartita iniuria, uerum regis tanto grauior, quanto hic cuius pedibus inclinabatur, erat deterior. Que enim maior esse potest insania, quam uirum litteris adprime eruditum, disciplinis ecclesiasticis imbutum, sanctionis ecclesiastice non ignarum, tenentem in ecclesia magne dignitatis et  prelationis locum, ad tantam mentis deuenire hebetudinem, ut contra Deum superbire incipiat, et locum celsitudinis non in ecclesia, sed extra ecclesiam et supra ecclesiam contra ius et fas appetens, illi assimilari omnino studeat, qui dixit: Ponam sedem meam ad aquilonem, sedebo in monte testamenti, in lateribus aquilonis, ascendam super altitudinem nubium, similis ero Altissimo  [* 5Kb] .

 Reuersus inter hec ab urbe Roma Rodulfus abbas uenit uirdunum, et uirdunensi episcopo communionis gratiam a papa reportans, absolutionem eius  domno Mettensi episcopo impositam, qui uices pape exequebatur, requirendam esse satisfactione premissa insinuauit. uerum quia Wibertum execratum, et regem obstinato animo Romam tendere iam fama uulgauerat, intumuit animus hominis, et quidquid egerat, quidquid dampnauerat uilipendens, ad uomitum rediit, culpam non solum fateri non erubuit, quin potius grauioribus se uinculis peccati et pertinacie innodare non pertimuit. Nam subito per semetipsum absolutus, pontifex in uestitu sacerdotali apparuit, missas celebrauit, et quidquid illud est quod sacerdotali officio conuenit, quod eotenus cauerat inplere non formidauit, in monasterio nouo sancte Marie, quod ipse summo studio et cura exstruxerat, reliquias introducens, aquam benedicens et aspergens, et singula episcopi officia complens.

Exhinc orta sunt mala in Isrel. Anno enim ab  incarnatione Domini 1084 Heinricus Romam ueniens urbem cepit, muros euertit, Gregorium papam in turre Crescentis muro clausit, suumque papam in ecclesia sancti Petri sedere constituit, ut impleretur quod scriptum est: Cum uideritis idolum abhominationis stantem ubi non debet, qui legit intelligat . Inter hec uirdunensis fera tota humanitatis facie euersa, hac illacque debachabatur, ita ut omnis in eo religionis species immutaretur, et obsequium quod prius uiris religiosis, qui tunc a Leodio confluxerant et ab aliis undique partibus, atque sub habitu monastico in cenobiis suburbanis degebant, exhibuerat, uerteret in arma furoris. Totus illi sermo de imperio Heinrici, de papatu Clementis  erat, ita ut publice in ecclesiis nomen illius heresiarche nefandi in canone recitari preciperet. Quod etiam faciebant reliqui episcopi Lotharingie et Langobardie exceptis perpaucis, qui magisterio Petri adherebant; quorum uita cum esset sancta, pia, casta et catholica, publica notabatur infamia, insana dicebatur et heretica; non intelligentes illud Ysidori dictum, quod nouerit se a communione totius orbis separari, quicumque nomen apostolici pro qualicumque dissensione in canone non recitauerit. Admiranda prorsus Dei omnipotentis miseratio, qui  electos suos etsi aliquando permittit concuti, non sinit tamen penitus labefactari.  Non sufficiebat sacerdotibus uel solos peccare; facti erant laqueus iuuenum omnes, ut etiam absque synagogis facerent eos qui non communicabant operibus eorum in communicando excommunicatis, in abiectione Gregorii, in assertione Wiberti. Iam uero si quis esset qui Gregorio communicaret, hic publice conuiciis appetebatur, hic hereticus, destructor regni, assertor mali, qui nec uita dignus esset, qui publice indignationis offensam contraheret periurus, et quodam adinuenticio nomine Paterinus dicebatur. Aduenerant tempora periculosa, obnubilata erat facies ecclesie, non agnoscebat quos genuerat filios, quia patiebatur infestos, nec ipsi matrem agnoscebant,  quam cum multis et miris modis affligerent et insectarentur, uicem eius dolere non nouerant. Beati qui in hac sancte Dei ecclesie conculcatione non inquinauerunt uestimenta sua; ambulabunt in albis, quia digni sunt.

Nec mutabat pardus uarietates suas, Heinricus scilicet nequicias suas, qui immo Rome positus, quotquot poterat minis, terroribus, blandimentis, promissis sibi conciliabat; bella, cedes, homicidia per se suosque faciens, et totis quibus poterat nisibus iniquitati fauens, ueritati resistens, et insuper suis litteras mittens, quibus se Romam optinuisse, papam deiecisse, et omnibus omnino preualuisse mendaciter confingebat. At uero Mathildis comitissa,  Romane ecclesie filia, uirilis animi constantiam tenens, tanto ei fortius resistebat, quanto magis huius astutias et pape innocentiam nouerat. Sola enim tunc temporis inuenta est inter feminas, que regis potentiam aspernata sit, que calliditatibus eius et potentie etiam bellico certamine obuiauerit, ut merito nominetur uirago, que uirtute animi etiam uiros preibat. Adesto, summe Deus, et ecclesie tue regnum et ecclesiastice constitutionis robur, quod Spiritu sancto tuo ordinante firmaueras, non patiaris de culmine glorie sue dilabi, nec sinas tantis subiacere periculis. Hec est mulier illa, de qua ab ottrectatoribus 414 1Kb] fidei et conculcatoribus ueritatis crimen incestus sancto pontifici obiiciebatur. Cui si deessent meritorum laudes, hoc solum satis eam  commendabilem redderet, quod cum tali uiro, dum exprobratur, dum conuitia suscipit, dum inproperia audit, approbatur, honoratur, laudatur. Que enim ut hec pro Romana decertauit ecclesia? Quot et quanta passa est, ut illa debita libertate frueretur? Extant ad eam plures epistole pape; quarum hic unam non pigebit inserere, ut agnoscatur, qua sibi inuicem unione connectantur, ut omne os loqui iniqua uolentium obstruatur, et ut beniuoli instruantur, et maliloqui erubescant et confundantur:

 Â»Gregorius episcopus, seruus seruorum Dei, dilecte in Christo filie Mathildi salutem et apostolicam benedictionem. Quanta sit mihi cura, quantaque sollicitudo de te tuaque salute, ipse solus qui cordis archana rimatur intelligit, et multo melius me ipso cognoscit. Tu tamen si pensare non negligis, ut reor animaduertes quia pro tantis me tui curam habere oportet, pro quantis te caritatis studiis detinui, ne illos desereres, ut tue solius saluti anime inuigilares. Karitas enim, ut sepe dixi et dicam, sequens celestem tubam, non querit que sua sunt. Sed quia inter cetera que tibi contra mundi principem, fauente Deo, arma contuli, quod potissimum est, ut corpus Dominicum acciperes, indicaui, et ut certe fiducie matris Domini te omnino committeres  precepi, quid inde beatus Ambrosius, uidelicet de sumendo corpore et sanguine Domini dicat, hic in litteris intimaui. Ait enim in libro 4 de sacramentis inter cetera: Si mortem Domini annunciamus, annunciamus remissionem peccatorum. Si quotiescumque funditur sanguis Domini, in remissionem peccatorum funditur, debeo illum semper accipere, ut semper mihi peccata dimittantur. Qui semper pecco, semper debeo habere medicinam  . Item in libro 5 de sacramentis [415 1Kb] :Â«

 Gregorius igitur in turre Crescentis muro clausus, legatos misit ad Robertum Apulie ducem, qui tunc forte classe instructa mare transire parabat, ut ueniret et obsidionem solueret. Erat tunc  forte Rome abbas Diuionensis domino pape per omnia fidelissimus, quem pro ingenita sibi bonitate et obedientia debita beato Petro, dulcissimo amplectebatur affectu, adeo ut concaptiuum suum eum uocaret; quia non eum mouebant salutis pericula pro iustitia suscepta. Hunc ergo ad euocandum ducem cum quibusdam cardinalibus misit. Qui obedientiam non segniter exequutus, principem adduxit, et data Urbi obsidione, patefactoque ingressu, rege fugato, papa liberatur, et ad Lateranense palatium cum gloria reducitur. At quia Normannorum instabilitas Urbe capta et prede data multa mala perpetrauerat, nobilium Romanorum filias stuprando, et nocentes pariter innocentesque pari pena affligendo, nullumque modum, uti uictoribus mos est, in rapina,  crudelitate, direptione habendo: ueritus ne duce recedente infidelitas Romana exagitata recrudesceret, et quos antea habuerat quasi fidos amicos, pateretur infidos, cedendum tempori arbitratus, Salernum se contulit. Rex uero hoste aduentante, fuge presidium requirens, sigillum domini pape, quem furto subripuerat, secum tulit; et Portuensem, quia olim familiaris pape fuerat, sibi conciliatum secum duxit. Witbertus uero et ipse aufugit. Quamobrem uerita Mathildis, ne simplices quique astutia regis  specie sigilli deciperentur, preuenit malitiam illius, mittens litteras fidelibus in hec uerba:

Â»Mathildis Dei gratia si quid est, omnibus in Theuthonicorum regno commorantibus, salutem. Notum uobis facimus, quod Heinricus falsus rex furto subripuit sygillum domni pape Gregorii. Unde si quid audieritis quod discordet a nostra legatione, falsum arbitramini, neque mendaciis eius adquiescatis. Preterea episcopum Portuensem secum ducit; quoniam olim fuit familiaris domini pape. Si igitur aliquid uobiscum uel contra uos per eum uult operari, eum falsum testem nolite dubitare. Nulli umquam credatis, qui aliter quam nos dicere audebit. Sciatis domnum papam iam recuperasse Sutrium atque Nepe. Barrabas latro, id est  Heinrici papa, ipse quoque aufugit. ualete, et de insidiis Heinrici cauti estote.Â«

Igitur summo pontifice ab Urbe discedente, eius comitatui abbas Diuionensis non defuit. uerum die quadam exercitu ultra quam sperauerat summo diluculo progresso, cum ipse cum sociis celer subsequeretur, calonum turbam offendit, qui extrema hostium sequentes, mira agilitate currendi ignaros doli et fraudis trucidabant. Quorum nequitiam abbas, ut expertus in talibus, agnoscens et precauens, socios iter accelerare premonuit. uerum illis propere abeuntibus, cum post terga subdole clamaretur ab impiis, non esse eam uiam que preeuntium uestigia, sequeretur se uiam scire, et paratos ostendere si expectarentur,  abbate contradicente et dolos eorum manifestante, frater qui comitabatur Walterius nomine substitit, et ultra uotum omnium uiam ab eis querebat. A quibus mox peremptus, uiam uniuerse carnis ingressurus erat. Quod et ita contigit. Cum enim accelerantem prestolatur [416 1Kb] , emissa lanceola in eum dirigitur; set dum tarde sibi prouidet, et ictum deuitare gestit, uulnus letale suscepit. Et dum ex dolore ictus gradum accelerat, abbatem subsequutus, supra pectus eius capite reclinato, uitali spiritu deficiente corruit, et deficiens mortuus est. Cui illud obfuisse credimus, quia partibus pape iustis et sanctis auersabatur, nec corrigi poterat cum sepius obiurgaretur. Parcat ei omnipotens Deus, et tribuat, ut ultio presens et peccatorum ueniam et  eternitatis ei pariat mansionem. Illo ergo ruente, non destitit malorum inprobitas a persequendo, donec bestia que sarcinas ferebat remanente, inueniret Romana auaritia quo cupiditatis ingenite frena laxaret, sicque malicia eorum propter sarcinas interrupta est. Intueamur nunc fluctuantem et estuantem animum patris de morte filii, et cogitemus que potuit consolatio dolori illius mederi. Apud exteras gentes positus, duobus tantum sociis et hoc tercio fultus quid putamus cordi eius accesserit? Qui cogitationum  fluctus, qui perturbationum impetus, qui dolorum gemitus, que suspiria, que mentis anxietas: cum perderet socium socius, filium pater, magister discipulum, et non solum insalutatum dimitteret, quin etiam ruentem, deficientem, morientem respicere non auderet, nec humanitati officia pia persoluere? O qui patres estis, qui affectum filiorum corde tenetis, attendite et uidete, quis patris huius dolor extiterit, qui filium dum putat uiuum et uegetum, innocenter ante se uidet mactatum, in morte filii pater passus est.  Qui habet amicum karissimum, et eum cogitat moriturum, scit qui pater passus sit, licet maiora passus sit quam aliquis amicus de amico excogitare possit. Multum enim distat inter id quod somniamus, et que oculis presentialiter  uidemus; sic permaxima est differentia inter cogitatum et actum. uenit ergo tandem abbas ad socios, et osculato pede pape, cum uultus mentem in dicaret, dolorem cordis aperuit. Papa uero directis militibus, cum armorum apparatu, auctores tanti sceleris persequi, et corpus exanimati fratris ad se precepit deportari. Quod inuentum est omni ueste spoliatum et in suo sanguine uolutatum, sicque a quodam clerico de sociis in pape presentia perlatum. Qui benigno ut erat animo compaciens, pluuiali suo quo indutus erat, corpus fratris operiens, et absolutionem ei faciens, missam pro defuncto cecinit, et sic terre quod suum erat restituit, multum consolatus abbatem, ut uoluntati Dei sui concordaret,  iudicia eius esse occulta, numquam tamen iniusta. Confortatus est autem spiritus illius in Domino, et cum omnia perdidisset, non ad iracundiam prouocatus est, neque stultum quid contra Deum loquutus est. Cogitabat uero papa mitissimus eum penes se retinere diebus uite sue, sed quia idem anxiabatur iam per annum integrum commissos sibi fratres et filios se non uidisse, licet doleret illos non ut decuerat eum a se dimisisse: uidens animum eius in hoc esse ut fratres uisitaret, dimisit eum, imposita ei legatione Colimbrie, dans litteras ad Sisenandum principem prefate prouincie  , ut ei tamquam alteri sibi crederet. Misit etiam per eum, et per Petrum Igneum  , et per principem Salernitanum Gisulfum nomine, quos Cluniacum mittebat, litteras  omnibus fidelibus, in quibus et calamitatis sancte Romane ecclesie causam, et cur tanta passus sit, quamobrem ad hec patienda adductus sit, breuiter dilucidauit, et ut sui misererentur ammonuit in hec uerba:

Â»Gregorius episcopus, seruus seruorum Dei, omnibus in Christo fidelibus, apostolicam sedem reuera diligentibus, salutem et apostolicam benedictionem. Peruenit, fratres karissimi, etc.Â« Exstat inter epistolas Gregorii, Patrologie tom. CXLuIII, col. 708.

 Abbas igitur Diuionensis cum Petro Igneo et principe Salernitano apud Salernitanam urbem mare ingressi, quia per terram ire propter discursantium hostium impetus pertimescebant, longa nauigatione pertesi tamdem applicuerunt apud Sanctum Egidium  , ubi diuersis curarum estibus cepit mens eius anxiari, utrum sicut papa preceperat iret recto tramite Colimbriam, an uisitaret filios quos iam emenso anno non uiderat. Ei itaque fluctuanti prouidit respectus pietatis diuine, inspirans cordi illius, ut postposita omni dubietate fratres et filios uisitaret; quod et fecit, nec eum fecisse penituit. Nam nisi hoc fecisset, fortasse rediens a Colimbria uix inuenisset quos uisitaret.  Perdidisset etiam tantam frugem filiationis, quantam eo anno suscepit,  cuius tanta extitit multiplicatio, ut merito debeat Diuionensis ecclesia annum ipsum meliori numerare lapillo. uenit ergo Diuionem, et quos in discessu suo passus fuerat infestos, inuenit toto sibi corde substratos. Inuenit etiam scissam in aliquibus cordibus caritatem, que sanauit prout potuit et Dominus dedit. Nondum multum temporis fluxerat, cum audita dissensione inter uirdunensem episcopum et religiosos quosdam qui in eadem urbe in cenobiis suburbanis degebant, quibus contrarium erat Witberto [417 1Kb] , et eis qui Wibertistis [417 1Kb] communicabant, subesse, Bertiniacum se contulit, prestolans et precauens si forte cum gratia Dei fratres illos posset uenari, ut ad se confugerent, ubi in innocentia et quiete modesti spiritus Deo libere seruire ualerent.  uerum de his hec interim dicta sint.

Igitur papa Salernum ueniens, ibidem remansit Deo deuote seruiens, et in tribulationibus que increuerunt super eum, gratias agens. Confortabatur autem in Domino, et prosperabatur in spiritu; quia sicut omnia aduersa habet qui sibi displicet, ita et quem non remordet conscientia simplex, pura et lucida, nullo bono indiget.  Rememorabatur predecessorum suorum Romanorum pontificum, Gregorii, Leonis et aliorum, qui quanto perfectiores in uia Dei fuerunt, tanto a Romanis grauius insectati sunt, et ideo digni inuenti sunt. Simplex oculus corpus reddebat lucidissimum. Incedebat securus per iustitie semitas, cui testimonium perhibebat  conscientia, quod pro defensione ueritatis patiebatur; ideo non tribulabatur. uidebat et sollicitus secum retractabat quia, si papa cum Deo esse uult, pauper et inops efficietur; qui autem uolet esse cum seculo, ut querat que sua sunt, non que Iesu, a symonia manum non cohibeat, iniquitati faueat, non equitati, congregandis pecuniis inhiet: hic ditabitur opibus, et superabundabit. Ideo pauperiem Christi non habentis in corde prauorum ubi caput reclinet,  tanto magis appetebat, quanto mammone furentis et illicientis fallaces et non ueras aspernabatur diuitias. Astringebatur enim in utroque humero uelamine superhumeralis, qui contra aduersa et prospera uirtutum semper ornamento muniebatur, et ad sola que anteriora sunt nitens, in nullo delectationis infime latere flectebatur [418 1Kb] .

 Iam autem tempus adest, ut resolutionis eius series referatur, et quo fine ad Dominum suum, pro quo tanta passus est, migrauerit, oratio breuis nec tediosa prosequatur.  Re enim uera finis eius laus Domini est, quia si omnis laus in fine canitur, cum consummata uita eius tota sit apud Deum gratiarum actio, ipsa eiusdem consummatio  perhennis est in laudibus Dei iubilatio. Sciens ergo imminere diem uocationis sue, longe ante conuocatis cardinalibus episcopis et ceteris concaptiuis, diem obitus sui predixit; consummatisque omnibus ecclesiastice institutionis officiis, 15. Kal. Iunii predictos fratres sub districti iudicii interminatione et sancte obedientie precepto constrinxit, ut, si qua in se corrigenda deprehendissent, nullatenus tacere presumerent. Quibus collaudantibus et uite conuersationem, et disciplinam doctrine sancte morumque institutionem, et secundum scientiam sancti zeli feruorem, compulit eos apostolica auctoritate singillatim sibi dextras dare, promittentes quod hereticum illum inuasorem sancte et apostolice ecclesie numquam reciperent, nisi forte canonice  resipiscens, puram confessionem cardinalibus episcopis offerret nudatus omni ecclesiastici ordinis dignitate; contestans et affirmans omnes simul in perpetuum condempnandos, quicumque communicare presumpsissent Heinrico archipyrate, usurpatori imperii, nisi deposita dignitate regni secundum preceptum eorum et reliquorum religiosorum in Theutonico regno commorantium condignam penitentiam ageret. Deinde confirmauit uicem suam potestatemque ligandi et soluendi omnibus uicariis suis, sicut ipse per orbem constituerat; ut quos ipse ligauerat, ipsi post condignam satisfactionem absoluerent secundum apostolice fidei normam; non sicut quidam se ipsos fallentes, errantes, et alios in  errorem trahentes confingunt, quod omnes excommunicatos indiscrete absoluerit, ac si posset uiuificare eos qui non uiuunt. Deinde quod uanitas ipsa per multa regna dissiparetur, diuina inspiratione cognouit et predixit. Demum absoluit omnes, qui in fide ista, que per illum innotuit, usque ad finem perseuerauerint, ab omnibus peccatis suis; et sic Creatori [419 1Kb] spiritum tradens, anno ab inc. Dom. 1085. obiit martyr et confessor. Eodem anno uentus,  grando, fulgura et tonitrua, 4. et 3. Kal. Iulii Galliam attriuerunt

 Dixit  Urbanus papa in quadam epistola sua: Â»Dominus noster papa Gregorius beate ac digne memorie cum apud Salernum graui teneretur infirmitate, unde ipse postea obiit, conuenerunt ad eum episcopi et cardinales Romani qui ibidem aderant, rogantes eum et postulantes, ut quem sibi uellet subrogari successorem in pontificatu eis ostenderet. At ille secum aliquantulum cogitans, hec illis uerba dedit: Quemcumque horum trium, Lucensem scilicet episcopum, Ostiensem, aut archiepiscopum Lugdunensem habere poteritis, in pontificem eligite. De excommunicatis autem similiter requisitus respondit: Preter Heinricum regem  dictum, et Rauennatem archiepiscopum, nisi forte ad uos prout uobis uidebitur, ad dignam atque canonicam uenerint satisfactionem, et preter omnes principales personas, que aut consilio aut auxilio fauent nequicie illorum et impietati, omnes absoluo et benedico, quicumque me hanc habere potestatem spiritualem in uice sancti Petri apostoli credunt indubitanter.Â«

 Post Gregorium Desiderius Cassinensis abbas pontificio Romane urbis assumpto, uictorem se nominauit. Cuius qualis fuerit electio, promotio et consecratio, domnus Hugo Lugdunensis satis euidenter expressit, scribens comitisse Mathildi in hec uerba.

Â»Hugo sancte Lugdunensis ecclesie seruus, dilectissime in Christo sorori Mathildi, diuine consolationis  uberrimam gratiam. Quot et quantis sancte Romane Ecclesie litteris, et reuerentissime memorie beati Anselmi, et uestris tam legationibus quam et litteris coactus, Romam uenerim, quantoque tempore in partibus Italie contra officii mei propositum moratus sim, prudentia uestra doceri non indiget. Electionem uero Cassinensis abbatis antequam ego Romam uenerim factam, sufficienter audistis, cui tam ego quam et ceteri fratres mei sancte Romane eclesie filii, diligentes magis gloriam hominum quam Dei, pro temporis infirmitate assensum prebuimus. Postquam autem ad montem Cassinum, quo ipse iam precesserat, Rome aliquamdiu morati, ipsius ducatu peruenimus, ex eiusdem familiaribus nobiscum colloquiis, dum uidelicet nefandissimos  actus suos in auribus episcoporum et cardinalium iactanter recitare non erubesceret, copiosius necessario deprehendimus, quam intolerabiliter Deum in ipsius electione offenderimus. Quis enim, nisi ex ipsius ore audisset, umquam crederet, Heinrico dicto regi fidem eum dedisse, ut de optinenda Romani imperii corona fideliter eum adiuuaret? Aut cuius accusatio contra talem uirum reciperetur, nisi ipse quasi ad cumulum glorie sue adscribendo nobis narrasset, predictum regem ad inuadendas terras beati Petri nunquam, nisi suo consilio et persuasione animaretur, Romam transisse? Numquid non delirans  uideretur, si quis Romanum electum post absolutionem a beatissimo papa Gregorio susceptam, excommunicatum garriret; nisi ipse Attonem cardinalem Mediolanensem electum a predicto papa eodem abbate subscribente publice excommunicatum, et sine penitentia defunctum, non solum beatum in communi nostra audientia predicare presumeret, uerum etiam seipsum non in alia, nisi in qua ille est, gloria futurum oraret? In quibus omnibus dilectissimos fratres nostros He. et B. cardinales, quos uobiscum esse putamus, testes aduocamus, qui uel ipsi de eius ore audierunt, uel bonis uiris, quibus indubitanter credunt, referentibus, se audisse dixerunt. Quotiens decreta domini sui pape Gregorii aliorumque sanctorum patrum non solum  uerbo aperte inprobauerit, uerum etiam manifestis operibus postea destruxerit, in quot et quibus locis electionem suam non secundum Deum, sed tumultuarie factam asseuerans, publice refutauerit,  et numquam se adquieuisse, uel in perpetuum adquieturum, sub terribili attestatione affirmauerit; quasue personas electionem reddendo ecclesie idoneas eligi in Romanum pontificem dixerit, inter quas quendam uobis ex nomine, Mettensem scilicet Herimannum quorumdam consilio scripsit, quoniam uobis magna ex parte manifesta sunt, et epistolarem modum scripta excederent, ex ordine scribere omittimus. Nunc uero, cum iam tandem post tantum laborem inaniter insumptum respirare uidebamur, et electionem totiens refutatam, et ecclesie redditam,  diuina gratia, et uestro fulti consilio et auxilio, in proximo libere facere sperabamus, sub occasione eligendi Romanum pontificem concilium in Capua sicut illarum partium apostolicus uicarius congregauit. Ad quod ego et abbas Massiliensis atque archiepiscopus Aquensis apud Salernum commorantes, ab episcopo Ostiensi et principe Salernitano et Cenciano Romano ex parte uicarii et Romane ecclesie inuitati, ut communi consilio Romanum pontificem eligeremus, ueniendo obediuimus. Dux etiam quibusdam circumuentionibus a Iordano principe iuueniliter illectus, illuc uenit. Cum ergo de proposito negocio tractare disponeremus, abbas quibusdam mollibus et gestuosis repulsionibus fautores suos episcopos et principem ad compellendum se prouocare  cepit. Comperta autem uersutia sua, cum predicti ad restitutionem sui quasi inuitum eum compellerent, nos prenominati cum Ostiensi episcopo et Witmundo monacho et quibusdam aliis consilium habuimus, qualiter astutie illius contrairemus. Postquam ergo ipse iam paratus erat insignia pontificatus resumere, et electionem etiam in ipso conuentu multoties refutatam iterum in se retorquere, predictorum consilio, nos tantam hominis leuitatem et propositi sui mutabilitatem inprobantes, in audientia omnium nos nequaquam assensum prebituros diximus; nisi de quibusdam contra famam suam et  tanti ordinis dignitatem, que post electionem suam nobis de eo innotuerant, primum canonice examinatio fieret. Quod ipse indigne ferens, neque ad examinationem uenturum, neque electionem umquam suscepturum se, publice affirmauit.  Sicque data nobis iterum licentia ab eo quem uellemus eligere, excutiens brachia sua, cepit a nobis recedere, cum Witmundus ex consilio Ostiensis episcopi publice exclamauit, infamem personam non debere in Romanum pontificem eligi uel ordinari, cum constaret eum indubitanter infamiam incurrisse, quoniam quidem excommunicationem domni pape Gregorii per annum integrum et continuum et eo plus sine canonica penitentia sustinuisset. Taliter itaque dissoluto conuentu, et quia nox inminebat, nobis recedentibus  remansit dux cum eo, retento secum Ostiensi cum ceteris Romanis episcopis et cardinalibus. Ubi cum diu rogando dux institisset, ut quendam Alfanum in Salernitanum episcopum consecraret, sed Ostiensi contradicente abbas uoluntatem ducis inplere non auderet, quoniam de manifestissima ambitione Alfanus conuictus fuerat, dux grauiter indignatus recessit ab eis. Abbas igitur gratia destitutus, quoniam sine eo ad Romanum pontificatum aspirare desperabat, profunda iam nocte cunctis dormientibus legationem ad ducem misit, sicque duce ad abbatem redeunte, et abbas gratiam apud ducem ut papa fieret, et dux quod querebat optinuit apud abbatem, ut Alfanus consecraretur sequenti die, uidelicet  dominica in palmis, ex precepto abbatis id se cunctis facere respondentibus. Eadem itaque die cum post prandium abbas, dux et princeps, uterque a somno meridiano surrexissent, sole declinante ad inferiora, set uino optinente superiora, heu! proh dolor! abbas pro mercede nefandissime consecrationis, fultus auctoritate ducis, pluuialem sibi ipse imposuit, Ostiensi et nobis inconsultis, et prorsus ignorantibus. His ita gestis, cum Ostiensis episcopus nobiscum bene per omnia cucurrisset, ut uidit quod abbas per potentiam principis Iordani ad consecrandum se Romam ire intendebat, timens forte ne sui dignitate priuaretur, si ab alio prima manus consecratio ei imponeretur, conuersus est in die belli; et inmemor factus propositi et facte nobis sponsionis,  quod dicere pudet, cum abbate pacem faciens, reuerentiam ei per omnia sicut pape persoluit. Qualiter autem uel quomodo Romam ire disponat, quoniam presentium lator et peregrini, quidquid postquam a nobis recesserunt per Capuam transeuntes de huiusmodi apparatu fieri uiderunt, uel aliis referentibus didicerunt, plenius uobis referre poterunt, inutile iudicauimus scribere  .Â«

Hic igitur consecratus ab Ostiensi episcopo, cum missas apud Sanctum Petrum diceret, infra actionem iudicio Dei percussus est. Et quamuis tarde, cognoscens se errasse, se ipse deposuit, et accitis fratribus  de monte Cassino qui secum aderant, precepit se illo deferri, et in capitulo non ut papam, sed ut abbatem sepeliri.

 His ergo ita digestis, quia iam ad id locorum deuenimus, ut de peregrinatione nostra nobis agendum sit, oremus Deum ut cordi nostro scientiam uerbi infundat, sapientie gratiam largiatur, ut uerum dicentes non laboremus. Annus erat ab inc. Dom. 1085, et efferatus impetus Teoderici uirdunensis episcopi pro defendenda et attollenda parte Witberti Rauennatis heretici nullo iustitie moderamine reprimebatur, quominus illum sanctum, iustum et catholicum pontificem Romanum annunciaret, et annunciandum preciperet: adeo ut solempnes pro eo in ecclesia orationes diceret, sub eo  ordinationes faceret, et quidquid iuris sancto pape debetur, huic contra ius et fas ab omnibus exsolueretur. Non potuit hoc diutius pati abbatis Rodulfi simplicitas, maxime cum in eum omnium precipue deseuirent omnia, quasi dolentium quod solus ab eis dissentiret, qui unus illorum et inter primos esse deberet, et nunc ad illorum contumeliam nouas leges, nouas institutiones contra principem regni et sacerdotes proponeret. Et quia tectum odium ad apertas iam inimicitias procedebat, cedendum tempori ratus Flauiniacum se contulit, que est uilla ditioni ecclesie sancti uitoni subdita, in territorio Tullensi sita: ut, aliquantulum semotus a ciuitate, expectaret si quis daretur locus remedii, ut illis aliquantisper  sedatis ipse ad fratres posset regredi; sed incassum res agebatur. Tractauerat autem de his nuper cum abbate Diuionensi, et consilii illius hec fuit determinatio, uanissimum esse, si cum fratribus, ut disposuerat, peregrinari uellet, cum aperta esset uia periculi, si fratres iuuenes et moderni, qui eo tenus sub arta custodia Deo in monasterio seruierant, seculo exponerentur; id melius fore, ut pater simul cum filiis, quia in suo esse quieti nequibant, aliquem locum religione nominatum expeterent, in quo Deo cum gratia et quiete seruirent, donec decurso nubilo erroris eiusdem ad sua redire possent. Adiecit etiam predictus abbas se presto esse qui hec illis non negaret, qui non sua eis daret, sed que illorum erant eis cum gaudio assignaret, quia  bona ecclesie omnibus filiis ecclesie sunt communia; Diuionensem ecclesiam bonis omnibus assignatam, que in ea essent bona temporalia religiosis omnibus non defutura. Aderat et tunc ipse in proximo apud Bertiniacum scilicet fundum ipsius Diuionensis ecclesie in eodem Tullensi territorio situm, paratus fidem facere promissis, longa mora prestolans si ueniret, et crebris nunciis admonens ut ueniret; quod et ita factum est. uidens enim abbas Rodulfus omnem reuersionis sibi intercludi aditum, malis undique multiplicatis, uenit ad eum ad predictam uillam Bertiniacum, ipsa uigilia annunciationis  Dominice, et festum ipsum nocte eadem ibidem celebrauimus. In crastino Linguonas uenimus, et sic die tercia Diuionem peraccessimus, ubi honorifice et caritate suscepti, congregationi monasterii sociati sumus.

Delectat nos hic paulisper immorari meditationi memorie mirabilium Domini, que fecit nobiscum Dominus Deus, qui operatur magna in pauperes suos: ut confiteatur ei tota substantia nostra, quia fecit nobiscum non secundum merita nostra, sed secundum beneficia sua. Iuuat ergo memorari dulcedinis misericordie eius, quoniam bonus est, quoniam dulcis est, cuius gratia gratuita est, cuius pietas incomparabilis, misericordia inedicibilis, qua saluat eos etiam qui salutem qua saluari debeant  refugiunt, quos tua, Domine, gratia ad salutem trahit etiam inuitos. Tuum est, Domine, regnum, tua uirtus, tua potentia; tibi soli cum Patre et Spiritu sancto honor debetur et gloria, laus et iubilatio, et perennis gratiarum actio. Tu me, Domine, huius tui muneris participem fecisti, tu me refugium et aliena magis querentem et sub specie discendi seculo adherere uolentem per seruum tuum abbatem Rodulfum a uanitate seculi subripuisti, et peregrinationis huius comitem constituisti; multiplicans gratiam tuam in me, ut non me tederet adolescentulum notos, affines, patriam, et nidum quo coalueram relinquere; immo gauderem, et gratias agerem, quidquid tue paternitati de me  libuisset, et corpus et animam totamque nostri substantiam tibi gaudens deuouerem, et in tuo seruitio quidquid uirium esset iuuenilis corporis expendere preoptarem . Addidisti insuper infimo mihi et immerito gratiam et beniuolentiam serui tui abbatis Diuionensis, qua mox ut me uidit et agnouit, totum in se, te uolente, te fauente, transfudit, sperans et credens ut reor, aliquid boni a te manaturum in nobis. Et utinam quod sperauit, quod credidit, quod quesiuit et querit a te de nobis, fiat per gratiam tuam in nobis, ut gaudeat de profectu nostro, quem uoluisti ut nos diligeret pro amore tuo. Quid enim erat in nobis, quod tantus uir tanto caritatis affectu diligeret, nisi tua, Domine, gratia quam sperabat et expectabat a te in  nobis? Fiat, Domine, per gratiam tuam fructuosus deuotionis eius affectus in nobis, ut letetur dulcis eius anima super benignitate tua, que nos eius meritis, tua cooperante gratia confortare et regere dignetur, ut in illo et in nobis misericordia tua predicetur et honorificetur. Nolo enim beneficiis tuis ingratus esse, nolo patris huius beneficia, que abs te sunt, tam longe proiicere, ut extra conspectum sint. uolo ut frequens illa cogitatio exerceat et renouet, ut numquam memorie subducantur, que nichil perdit, nisi ad quod non sepe respexerit. In prima parte animi ponantur, ut semper occurrant. Delegi ergo propensiori affectu et feruentiori studio  seruire tibi, quia uidebam redundantem in me misericordiam tuam ad delendam iniquitatem meam et confortandam humilitatem meam. In omnibus tibi gratias agit exilis et infima humilitas nostra, quia me a consortio malignantium eripuisti, et a tribulationibus que increuerunt super seruos tuos fratres nostros, postquam a nobis discessum est, gratuita pietate liberasti. Capti enim, cum exprobratione et inproperio conspectui uirdunensis illius bestie presentati sunt, quo totus senatus urbis conuenerat, et quasi de fide agendo, quem papam haberent, quem regem uenerarentur, inquisitum est. Quibus silentibus, ad inaudita mox perrectum est. Textus euangelii in medio positus est, inde data sententia ut a maximo usque ad minimum omnes iurarent, Witbertum  cognomento Clementem papam esse iustum et catholicum, Heinricum imperatorem a Deo electum et coronatum; quod qui non fecisset, cum dedecore et ignominia uestibus nudatus ab urbe pelleretur. Factum est hoc, ut probati manifesti fierent. Nouerat pietas tua, Domine Deus, seruum tuum illum Rufum, latentem inter lapides margaritam Dei, qui spoliatus, cesus, fustigatus, quia iurare noluit, per medium urbis fugatus, ignominiam crucis tue, Christe, in corpore portare non erubuit. Nudus ergo in sola staminia  per octo fugatus miliaria, cum a quibusdam seruis Dei aliquantula ueste donatus esset, tandem uenit Diuionem, et cum gaudio susceptus, et de labore refocillatus est. Multiplicabatur  interim numerus fratrum aduenientium, et ut concordia et pacis unanimitas inter utrasque turmas artius seruaretur, de promittenda stabilitate monebantur. Quod uerbum ideo illis erat grauissimum, quia quasi abhorrebat a recto, eo quod nec primam fidem infringere, nec secundam professionem facere se posse, salua prima quam fecerant, sanum eis uidebatur. Timebant enim primum uotum, primam professionem uiolare, et ideo de secunda facienda nefas putabant uel sermonem audire, cum id eis omnino intolerabile uideretur, monasterium in quo stabilitatem Deo uouerant, deserere uel ad horam; quod omnino abnegarent, si secundam stabilitatem in aliena ecclesia firmarent. Quesierat super hac re consilium abbas Rodulfus a quampluribus, et  Lanfrancus Cantuariorum archiepiscopus tale ei responsum reddiderat, scribens ad eum in hec uerba:

L. Cantuarie archiepiscopus Rodulfo abbati salutem. Indicatum est mihi quia de tuo monasterio recedere uis: de promissa stabilitate sollicitus es, ne unde Deum placare debes, inde offendas. De quo rationem talem ostendo, et in ostendendo me in exemplum sic do. Si ego L. manu propria me de aliquo monasterio non recessurum iurassem, uiderem autem quod ibi animam meam saluare non possem, exirem, nec periuri crimen incurrerem. Qui enim Deo propter Deum alligatur, non soluitur ab ipso, nisi contra ipsum soluatur. Porro ab ipso contra ipsum non soluitur, qui  propter amorem eius, et ut ei bene placeat, a filiis discordie, superbie, diffidentie, et, ut apertius dicam, a filiis diaboli migrat ad filios pacis, spei, humilitatis, immo filios Dei. Qui enim sic transit, nonne fugit a sede diaboli ad sedem Dei? Quis autem iudicet illum dampnandum, qui ut ad patrem, ut ad Deum et amicum, fugit ad ipsum? Preterea qui sic transit, non ab ecclesia ad ecclesiam transit. Non sunt plures ecclesie, sed una est toto orbe diffusa, et uni Deo ubique seruitur, uni regi militatur . Postremo sanctus Benedictus, qui stabilitatem precipit firmare, monachum ab illo monasterio ad aliud uenientem suscipi iubet, et, si bone uite fuerit, ut stabilitatem firmet suaderi.

His et aliis quampluribus probabilibus argumentis  et rationibus muniti, precepto patris sui obtemperantes, quidam stabilitatem ecclesie Diuionensi in presentia patris monasterii professi sunt et obedientiam; quidam autem dubitauerunt, et adquiescere ut profiterentur noluerunt. Ego eram, Iesu bone, de dubitantibus unus, cum tua pietas per seruum tuum abbatem nostrum mihi iam precepisset, ut fideli tuo, cui complacuerat sibi in me anima eius, cotidiana adhererem instantia: quamquam et hoc ipse timerem, quia uiri modestiam, pietatem et dulcedinem non noueram: cuius licet nossem sanctitatem, reuerebar. Et tamen adherebam ei de longe, et benignitatem eius multopere sitiebam, quia bonis cesse et cohabitare desiderabam, quod totum abs  te erat, domine Iesu. uenabatur ille discretione precipua, ut peritus auceps, animam meam, muneribus quibusdam et affectione multimoda, que tamen religionis propositum non excederent, attrahendo et quasi inlaqueando deuotionem meam, que aliquanta erat erga illum; sed rursus timebam hominem quem non noueram, quamquam iam ei pectus nostrum aperuissem, et omnia anime secreta retexissem. Quid erat, domine Iesu, in corde illius fidelis tui? Quid erat, cum me ita dimitteret uoluntati proprie, ut etiam publice prohiberet, quidquid facerem, quidquid dicerem, ne quis obiurgaret, ne quis saltim in capitolio reclamaret? Quid erat, cum cotidie quasi pedibus eius procumbens, cum iam quasi uenatus essem, orarem ut me reprehenderet  et edoceret, et ipse me quasi repelleret, et optionem daret ut quidquid uellem facerem? Et iam professionem feceram, ad quam faciendam tali ratione ductus sum. Casu de claustro ueniebam, cum ipse sederet in consistorio suo, et uidens me, de professione monere cepit. Ego audito quod nolebam, erubui, et gradum repressi; cum ecce columpne lignee appropians, colubrum offendi spira sua inrotatum. Cui, cum nesciens quid esset, quia nichil  tale uerebar, pedem protendissem, ut quid esset agnoscerem, collo protenso hianti ore morsum minatus est. Cum clamassem, et gradum retro tulissem; iussu eius prior adueniens, pede capite colubri conquassato, mortuum proiecit, clamante eodem uiro beato, et dicente: Occide, sic moriatur serpens qui insidiatur saluti fratris Hugonis! me quoque in corde assentiente, et dicente: Sic fiat, amen. Statim, Iesu bone, ut hoc in corde meo deliberatum est et assensum, dulcedo tua in me pie conualuit, et sensi amorem tuum quasi extinxisse in me omnia uenena serpentis, que me ab inplenda obedientia professionis inplende impediebant. Quid mora? die eodem sentiens uir prefatus cor nostrum inmutatum, te ut credo inspirante solum me aggressus est,  et cum multa de simplicitate et modestia abbatis nostri perorasset, quedam etiam de inreuerentia nostra et pertinatia, qua obedire patri spirituali refugiebamus, replicuisset, deducta in medium auctoritate regule, que precipit obediendum patri, etiamsi ipse, quod absit! aliter agat, nec esse discutiendum de obedientia: uicit me, fateor, auctoritas uiri, et uis uerborum ratione et auctoritate subnixa, illud etiam, quia te prestante ueritati repugnare nolebam. In omnibus tibi, bone Iesu, gratias ago, quia protexisti me; quia sub umbra alarum tuarum fouisti me, et gratia seruorum tuorum fidelium donasti me. Itaque eo deducente, abbati nostro de pertinacia satisfeci, et in crastino preceptis eorum  obediui. Per omnia benedictum nomen glorie tue, qui disponis omnia in tranquillitate. Precor, domine Iesu, non me secernas a numero et consortio seruorum tuorum, qui dereliquerunt gloriam mundi cum suis oblectationibus; quia et ego, cum tu inspirasses cordi meo, seculum et que eius sunt uoluntate promptissima postposui et postpono, animam et corpus meum tibi domino Deo, teste et mediatrice beata Maria, deuoui et uoueo, et in tuo seruitio emori preopto, quia tibi seruire regnare est . Mortifica in me, Domine, quidquid illud est quod neque cibis neque sacrificiis aptum est, et da Patri nostro seruo tuo abbati Diuionensi uidere que optat de nobis; ut lauderis in ipso et in nobis, qui es potens, gloriosus, admirabilis et benedictus in operibus  tuis.

 Igitur his qui residui erant ad obediendum inclinatis, cum in pace et modestia quieti spiritus Deo ab omnibus seruiretur, ecce repente de obitu pape Gregorii uII nuncio ueniente [* 2Kb] ; fratrum precipue corda turbata sunt, dolentium desolationem sancte Dei ecclesie, quamquam congaudendum illi scirent, quem multis tribulationibus probatum suo iam Dominus gremio  confoueret; pro anime tamen eius absolutione et requie consuetudinarium pensum promptissima uoluntate persoluerunt in officiis et celebratione missarum et largitione elemosinarum. uigebat enim uirtus caritatis in patre nostro abbate Diuionensi, que tanta erat, ut quamquam eo anno ubique tempestatis uiolentia mature segetes in spicis et uinum in racemis, omnia prostrata et prorsus dampnata essent, nichil tamen minus fieret in refectorio et elemosina, cum fratres centenarium fere excederent numerum, et his qui de terra fertili et plenissima uenerant, et nichil minus nouerant quam penuriam pati, abundantissime in omnibus ministraretur, et tua pietas omnia supplebat, domine Iesu. Et quidem iuste. Habenti enim caritatem, dabitur et abundabit.  Que autem maior potuit esse karitas, quam uirum anno integro a monasterio semotum, inde ad sua redeuntem omnia inuenisse confusa et prorsus adnullata, cum omnia deessent, panis, uinum, substantia, 40 fratres cum gratiarum actione suscepisse; et qui suis nullo pacto quibat in necessariis sufficere, hunc pro his quos non nouerat deducendis ad terras extraneas isse, et suis eos expensis ad suum locum deduxisse? Hec sunt tua, Iesu, mirabilia, hec de tuo fonte procedunt. Nouerat ille tuus famulus, te tuis non defore, qui consuesti cibos in deserto parare, et de paucis panibus multa milia hominum saciare. Hec etiam ei tua omnipotentia preuidisti, qui et necessaria ei subministrasti, et insuper tanta in prediis et fundis ecclesie eidem anno  ipso et deinceps contulisti, ut duplicatus uideretur census ecclesie, et insuper te donante, benedictionem hereditate possidebit, quia in modico inuentus est fidelis.

Anno igitur sequenti, persequutione Heinrici tyranni Herimannus Mettim exiit, et sedem cathedre eius Walo abbas sancti Arnulfi illicite usurpauit. Actum est illic miro Dei iudicio, ut cum ad execrationem eius crisma quereretur, et allatum esset crisma ab Herimanno confectum, episcopus uirdunensis reprobatum crisma quod sanctum erat, proiiceret, et allato suo, quod ipse contra ius et fas sacrauerat, inde perficeret Walonis sacrationem, ne benedictionem patris filius impudens mereretur.  Walo tamen, quia patris cubile ascendit, publicam penitentiam egit. Heinricus in loco eius Brunonem quemdam exepiscopum creauit, qui postea ab urbe cum dedecore et ignominia pulsus est, et sic Herimannus post multa laboris et uie pericula a suis de Langobardia, quo cum Mathilde morabatur, reuocatus, 4 anno egressionis sue Mettis recipitur cum omnium affectione, anno ab inc. Dom. 1089. Eodem  anno Odo Ostiensis episcopus in papam consecratus est, et Urbanus dictus est .

Nos igitur loquuturi de obitu domni Herimanni, uideamus primo reuelationem factam de translatione corporis beati Clementis, primi Mettensis ecclesie apostoli et episcopi, et de obitu eius. Apparuit sanctus Clemens cuidam puero Hugoni nomine, innocentis et simplicis uite, et ostendens ei in ecclesia sancti Felicis locum sepulture sue, precepit ut iret et diceret Herimanno Mettensi episcopo, ut eleuaret inde ossa eius. Adiungens etiam quia die tertio post factam reuelationem corporis sui ipse moreretur. Iniunxit etiam puerulo ut mutaret uitam et ne quid puerile ageret, sed monasticum appetens indumentum, Deo seruire studeret. Puer euigilans  dominum aduocat---patre enim et matre orbatus apud eum qui sororem suam habebat, morabatur,---et uenienti uisionem indicat. Petit ut ducatur ad episcopum. Sed dominus eius timens, duxit eum ad abbatem sancti Felicis, cui puer que uiderat refert. Ille religiosis personis omnia per ordinem pandit, inde iam omnes episcopum de translatione ammonent. Puer uero sollicitus de inplenda obedientia, flebat quidem quia non presentabatur episcopo. Illi uero Gallico laborantes coturno, abbati sancti Felicis inponebant factam reuelationem, quasi ut maioris esset auctoritatis, silentes de puero.  Requisiuit etiam monasticum habitum, sicut ei iniunctum fuerat, et cum a quibusdam in monasterio sancti Clementis  iudicaretur poni debere, sua ipsius uoluntate, quia duos fratres in monasterio sancti uitoni habuerat, qui iam seculo excesserant, illuc ductus est et susceptus. Det illi Dominus uitam in omni sanctitate et religione perfectam meritis et intercessione sancti Clementis, ut uideat bona Domini in terra uiuentium.

 Igitur uenerabilis Herimannus in urbe sua susceptus, in quadragesima infirmari cepit, et tamen ab episcopali officio multis infirmitatem eius admirantibus, non destitit. Et quia multis iam precedentibus annis a quibusdam religiosis personis ammonitus fuerat de translatione beati Clementis, urbis Rome patricii, postea discipuli et legati beati  Petri, qui ab eodem missus primus Mettensis ecclesie apostolus et episcopus extitit, quibusdam etiam asserentibus per reuelationem satis probabilem, hoc esse reseruatum a Deo inplendum diebus eius, orationes et ieiunium, ut erat pius, pie ordinauit, et post pascha translationem distulit, et diem determinauit. Abbas autem sancti Felicis reuelationem sibi a puero relatam partim aperuit, partim dissimulauit.  Tacuit enim diem obitus eius eadem reuelatione determinatum die tercio post translationem eiusdem beati Clementis. In cena Domini quanto affectu penitentes reconciliauerit, quam deuotum se in consecrando crismate exibuerit, quis satis narrare possit; cum magis angelus quam humana persona filiis ecclesie astantibus in ipso refulserit? Infirmitas licet grauis dignitatem uultus et oris constantia mentis in ipso turbare non potuit. Cum omnibus predicaret publice, non tacebat in domino Deo suo confisus de uitandis Symoniacorum et Nicholaitarum sacrificiis, exponens Nicholaum ideo secundum beatum Augustinum ab apostolis hereticum iudicatum, quia in ordine diaconatus eum quem prius habuerat uxoris usum apostolis arguentibus  dimittere noluit. In pascha celebrato diuino officio, se et oues sibi commissas sacramento corporis et sanguinis Dei muniuit. Eadem die ad uesperam grauius infirmari cepit. Appropinquante uero die determinato ad transferendas uenerabiles reliquias, uires tenues Domino annuente recepit, et in transferendo beato Clemente Kal. Maii cum summa cleri plebisque deuotione diuina gratia desiderium eius inpleuit, et tota urbe, immo tota regione ad uerbum predicationis eius astante, et de ore eius rore superne dulcedinis distillante, omnibus absolutis, et ab omnibus quasi ab ipso Deo absolutione petita, tandem in auribus omnium desiderauit, dicens: Sufficit mihi! O utinam respiciat Deus, et  finiat labores meos, et suscipiat in pace spiritum meum per intercessionem sancti Clementis, cuius sacratissimum corpus hodie uidere, palpare, et transferre magnifico munere nobis de celo donatum est! Sub hac uoce populus ingemuit, et fracto finemque laborum inploranti condoluit. Duobus diebus intercedentibus quasi presagis uicinis transitus, fidelibus ecclesie fieri epistolas iussit, orans et adiurans per uiuentem in secula seculorum, ut sine dolo, sine simulatione tractarent negocium ecclesie in simplici et nuda ueritate, et omnibus ultimum uale dixit, cum mirabili uerborum et uultus affectione. Die tercio circa horam nonam intelligens suum transitum imminere, conuocari fratres iussit, et filios astantes ne dolerent uoce et manu compescuit.  A quibus cum interrogaretur, cui eos desolatos relinqueret, quid eis preciperet: Commendo uos, ait, Deo; state in fide et doctrina beati Petri, sicut a successoribus eius et uidistis et audistis. Et post hec omnes benedicens, signo crucis se muniuit, et inuocata sancta Trinitate, sancte Marie se commendans, commune patrocinium sanctorum inplorans, oculis et manibus in celum eleuatis, sine ullo strepitu uocis et motu corporis, quasi obdormiens spiritum emisit. Sequenti nocte apparuit cuidam dilecto suo, quem in filium adoptauerat, qui cum psalmi cantarentur, pre tristitia obdormierat, et ait illi: Noli mestus esse, saluus sum. Iterum apparuit  cuidam uenerabili uiro, et ait: Mortuum me dicunt, sed uiuo. Hec abbatibus referentibus, et aliis personis non leuibus, cognitum est. Obiit autem Non. Maii uenerabilis antistes Herimannus, cruce, mitra et pallio decoratus, et his sepultus insigniis in ecclesia sancti Petri anno ab inc. Dom. 1090.

 Anno preterito Teodoricus uirdunensis defunctus erat 4 Non. Mai, qui tamen in infirmitate de communione Witberti et de expulsione fratrum penitentiam egit, culpam professus est;  et a quodam fratre Gerardo nomine quondam canonico et archidiacono uirdunensis ecclesie, tunc autem monacho sancti uitoni, quem Rodulfus abbas pia sollicitudine pro hoc illo miserat, precepto eiusdem abbatis,  qui potestatem absoluendi eos, qui ab excommunicatis redibant, ab apostolica sede optinuerat, absolutus est. Ex tunc abbas Rodulfus cum fratribus ad cenobium sibi commissum reuocatus est, cum post discessum eius intrassent in illud lupi [420 1Kb] rapaces loco non parcentes, et Deum et hominem non reuerentes, a quibus ita omnia confusa sunt et destructa, ut memoria confusionis et pessundationis illius hodieque oblitterari non ualeat. Quo in facto admirari libet prudentiam et caritatem patris nostri abbatis Diuionensis, qui tales et tantos fratres cum suscepit, letatus est, cum remisit loco, gratulatus est. Utique solus temporibus nostris inuentus est, qui fratres quos tempore necessitatis  retinuerat, pacis tempore dimitteret, nec doleret. Quod enim eos suscepit, et congregationem congregationi sociauit, signum fuit cui contradictum est, adeo ut omnes rogarent in bonum monstra conuerti. Nam et Cluniacensis abbas domnus Hugo cum inprobasset factum eius, dicens inpossibile fore tres congregationes inuicem esse concordes, tale ei dedit concilium, ut si uellet ecclesie sibi commisse pacem adquirere, eos qui uellent ecclesie Diuionensi perpetualiter stabilitatem firmare retineret, qui uero nollent a se omnino dimitteret. Aliter tuta esse pax ecclesie non posset, cum illi qui essent suscepti uel nutriti in ecclesia, dissentirent ab illis qui suscipi refugerent, quod religioni aduersabatur. Attestans se id facturum, si similis ei necessitas  incumberet. Hoc ipse ab eius ore audiui, cum essem cum eodem patre nostro Cluniaci. Iam enim me secum ducebat, ut uiderem que circa eum erant, et perfectioni operam darem; cum ipse, humiliter requisitus a me quare tanto tempore uoluntati me proprie dimisisset, breuiter respondit: uolebam inquiens, scire si terra tua semen uerbi susciperet, si suscepto semine fructum faceret, ne incassum sementem iactarem, ne labor et inpensa periret. Quibus eius uerbis ex deuotione affectum, ex affectu deuotionem colligens, tibi, Christe, gratias agebam, et ut fructificaret in me gratia tua; ut letaretur in te de nobis multo affectu orabam, et adhuc in eodem maneo  desiderio, supplicans ut adsit nobis dignatio tua, que nos dignos faciat propitiatione tua: quatinus operante in nobis misericordia tua, alieni inueniamur ab omni iniquitate, ut letetur paternus eius affectus de filiatione nostra. O Deus, et o beata mater eius, suscipite clamores cordis eius pro nobis, et letificate animam eius de nobis, ut simul inueniamur in sorte glorie filiorum Dei. Ingratus enim patri beneficia danti esse nolo, nec remotis arbitris agere gratias. Et licet in adolescentiam collata pereant, quia ipsa numquam retractentur, ego qui beneficium inueni impensum grate accipio, primam eius pensionem soluo, quod grate ad nos peruenerint effusis affectibus iudicando, et hoc ubique testando. Et si referre gratiam non potero, illud  certe non desinam ubique confiteri, me referre non posse.

Fratres igitur pater noster et gaudens suscepit gaudensque remisit, quia depositum Dei esse sciebat, et ideo in seruando illo et remittendo uoluntati Domini sui libens parebat. Ut enim ait beatus Ambrosius in libro de excessu fratris nichil interest, utrum abiures depositum, an doleas restitutum. Non igitur doluit restitutum, quia sciebat Dominum; et uoluntati illius contraire nefas putabat. Reuersus est autem ad cenobium suum cum fratribus suis domnus abbas Rodulfus anno ab inc. Dom. 1092. cum iam ecclesie uirdunensi Richerus prelatus esset, in ecclesia sancti Stephani Mettensis decani functus officio. Mettenses uero domno Herimanno  uiduati, elegerunt quendam clericum Treuirensem Popponem nomine, fratrem Heinrici comitis palatini, et absque regio dono sola electione preponentes eum ecclesie, de consecratione tractare ceperunt. Et quia Treuirensis episcopus Wibertistarum communione contaminatus erat, a domno Lugdunensi archiepiscopo consecrari eum expetierunt, imposito negotio hoc strenuitati domni abbatis Diuionensis, de cuius industria confidebant. Qui nichil cunctatus, domnum Lugdunensem cum duobus suis suffraganeis, Matisconense scilicet et Linguonense, per bella et gladios, cum omnia mortem intentare uiderentur, Mettim usque deduxit; a quo et consecratus est prima ebdomada quadragesime cum gloria, et sic  domnus Lugdunensis cum suis reuersus est ad propria. Sequenti anno Richerius [421 1Kb] pro consecratione sua Lugdunum ueniens, cum sacramento se de simonia purgasset, in die sancto pasche consecratus est ab eodem, presentibus episcopis Matisconensi, Cabilonensi, Augustensi, Tullensi, cum filiis uirdunensis ecclesie, et litteris domni Mettensis de eius electione concinentibus.

Anno ab inc. Dom. 1094  , concilium habitum  est apud Eduam 32 episcoporum a domno Hugone Lugdunensi , cui etiam interfuerunt abbates quamplurimi et uiri religiosi.

Anno ab inc. Dom, 1095, feria 4, luna 25, 2. Non. Aprilis, a noctis medio usque ad auroram stelle de celo cadere uise sunt, et eadem nocte Gyraldus abbas Silue maioris  migrauit ad Dominum . Eo quoque die domnus Lugdunensis archiepiscopus iter arripuit ad Sanctum Iacobum  , honesto clericorum et laycorum comitatu decoratus, et apud Anicium  tribus diebus remoratus, cum maxima difficultate ab eisdem auulsus est, cum conuenissent ibi quamplures religiosi ad retinendum eum. uenit autem ad Sanctum Iacobum imminente uigilia diei sancti pentecostes, et  in die sancto missarum sollempnia ad altare sancti publica celebrauit, astante episcopo et clero populoque infinito. In crastinum accepta a sancto licentia, destinauit ad sua redire, et uenit Lugdunum die 3. ante nauitatem sancti Ioannis baptiste, ubi cum fauore et laude et gaudio omnium susceptus, nuncios habuit pape Urbani [* 2Kb] de Apulia uenientis et ad Galliam festinantis.

 Hic habuit concilium apud Clarummontem, cui preerat Durannus episcopus, cuius deiectionem cum meditata esset Cluniacensium deuotio, Christus eum exaltauit, et quod ei placuerit, modo mirabili manifestauit. Cum enim suscepisset legationem, ut papam hospitio reciperet, et  necessaria subministraret, et ipse ad hoc cum gratia accingeretur, grauiter infirmari cepit, quibusdam eam ipsius infirmitatem male interpretantibus, cuius meritum Christus proxime populis erat ostensurus. Insidiabantur autem ei quidam fratrum Cluniacensium, pro eo quod Moysiacense cenobium, quod erat iuris ecclesie Aruernensis, quod etiam pro restauratione ordinis Cluniaci contulerat, salua obedientia et reuerentia ecclesie Aruernensis in subiectione sua habere uellet, et ob id eum apud papam accusauerant, et depositionem eius attemptabant  . Adueniente igitur papa, uisitatus ab eo, et absolutus, cum iam extremum spiritum traheret, nocte sequenti spiritum Creatori reddidit  , lotus et curatus summa filiorum, id est abbatis Diuionensis, abbatis  Case Dei, episcopi Gratianopolitani et aliorum diligentia. Et sic antequam concilium inciperetur, toto orbe ad eius exequias occurrente, ab ipso papa et episcopis terre est mandatum cum gloria, et sedem eius Willelmus de Bafia adeptus est laude cleri et populi, precepto eiusdem apostolici. Obiit quoque infra spatium temporis eiusdem concilii Desiderius Cauellicensis episcopus, et abbas Gemmeticensis cenobii. Anno ipso confirmata est uia christianorum euntium cum armis in Hierusalem. Obiit etiam anno eodem Rainaldus Remensis archiepiscopus, Hildebertus Bituricensis archiepiscopus, Landricus Matisconensis  . Iudeorum quoque exterminium ipso anno multis in locis factum est a uiris Iherosolimitanis. Quod certe mirum uideri potest, quod una die  pluribus in locis uno spiritus feruore exterminatio illa facta est, quamquam a multis inprobetur factum, et religioni aduersari iudicetur. Scimus tamen quia non potuit inmutari quin fieret, cum multi sacerdotes data excommunicationis sententia, multi principes terrore comminationis id perturbare conati sint.

 Tunc temporis pro componenda inter fratres Willelmi regis filios concordia, Willelmum uidelicet regem Anglorum et Robertum comitem Normannorum, abbas Diuionensis ex precepto pape mare transierat, et ut prescriptum regem ammoneret de multis que illicite fiebant ab eo, de episcopatibus uidelicet et abbatiis quas sibi retinebat, nec eis pastores prouidebat, et reditus  prouentusque omnium sibi assumebat, de symonia, de fornicatione clericorum; et quia conuentionem fecerat cum eo Albanensis episcopus, quem primum illo miserat papa, ne legatus Romanus ad Angliam mitteretur nisi quem rex preciperet, et quia adeo auctoritas Romana apud Anglos auaritia et cupiditate legatorum uiluerat, ut eodem Albanense presente et consentiente nec contradicente,  immo precipiente, Cantuariensis archiepiscopus fidelitatem beato Petro et pape iurauerat salua fidelitate domini sui regis. Que res in tantum adoleuerat, ut nullus ex parte pape ueniens honore debito exciperetur, nullus esset in Anglia archiepiscopus, episcopus, abbas, nedum monachus aut clericus, qui litteras apostolicas suscipere auderet, nedum obedire, nisi rex iuberet. Qui ueniens tanta libertate usus est, ut rex, integritate eius inspecta et inadulata mentis constantia, se conciliis et uotis eius adquieturum promitteret, et omnes fideles gratularentur eum aduenisse, ad cuius aduentum quasi respiraret et resurgeret decus et uigor ecclesie Anglice et libertas Romane auctoritatis.  Sed quid inperturbatum relinquit inexplebilis gurges  Romane [422 1Kb] auaritie? Rex suspectam habens uiri auctoritatem, quem iam diu uenturum audierat, legatum pape premiserat, et in manu eius auri probati et purissimi 10 marchas. Hoc fisus prenuncio, respondere predicto abbati differebat, et interim eum in pascha secum retentum reuerenter et honorifice tractabat: cum ecce legatus rediens, inducias regi de omnibus usque ad natiuitatem Domini reportauit, per quemdam pape nepotulum seu uernaculum, si debita beato Petro caritas in suo discessu maturius ut credebat futuro, ei per eumdem tante auctoritatis legatum, ut est pape sororis filius, et si non tota, saltim ex parte mitteretur. Quo responso accepto, rex letus factus, prefato uiro apostolicas pretendit inducias; quamquam  priuatim et publice hoc ipsum pape improbaret factum, qui tantum uirum fama ubique celebratum, priuilegiis auctoritatis sue munitum, ita inhoneste tractasset, ut legationem eius unius layce persone, nec litteris apostolicis nec secularis scientie seu dignitatis honore munite, rescinderet. Sic re infecta, fama tamen sua, integritate, honestate, sapientia omnibus oppido commendata, ab eodem uiro recessum est; et tamen pro componenda inter fratres pacis concordia in Normannia substitit, donec pace facta, decem milium marcarum pensione accepta, terram suam comes Normannie regis Anglorum usque ad trium annorum spacium custodiendam traderet, et sic Iherosolimam profectus, ab  eodem abbate usque ad uicum qui dicitur Pons Arlie  comitatui eius Stephano comite Francie et Roberto comite Flandrie adherentibus, deductus est.

uerum cum adhuc in Normannia essemus, congregatis ad exequias Matisconensis episcopi domno Lugdunensi archiepiscopo, Eduensi quoque et Cabilonensi episcopis, electus archidiaconus Lugdunensis Berardus consecratur in episcopum Matisconensem   . Ibi quoque domnus Eduensis episcopus Hagano conquestus plurimum desolationem Flauiniacensis ecclesie, cum iam post obitum domni Raynaldi, fratris ducis, septem annis ecclesia eadem pastore uiduata mansisset  , me eo quod quasi essem notus archiepiscopo, quod etiam persepe fecerat, requisiuit ab eo in abbatem; quod etiam uix optinuisset, nisi canonicorum et laycorum suffragia ad id expetendum sibi adhibuisset. Optinuit tamen, et missus est Cabilonensis episcopus, qui domnum Diuionensem apostolica auctoritate ut assentiret, me etiam ut obedirem uice sua constringeret, quod et factum est ubi rediuimus. Confirmata uero electione, et consecrationis determinato die, archiepiscopum adii; que eius super hoc esset sententia  requisiui. Ipse anxietatem nostram plurimum consolatus, ad exequendum quod iubebatur ratione induxit, auctoritate muniuit; et sic dimissum, litteris suis honestauit, quas misit Eduensi episcopo in hec uerba:

uenerabili in Christo fratri, Haganoni [423 1Kb] Eduensi episcopo, Hugo Lugdunensis ecclesie seruus salutem. Quotiens humilitatem nostram dilectio uestra adierit, quotiens nos pro restauratione Flauiniacensis ecclesie rogauerit, benignitas uestra satis recolit. Quesistis Ã  nobis multa sedulitate et instantia karissimum fratrem nostrum Diuionensis ecclesie monachum Hugonem, quem nobis assumpseramus, cuius nos sedulitati credebamus, immo cuius lingua uox nostra erat; et quod quesistis, ab inuito et nolonte  quasi extorsistis. Electionem igitur eius a uobis [424 1Kb] factam apostolica auctoritate confirmantes, consecrationem ipsius pro debito uestro uobis inponimus, certum habentes, quia, etsi corpore absentes sumus, spiritu presentes ad honorem Dei per Christum in Spiritu sancto consecrationi eidem intererimus, et fideles uobis cooperatores erimus. Nunc igitur predictum fratrem et filium nostrum, quem tanto subiicimus oneri, uestre specialiter tuitioni contradentes, committimus eum fidei uestre. Quem quidem semper penes nos uolueramus retinere, sed cessimus instantie uestre. Nostis quo eum teneamus affectu; hoc ipso uobis eum committimus. Et autem consilium et auxilium nostrum non deerit; qui non solum  Flauiniacensi ecclesie, uerum quotquot sunt in diecesi uestra pro eius amore parati sumus pro debito subuenire. Ita ergo agite, ut idem frater pro adiutorio et consolatione sibi impensa gratias nobis habeat referre, ut habeatis gratiam super gratiam.

 Anno itaque dom. inc. 1097.  ind. 5. anno etatis 32. die 10. Kal. Decembris, qui est dies festus sancte Cecilie , 7. sabbati,  Flauiniacum nobis ingressis, in crastinum consecratione peracta, de profectu ecclesie tractatum est; et si post dies paucos a domno episcopo et domno Diuionense ceterisque discessum est.

Eodem anno Aymo reddidit 3 solidos censuales de castro quod Sacriba dicitur, et de terris in circuitu castri ad ius ecclesie Flauiniacensis pertinentibus, in festiuitate sancti Petri in plenaria curia, quos retinuerat multis retro annis, et pro retentione culpam fecit, et absolutus est. Actum die festo apostolorum.

Quidam etiam Folcuinus acceptis a nobis 15 solidis, calumpniam quam habebat in manso de Galiaco, quod Waldinus dederat, uurpiuit presentibus his . . . . consanguineo suo, qui frenum [425 1Kb] trium solidorum pro concessione habuit.

 Pro equabus quas ceperat et abduxerat Wido Luciniacensis 100 solidos dedi.

Odoni uicecomiti Rubeimontis, cum noster factus est, pro quibusdam compositionibus 30 solidos dedi.

Girardo de Duisino 11 solidos pro quodam nostro seruiente de Galiaco, Artaldo de Sancto Baudelio 20 solidos.

Hagano etiam de Roca noster factus, uidente Raynaldo auunculo suo, calumpniam fedi [426 1Kb] .  sui Finium Deo et sancto Preiecto et nobis dimisit, acceptis a nobis 20 solidis. Actum Flauiniaci.

 Hildegarius etiam de Gurziaco noster factus, quod non fuerat antecessorum nostrorum, auxit elemosinam quam auus suus fecerat, dans ecclesie nostre Eremburgem filiam Hellarde  filie Wihelelmi, et omnem posteritatem eorum, acceptis a nobis solidis 58 pro caritate. Actum mense Febr. 6. feria, 8. Idus Febr.

Aymo etiam Louels liius  homo noster omnem alodum suum Deo et sancto Petro sanctoque Preiecto tribuens, torturas quas in casamento nostro faciebat, uurpiuit, enarratis coram omnibus rectis consuetudinibus casamenti, de capite mansi 2 sextarios auane, et 4 uini in saluamento.

Feci etiam pacem cum Wolone Sarmaciensi, et ei nostro facto 100 solidos, equum 1, canem 1 dedi.

In redemptione ecclesie de Fontanis 35 solidos dedi. In caldaria Salinensi 40 solidos pro equo.

In redemptione terre et uinearum, quas predecessor  noster abba Raynaldus Walterio Frossardo homini ducis promiserat, 30 solidos dedi, et terram retinui.

Teberto preposito pro quibusdam placitis 25 solidos dedi, et pro compositione cerui quem canes sui mouerant, et homines nostri ceperant meque nolente diuiserant, solidos 30. Bernardo de Montbar in captione sua solidos 30.

 In redemptione fanoni deaurati et capse argentee 60 solidos dedi, et in cappa 7.

Dedit ecclesie nostre quidam miles nunc conuersus Arnulfus de Monasterio mansum 1 apud Prusiliacum.

Dedit etiam Gislebertus de Luciniaco mansum 1 apud Darciacum pro filio suo Pontio nomine, cum omnibus appendiciis, et homines tres cum eorum posteritate.

Dedit itidem Hugo de Draciaco mansum unum cum appendiciis in eadem uilla pro filio suo. Actum apud Colchas.

Brutinus etiam dominus castri, quod olim Sedunum, nunc Blismurus dicitur, reddidit nobis ecclesiam castri eiusdem cum appendiciis et cum omnibus  que olim possederat uel tunc possidebat. Et quia de suo proprio quedam ad uictum fratrum addidit, 20 ei solidos pro caritate dedi.

Aymo miles eiusdem castri, auunculus ipsius, ad conuersionem in infirmitate ueniens, reddidit Deo et sancto Petro et sancto Preiecto terras et homines quas nobis ui auferebat, et calumpniam dimisit.

In redemptione cappe et pallii solidos 110 dedi.

 Prefatus etiam Hildegarius Gurziacensis quia Bellum Locum nobis auferens iniustitiam nobis fecerat, multo tempore a nobis excommunicatus, tandem culpam fecit apud Conedam, et absolutus a nobis est. Hominium recognouit et resirmauit, et ex toto cellam eandem uurpiuit. Obsides dedit, quorum hec sunt nomina: Hugo  frater eius, Rainaldus de Roca, Deodatus, Girardus de Roura, et frater eius, Waldricus, Gauzfredus de Masiaco; cui ego 20 solidos dedi. Actum 5. feria pasche 18. Kal. Maii Conede.

Pontius quoque Grimensis comes pro homicidio quod fecerat de Pontio seruiente nostro, natalem et neptem eius nobis reddidit 110 solidis acceptis, et absolutus est 16. Kal. Maii. Postea eum cepit, et pro redemptione 50 solidos habuit.

 Ioffredum de Prumiaco, et fratrem eius cum uxoribus et filiis, uxore quoque Odonis Tuat. et uxorem Heinrici cum filiis, uxorem etiam Iohannis de Poliniaco cum filiis et totam eorum progeniem, que latissima et optima est, mediante Raynaldo  de Roca, datis solidis 30 Odoni uicecomiti Rubei montis, sancto Petro quietam feci. Testes horum, qui infra: Gislebertus iuuenis. Teubodus Mant, Rainaldus Roca, Gislebertus de Turre, Hagano Roc, Hugo Miscus, Goslenus, Gerardus Duis, Brunardus, Rainaldus Fla, Rainaldus.

Willelmo de Turraboit 30 solidos pro quibusdam compositionibus; Gisleberto solidos 30 pro redemptione equi illius de Grosbof quem cepit et mihi reddidit.

  Anno eodem ab incarn. Domini 1098, obiit Agano Eduensis episcopus 7. Kal. Iulii  ; et sequenti obiit abbas Rodulfus 5. Kal. Aprilis. Regimen ecclesie Eduensis post uenerabilem Aganonem Norgaudus suscepit, in eadem ecclesia precentoris functus officio  . Hic sub contentione electus est. Pro qua tamen electione cum multoties Eduam issem, quia uox nostra prima esse debebat in electione; tandem in ascensione Domini inuitatus, cum essem in exteris partibus, occurrere nequiui. Quendam tamen e nostris misi, qui uicem nostram suppleret; et ego postmodum exoccupatus, Lugdunum euntem ad consecrationem solus de abbatibus sum prosequutus: et hec faciens furorem animi eius, quem conceperat ex absentia nostra,  sedare non potui, cum etiam in redeundo duobus ei diebus apud Colticas  et toto comitatui eius seruierim satis superque. Hic Flauiniacum ueniens honeste a nobis susceptus est; et in eadem nocte dominice diei, cum ei honeste seruissem, in treua Dei bancos et scarritiones  mercati homines eius fregerunt et tulerunt, quia erant ante domum episcopalem, et terra ipsa, antequam domus ibi fuisset, censita erat hominibus pro mercato eorum; et requisiti ab hominibus quorum iuris erant, redditi non fuerunt. Et cum redditi non essent, interim emit quidam homo eorum carnem bouis ad opus episcopi: cum homines nostri pro reuerentia episcopi alibi eum uellent occidere, ille cegit eos ante prefatam domum mactare, nostrique parati sunt  affirmare, quod defensionem eis et tuitionem promiserit.  Occiso boue, homines nostri iussu nostro pro honore episcopi alibi eum traxerunt. uidentes homines quorum erat terra censita, quia ego eis primus, qui defendere debebam, de consuetudine et usu eorum deficiebam, ipsimet in terra censuali sua scarritiones firmauerunt, et carnes reposuerunt. Propter baculos qui allati sunt, et quia congregati sunt homines ad tuendum usum censualitatis sue, malum fuit episcopo, et dixit se assallitum; tamen hominem non percusserunt, quia nullus eos assalliuit, et ipsi neminem. Ubi uidi molestum id esse episcopo, ego ipse cum quibusdam fratribus et nobilibus uiris et seruientibus iui ad eum, et cum  consilio optuli ei, quod tantum ei inde facerem in crastino, quantum congrueret iusto et honori, et quantum possem et deberem. Et mox ascendens, casatos requisiui et nobiles quos potui, ad faciendum quod optuleram. Interim ipse christianitatem mihi abstulit  ita ut nuptiales qui aliunde ueniebant missam perdiderint, et corpus sepulturam. Ego tamen quod promiseram munitus consilio implere uolui, et in me non remansit, nec sic missam habui. Diem constituit mihi apud Eduam; suscepi. Cumque  uellet ut homines illo ducerem, dixi non facturum; non enim poteram, quia nec usus erat ecclesie. Quesiui christianitatem, nec habui. uidens quia non haberem, de casatis ecclesie saluam firmantiam ei optuli quattuor milia solidorum, Walonem de Sarmatia, Gislebertum de Luciniaco, Rainaldum de Roca, Milonem de Frollone, Goslenum Sinemuro, Rainaldum, et Hugonem prepositum, uidentibus canonicis suis, Walterio, Stephano, Duranno, et laycis Aymone et Iosberto; et hec faciens missam quesiui, et non habui.  Eduam iui, et in placito, quia ita egeram, missam ante alia quesiui, et hoc per iudicium curie. Et quoniam de testimoniis nostris laycos nominaui et ostendi, et quia de suis laycis Bernardus mariscalcus noster nominauit  Aymonem et Iosbertum, iudicium factum est per clericos et laycos. Firmantiam autem hanc ita fuisse oblatam affirmare uoluerunt nostrates, ut iudicatum fuisset etiam per ignis aut aque iudicium. De his factum est huiusmodi iudicium:

Quoniam abbas et sui Iosbertum non nominauit ad placitum accipiendum, hoc debet esse in respectu quod abbas requirit de missa recipienda, et propter hoc ipse non debet babere respectum de iustitia hominum facienda.

Audito hoc iudicio obstupui, et consilium ecclesie quod antea habueram requisiui, nec habui. Cumque adhuc morarer in consilio placiti et iudicii, rupit placitum, et abiit pransurus. Misi ad eum, et respectum quesiui, et non habui, nisi iudicium laudarem.

 Quantum pro huiusmodi placito grauauerit ecclesiam, hinc colligi potest, quod hac eadem septimana, qua hoc factum est, centum equos absque seruientibus 2a, 3a, 4a, 5a, 6a feriis Edue me tenere fecit; et communiam Eduensis et Cabilonensis parechie super nos postea Flauiniacum iuratam adducere uoluit, quod tamen infectum remansit. uoluit etiam interdicere omnes cellas et loca ad nos pertinentia; sed obstitit uotis eius integritas capituli Eduensis; fecisset tamen, nisi obstitisset. Tandem cum multociens pro hac causa Eduam uenissem, iustitiam presentans, et aliquando misericordiam querens, et nec iustitiam habuissem nec misericordiam, consilio et hortatu eius quidam fratrum nostrorum insurrexerunt  in me, dicentes me conscium fuisse seditionis illius pro qua hec agebantur. Et ob id uocatus Eduam proficisci ceperam, uallatus consilio monachorum nobilium et seruientium, ut credebam, quod tamen amisi instinctu eius. Nam Bernardum de Montfort, quia suus erat de feodo sancti Petri, cui promiseram solidos 30 et bonum nostrum tenebat, ipse ne mecum iret prohibuit. Quod ceteri uidentes, cum essemus 25, omnes recesserunt a nobis. Ego solus cum solo monacho et 3 seruientibus capitulo me presentaui. Ecce circa horam terciam aduenerunt, conscio eo, quidam nostrorum, accusantes me in capitolio, quod  conscius fuissem, et alia quedam obiicientes, que probare non poterant, maxime cum essent infames persone. Quidam etiam eorum Helinannus me relicto in consessu etiam canonicorum sedebat, cum eo manducans, bibens et equitans. Ego cum essem paratus canonice respondere et iudicari, monachum ipsum nostrum, quem mihi episcopus tulerat, canonice requisiui, nec habui. Insuper uidi eos me accusantes, et compulsus sum, ne quasi culpabilis uiderer, ipse eis precipere ut erga me loquerentur. Abbatem ibi aliquem non uidi; iudicium quoque ceptum factum non fuit, quia talis quedam nos concordia sociauit, mediante episcopo Cabilonensi et Anserico preposito, ut redderem hominem, qui probaret sacramento me conscium non fuisse, et sic amicitiam  episcopi reciperem, et in gratiam redirem: feci, nec gratiam, nec missam habui. Insuper prohibuit sub anathemate, ne fratribus ipsis pro hac de causa inimicarer, et omnino eos a nostra dispositione remouit; ne uel saltim eos ab obedientiis, quibus preerant, remouerem.

 Septies propter hoc placitum a festo apostolorum usque ad festum sancti Nicholai Eduam iui, nec iustitiam, nec gratiam, nec missam habui, maxime cum ad satisfaciendum ei quosdam laycorum, qui impetebantur, illo duxerim contra usum ecclesie. Quos qualiter ipse tractauerit, pudet reminisci, maxime cum nulla esset occasio pro qua hec agi deberent.

 Fratres quoque nostros Diuionenses, qui  mihi ad solatium laboris et ordinis custodiam dati fuerant, mihi abstulit, precipiens auctoritate qua poterat et debebat, ut infra dies tres Diuionem nisi eos remisissem, et eos qui proiecti fuerant reuocarem, nullum in ecclesia diuinum officium fieret; et sic in crastinum mane facto Romam profectus est, ut nullus esset de missa recipienda uel fratribus retinendis deprecationis locus.

Ego, qui tanto constrictus articulo uellem etiam maiora promittere---nimio enim tedio angebar, quod tantis iniuriabar tribulationibus; siquidem a festo apostolorum Petri et Pauli usque ad diem ipsum beati Nicholai natale insignem, quo hec gesta sunt, nulla mea culpa existente, diuino officio Flauiniacus uacauerat et sepultura---decreui omni  ei, etiam in contrariis et noxiis, subdi obedientia, ut uel sic leniretur et pacaretur animi eius pertinatia; et dum ruinam quasi uitare uolui, immanis precipitii [427 1Kb] baratrum incurri. Hoc enim in facto nec eius amicitiam recuperaui, quam numquam habui, nec monachorum nostrorum caritatem; quin potius, quod ipsi querebant, ad quod intendebant, patris nostri Diuionensis et fratrum nostrorum unanimitatem offendi. Et quidem satis digne. Nam pro meritis acta res est, ut qui malum feceram---quod certum est malum mihi esse, bonos a me mittendo ut ueniret bonum, cuius uenturi nullam  habebam confidentiam, sed plenariam diffidentiam---, ut impresentiarum patet, ipse nec bonum haberem quod non credebam, et quod habebam perderem, ut sola uexatio intellectum daret auditui. Recepi postmodum absolutionem a Lugduno, non tamen per eum, quia per archiepiscopum, et interim dum absens fuit quieui, nisi quod omnia in peius ruere uidebam pro destitutione ordinis, et emendare nequiui, quia solus eram. Tunc cepi sentire quid cogitauerant, quid attemptauerant, quid machinati fuerant, cum iam emendare non poteram.

Interim feci pacem cum Rainaldo de Granciaco, qui frequentibus irruptionibus et depredationibus omnia nostra perturbabat, et quia iustam causam habebat, 60 ei solidos composui. Pacem etiam cum Widone  de Luciniaco fratre eius, et de fedo quod calumpniabatur duos ei modios et octo sextarios reddidi, dum tutor esset filiorum Tebaldi Rufi; quartum mihi laude uxoris sue et filiorum donauit, hominium fecit, et fidelitatem iurauit.

His, qui grauiores erant, ita pacatis, pro Walterio de Insulis, quem calumpniabatur Gislebertus Mischius, 35 solidos dedi, et pro filio sororis eius 7 solidos et totam eorum progeniem quietam sancto Petro et sancto Preiecto feci. Actum Flauiniaco.

Ducem pro saluamento  , quod homines nostri de Galiaco contra ius et usum ei dare uolebant, Flauiniacum uenire feci; et per iudicium curie nostre  et sue, quia fedum nostrum habebat, saluamentum ipsum uurpiuit. Cui ego equum centum solidorum pro honore dedi.

Arnulfus etiam de Grosbes, accepta a nobis societate, et 15 solidis pro caritate, duas familias de fedo sancti Petri in Cleriaco et Agerniaco nobis reddidit, et tertiam nobis contra Aymonem Louel militem nostrum conquisiuit. Reddidit et mansum unum in Cauanniaco de terra sancti Petri de fedo suo Flauiniaci, uidente R. maiore, et filio eiusdem Arnulfi. Actum 4. feria ieiunii mensis Septembris.

Aymo quoque de Griniaco hominium recognouit, et noster factus est. Walterius necnon de Grinione pro filio suo monacho terram magnam et pratum indominicatum  iuxta Corticellas multi precii sancto Preiecto dedit. Actum die festo S. Petri ad uincula.

Raynerio de Diusmo, pro quibusdam compositionibus, quibus terra de Empiliaco uastabatur, 30 solidos dedit.

Hugo de Asiaco accepta a nobis societate et 7 solidis pro caritate dedit sancto Petro feminam Walonis sacriste, laudante filio suo, et alias quasdam de progenie eius, feminam scilicet Cristiani.

Quedam sanctimonialis sancti Iohannis Eduensis, soror Aymonis Louel, eodem fratre suo uidente faciente  et laudante, hereditatem suam in Agerniaco sitam in terris cultis et incultis, mancipiis utriusque sexus, sancto Petro contradens super altare posuit, ea conditione ut neptis eius soror Hugonis de Curenciaco, ea obeunte illa potiretur, et post eius obitum dominio ecclesie Flauiniacensis eadem proueniret. Defunctis utrisque, de hereditate nos uestiuimus. Et cum calumpniaretur predictus Hugo, iudicio dato, duos legitimos homines produximus, predicti fundi seruum qui pariter datus est, et ministralem eiusdem fundi nostri qui interfuit, et probare uoluerunt donum ita factum. Expectatum tamen est ut audiretur idem iudicium in maiori curia Actum Agenniaco. Sic terram habuimus.

Redemi etiam duos mansos, 1 intra curiam Laliaci,  alium extra curiam, soluentes quoque anno 12 denarios, 2 solidis, cum iret Hispaniam Folcuinus. Actum Flauiniaco.

Adelelmum quoque et progeniem eius optinui ab eodem Folcuino 12 solidis. Actum Galiaco.

Tapetiolum etiam, quod Carlet dicitur, redemi 5 solidis.

 Duci equum 1 dedi 10 librarum pro insolentia unius seruientis nostri, et ipse laudauit nobis donum quod quilibet miles eius de fedo suo faceret Flauiniacensi ecclesie.

Walterio de Tilio in adiutorium ecclesie de Prisciaco equum unum 50 solidorum dedi.

Erleio et Widoni dominis Colticarum 40 solidos  dedi, et ipsi uurpiuerunt omnes malas consuetudines in Colticas.

In thesauro ecclesie hec addita sunt, filacterium 1 quod dedit Walterius monachus de Grin., cum mappula pretiosa et alba parata. Cortina 1 quam dedit Teubodus cum mantili. Albe 5 quas Hugo monachus de Belloloco moriens mihi misit cum calice argenteo, qui est apud Bellumlocum. Calices 2, unus in toto deauratus, quos Walo monachus de Roca fecit, cum cappa 1 de pallio et casula et stolis 2 et albis 4. Albe 2 quas fecit Gyrardus de Colticis. Alba 1 in capella nostra, quam mihi dedit uxor Gozelini de Besua. Alba quam mihi dedit Bouo de Bar, Baldrici filius super Albam, quando noster factus est. Supersedium 1. Redemi etiam palliolum unum  30 solidis et de eo limbum in pallio, quo corpus sancti Preiecti inuolutum fuit 300 et eo amplius annis, feci.

Bouoni predicto de Bar, cum apud Flauiniacum requireret a me fedum suum, quia haberet filiam Folcuini, de sorore abbatis Odonis, qui idem fecerat casamentum, id est saluamentum hominum sancti Petri, qui sunt in castro illo uel in uillis in circuitu castri, nolui ei ad plenum reddere, quia legeram cartam quantam factam hominibus castri Blesensis, qui sunt sancti Petri, et uerebar ne idem essent aut de eisdem. Tamen cum multi testes accessissent, quod Folcuinus idem saluamentum habuisset, ita  concessi, ut si ego per nostros, misso nuncio et re explorata, aut ipsi homines per se ipsos probare potuissent quod numquam fuissent in saluamento, nichil ei dabam, quia magis ecclesiam quam eum diligerem. Sin aliter, haberet quod sui iuris esset. Et ita noster factus est, sacramentum tamen non accepi ea pro causa. Actum Flauiniaco in claustro. Testes: Gerardus prior, Achadeus, Helinandus monachi; layci: Hugo prepositus, Raynaldus, et seruientes, Raynaldus filius prepositi, Gislerius. Ab hoc casamento illos de Aruico subtraxi, de quibus censum habebam, caseos scilicet, et illos quibus fuit carta facta. Omnes quoque, si probare potuissent, ut dixi. Quod et ipse laudauit.

His interim omissis superiora repetamus. Non tamen  pretermittamus feminam illam, quam Deodatus tenebat de Neirs, que nostra erat, et pater dimidius, quorum erant 6 filii, quos ita cum abbate sancti ualerii Hugone partiuimus, in parte matris 3 filios, in patris uero unum et alterum dimidium, et censum capitis mihi primum misit mater. Partem etiam in Berengerio et fratribus eius, quam acceptis 10 solidis Rainaldus de Colpeio nobis dimisit.

Igitur reuerso a Roma episcopo, occurri ei apud Sedelocum, et benigne susceptus, osculo donatus sum et gratiis. Altera uice ab eo ibidem euocatus, post multas iniurias finem de omnibus pro 10 libris feci. Quesiuit iturus ad regem, ut mulam sibi prestarem.  Ego, qui eius amorem sitiebam, quem et sciebam difficilem in adquirendo, optuli ei optimam mulam, quam manu ad manum emeram 150 solidis et dedi ei. Et sic ueniens ad festum sancti Nazarii, honeste ei seruiui, et gratus redii. Pro placito et fine illo Stephano dedit 20 solidos, Hubaldo 20, Hugoni Spiriac. 40, Rainaldo 40, Teubodo 10, Hugoni Misem 5, Gosleno 10.

Pro equo Gyrardi monachi dedi pro compositione Miloni constabulo 10 solidos.

Iam prope oblitus eram quod furnum uille calumniabatur quidam Erembertus de Massiuiaco, et prebendam et campum sancti Clementis, quia pro his 300 solidos dederat pater suus Odoni abbati, excepto quod prebendam pro sepultura sua donasset.  Unde cum me multis placitis grauasset, et ob grauamen homo ducis et prepositi Sinemurensis factus esset, et testes quosdam e fratribus, qui hoc uiderant, produxisset, eis omnino illi deficientibus, iudicium habuimus, quod pacem nobis in posterum contulit.

Ibi prepositus Sinemurensis mansum 1 uestitum in Massiniaco nostro sancto Petro et sancto Preiecto dedit pro amore nostro, quietum ab omni exactione, qui nobis debet omnes consuetudines. Actum Flauiniaco.

Sunt in summa que dedi in proficuo ecclesie  in 3 annis, 2 mensibus minus, solidi duo milia, exceptis quod datum et in pane et uino et uestitu fratrum, in procuratione hospitum, in bobus et equis et uineis et in omni nostro apparatu et expensis.

Ab incarnatione Domini 1099. Abhinc multiplicata sunt mala in terra nostra, sed hec interim.

Eo anno, prima hora noctis, a parte aquilonis lux ingens quasi ignis ardentis emissa, usque prope diluculum, noctem prope conuertit in diem. Quo etiam anno hiemps solito asperior octo continuis ebdomadibus inhorruit, ita ut bestias, aues, homines quoque plerosque uis algoris existeret [428 1Kb] . Fuerunt qui dicerent, lucem illam datam a Deo in necem et deiectionem Sarracenorum, ferente eo adiutorium et  uires prebente Iherosolimitanis ad sternendam et omnino consumendam multitudinem principis Babilonie, qui uenerat ad proterendos eos qui Hierosolimam ceperant, quorum numerus erat ut arena maris, et ob id lucem diuinitus directam, ne christianis, qui eo die preliabantur prelia Domini, etiam in nocte lux deesset ad contritionem gentis aduerse. Utrum ita sit, an igneus ille splendor qui apparuit, et ignee ille acies portenderint effusionem humani sanguinis, que eo die et sequenti facta est, sicut legimus factum cum immineret bellum illud lacrimabile inter filios Ludouici Pii imperatoris; an immineat aliqua mundo tribulatio, ut legitur factum eo anno quo Ludouicus rex a Hugonis Magni procuratione  separatus est, quando idem signum apparuit, portendens Hungarorum pestem, que mox acriter inualuit, uiderint quorum opis [429 1Kb] est id experiri et cognoscere. uisa est autem lux in parte aquilonari uersus solis occasum, et nocte declinante respiciendo porrigebatur in ortum, sed antelucanum aliquantum delituit.

Hoc anno obiit Urbanus papa, Paschalis successit. Obiit domnus Rodulfus abbas uirdunensis 5 Kal. Aprilis , et Hugo abbas Eduensis [430 1Kb] .

 uerum consideranti mihi dispensationem admirande et ineffabilis patientie tue et misericordie, cuius non est numerus in me, libet inherere considerationi miserationis tue, quamquam super me sint hec, Christe: quomodo raptum ab uberibus ditasti donis superhabundantis pietatis tue, tradens  me contubernio seruorum tuorum, et replens gratia te diligentium; quomodo ab ineunte etate, cum iam irem per deuia et lubrica, et preceps precipitantem etatem sequerer, confessionis antidoto cor lubricum medendo respirare sinebas, et fugientem te quadam blanda et inopinata nec cognita mihi reuocabas dulcedine; quoque modo, ubi iugi confessionis remedio aliquantulum tractus didici illecebrosa cauere, quamquam nondum tederet me ad integrum peruersitatis mee, ita ut scirem intellectu et opere, quod perdis omnes qui fornicantur abs te , remotum et segregatum a consortio  eorum quorum in medio coalueram, ad exteras terras nolentem et repugnantem et quasi nescientem eduxisti; ubi positum benedictione insperata et multiplici ditasti, gratia scilicet seruorum tuorum admirabili, qui in me diligebant quod nesciebam. Licet in his tua, Deus, dona, etsi refugus et desertor mei ipsius, intelligebam. Iuuat, inquam, memorari mihi in me dulcedinis tue, qua misereris omnium, saluans homines et iumenta; id est et illos saluans, qui rationabiliter uiuentes non obliuiscuntur dignitatis in qua et pro qua creati sunt, et eos, qui iumentorum more uiuentes facti sunt ut equus et mulus, quibus non est intellectus, per penitentiam supra prime originis reparans dignitatem; inter quos et me gibbo peccatorum deformem, uanitatis et leuitatis horrore  sordentem, ad deponendam malitiam et inclinandam ceruicem cordis iugo seruitutis tue edomandam per tuos euocabas, et me mihi ipsi sordere intuitu miserationis tue faciebas. O miseriam meam, que ad tot uocationis ingeminationes non euigilabat! utique nimia rubigo mea per ignem excoquenda erat, et ideo, etsi surgere conabar, scoria uoluptatis inolite praue consuetudinis aggrauabar. Proieceram post tergum peccata mea; denigrata enim erat facies mea, et tamen tu in seruis tuis diligens, non feditatem meam, sed curationem in me que a te gratia tua futura est, sinebas me ire et prosperari, ut cum hec reciperes a diligente non te, sed illa data tua uel permissa in quibus prosperabar, adurerer igne tribulationis, et  saltim tunc intelligeret impietas mea mala sua, cum pro eisdem malis inciperet iam puniri. Quid referam, quibus me nunciis ad meliorationem in mari nauigatione nostra procelloso spiritu maris et quassatione nauis, que per se infirma piscium impulsu quatiebatur, adgrauata premonuisti, et stertentem somno teporis et negligentie excitare conatus es, cum gubernaculo fracto, uelo ui uentorum ad medium usque scisso, nautis timore dissolutis, presentem intentarent omnia mortem, naue solo tibi relicta, et quandam in uertiginem rotante? O qualis illa tunc hora eram! quam bene credulus, quam uel deuotus, quam penitens, quam in promittenda correptione sedulus, constans et beniuolus! quam peccatorum meorum accusator et iudex fidissimus! quam in  conuersione morum et emendatione uite paratissimus! uidisti hec, Domine, et liberasti me; exaudisti me, et consolatus es me, et quamquam desperatum, quamquam nouissimum, cum primi mouissemus a portu, illesa naue cum omnibus que in ea erant, terre reddidisti me. Sed ut pedem terre appuli, illa dudum deuota inter fluctus feruoris et emendationis promissio aliquantulum friguit, quam tamen reductus menti terror ex toto tepescere, ut assolet, non siuit.

Subsequuta est e uestigio alia uocationis compellentis iteratio mox ut Baiocas ueni, infirmitas scilicet qua omnino desperatus sum, et quasi conclamatus,  de qua suscitasti me, iuste rerum arbiter, idem sanctus iehsu. Quid in me operata sint hec tua magnalia, Deus, aut in quo miseram animam lethargico somno oppressam, ad te timendum, te diligendum, exurgere et euigilare docuerunt; testis est repatriatio nostra, testis subsequens uita mea, que pium Dominum de placato reddere possit iratum, non que offensum dare sufficiat conciliatum.

 Et nunc hec qualiacumque nostra legat qui uolet, irrideat ut uolet, dummodo libeat et concedatur immorari memorie dulcedinis tue, qui peccantem sustines ad penitentiam, et parcendo inuitas ad conciliandam sustinentis patientiam. Inde e uestigio illa nostra promotione, que nunc nobis horrori est, promotus, utrum gratia tua an permissu uel  iudicio nescio, perparuo temporis spacio assumpta prelationis grauitas, cum in me durasset, superducta eius species multis modis ita oblitterata est, ut non iam qualis essem, uerum qualis fuerim rememorari difficile esset, uel quia honores mutant mores, uel quia id merebatur insolentia morum, nondum, ut decebat, satisfactionis uerbere castigata et emendationis antidoto curata. Hinc iterum infirmitatis commonitio, priuate et publice inquietudinis animaduersio, illa de dormitorii solario plancis deficientibus uel sublatis ruina, immo propulsatio, qua ita affectus sum, ut uita me carere crederem. Nam et sanguis ab auribus eliciebatur, cum misericordia tua ad inuocationem nominis Preiecti martiris, et  boni studii exequutio, in qua inuenit me casus ipse---nam circam  matutinis exactis faciebam,---a mortis faucibus eripuerit. Et quidem eo ipso tempore, mense quoque eodem, in Colticensi cella nostra a dormitorio per precipitium; item in Melundensi cenobio eque duo monachi lapsi, non tamen satis de tam imminenti altitudine ut ego, confessione et communione caruerant: mihi pietas tua uitam indulsit, qui etsi grauatus, non tamen aliqua corporis parte sum pessumdatus, quamquam cum difficultate sanitati redditus, adhuc casum doleam. Quam tantis beneficiis gratiarum actionem, die qua iacens in lecto signo sanctissimi claui tui sanctarumque reliquiarum munimine signatus sum, et ablutione uirtutifera potatus, post decursam ebdomadariam mei  ipsius alienationem, rependerim, rememorans erubesco, erubescens confundor, et quod tunc non feci iam facio, supplicans ut accepta tibi sit confessionis et laudis oblatio et inter flagella misericordie tue ipsa erratus mei tueque pietatis rememoratio. Et quia omnia aduersa habet qui sibi displicet, in hoc tibi placere appeto, quod mihi te donante, te faciente, displiceo.

Sunt adhuc plura dulcedinis tue monimenta ingrato adhibita, usque ad hec in quibus nunc uersatur anima mea, in quibus quia faciem tuam reueritus non sum, iuste uersa est in luctum cithara mea, et organum meum in uoce flentium .  Itaque proctamet tibi tota substantia nostri in uoce exultationis et confessionis: omnia que fecisti nobis in uero iudicio fecisti. Proclamet, inquam, tibi uita mea tota, ante promotionem peccatrix, post promotionem irritatrix: tibi peccauimus, et mandatis tuis non obediuimus. Condempnet se totam iudidicio suo, iam quasi condempnata iudicio humano; et non spe recuperande secularitatis, sed amore prouocande in se iuste exerte, et magis magisque exerende diuine animaduersionis, quoniam ego in flagella paratus, qui fragilitate deliqui, unde merito ad penam uidear debere aptari, et dolor meus ante me est semper, quia a mandatis tuis declinaui. Quid enim referam tam euidens tue pietatis indicium, quod rarus inuenitur aut pene nullus qui ignoret Flauiniauensium,  cum redirem a Sinemuro septus comitatu monachorum et laycorum, inter choruschos et turbines tempestatis inundantis, fulmen ante conspectus nostros cecidisse, ita ut bestia cui sedebam igne ipso ustulata caput pectus et crura, per 40 dies uix stabulo extrahi posset, et me clementia tua immunem a lesione seruauit, cum ante me non longe cubito uno fulmen ipsum ceciderit? Quod in crastino quesitum et inuentum est, omnibus admirantibus quomodo uiuus euaserim, aut immunis a lesione, quamplurimis quoque sinistro id omine interpretantibus, maleficum me et morte dignum, quem Deus ipsa sua animaduersione monstraret merito puniendum. Forte autem mihi iunctus equitabat  ante me eques armatus, et toto corpore pluuie expositus, clipeo se recuruo et supra se protento munierat, qui dum equo calcaribus acto gressum accelerat, in ipsa fulminis iaculatione lanceam auersam ferebat; cuius mihi acies, dum pauet et ad tantam uisionem hebescit, ipso suo timore gressu retardato, acceleranti mihi gutturi inlisa, nisi tu, Deus, bestiam cui insedebam a suo impetu refrenasses, et socii conclamatum illum ad anteriora compulissent, uite me extorrem dedisset. Que duplex nostri saluatio his qui uiderunt, et qui audierunt, facta est miraculo. Iam preterierat illa nostra superius relata impetitio; iam multa alia, que enumerare perlongum est, tua beneficia mihi ingrato, sed non usquequaque inpensa, docebant te  amandum, tibi adherendum, si inuenissent cor docile, beniuolum et humile. Quid est, Deus piissime, quomodo procella uenti inundantis secularitatis grassantis rapuit me ad te? Abstrahebar et uidebam, rapiebar et sentiebam: furabar mihi ipsi a me ipso, et dolebam, et in conspectu tuo gemebam, et curationem sitiebam, et a te uindicari et consumi peccata mea cupiebam, que iam ipse tibi confitens in me puniebam, quamquam non usque ad dignam penitentiam. Licet enim me peccare dolerem, et aliquando compungerer, non tamen in fine compungebar, ut peccare desisterem, quod est summa penitentie. Ei mihi! quomodo perturbatur animus presidentium fauore adulantium? Quomodo qui beati dicuntur, decipiuntur, et uie gressuum eorum  dissipantur! Et quidem nerui testiculorum Beedmot perplexi, ossa eius uelut fistule eris, cartilago eius lamine ferree : quia argumenta diaboli inexplicabilia, consilia sonora quidem per dulcedinem sed eneruia per delectationem, uitia specie uirtutum palliata.  Absorbet Leuiathan hic fluuium, et non miratur, et habet fiduciam quod influat Iordanis in os eius ; sed perforata maxilla eius hamo passionis dominice, electa tenere nequit, etsi ultro aliquando influant, traicere non preualet quin effluant.

Dies erat dominice Resurrectionis honore insignis , missarum sollempnia agebantur, aderamus omnes. Forte porcus discurrens inuisibilis, sed sensibilis, chorum peragrando sentiri  datus est, et sensus est a cunctis, a me ipso quoque, cum iam aliis uicissim sibi id nutu significantibus perdidicissem, moxque sensissem, et quid portenderet intelligerem; iterato a me sentitur iam stomachante, et uere dolente, et in me primo pro hoc ipso indignante adeo, ut in eum conculcatione qua poteram deseuirem, qua actus in fugam cum grunnitu quodam, qui et audiri potuit, ultra sentiri non potuit. Ingemiscebam dolore continuo, et tibi soli flebam, cybus in lacrimis, potus erat in suspiriis: et ut me purgares, qui aliis purgandis institutus eram, tacito conscientie gemitu supplicabam, quia tanto uidebam me inualidum peccatis meis exigentibus ad corrigenda quedam grauia, que solo tamen  auditu didiceram, quanto uidebatur mihi id ex incurie mee et negligentie desidia procedere. Sed quid dico grauia, cum ne minuta quidem corrigere preualebam? Ita a me omnis uirtus, omnis iustitia, omnis rigor, postremo quidquid illud est quod prelatum decet, a me recesserat, quasi factis ipsis mihi loquereris, et diceres, me primo curandum. Quis enim ego tunc, uel qualis eram? Utique homo, cui omnia ad uotum suppetebant, singula pro uoto erant, ut mihi ipsi palam daretur intelligi, si tibi adhesissem, nec uite remissiori frena laxassem, succedentibus utrimque prosperis rex essem, et uere rex. Qui enim dominatur animo suo, melior est expugnatore urbium; quia uero regia mihi ipsi uiluerat dignitas, et nomen quod merito honoratur  sorduerat, sordes mee fetere fecerunt odorem meum, ut fructus penitentie darent odorem suum, te illuminante tenebras meas, et emundante conscientiam nostram. Unde non in longum prosperitate malorum meorum fruitus sum. Non enim multi fluxerant dies, et uisitasti me gratia pietatis tue, ut discerem sperare in te, non in incerto huius uite; decreuerat enim facere hoc manus omnipotentie tue. Hora celebrabatur tercia, intereram ipse choris psallentium. Subrepserat mihi illa cogitatio, quam te permittente et donante habet qui sibi displicet: me arborem infructuosam, terram inutiliter occupantem, fructus boni operis afferre fastidientem, dignam succidi et sucendi. Non esse filios sanctorum qui tenent loca eorum, sed qui exercent  opera eorum, me omni lacrimarum fonte plangendum, quo nemo magis noceret in ecclesia, quoniam et peruerse uiuebam, speciemque religionis et locum prelationis habere uidebar. Clamabam non paruo affectu, interno tantum cordis gemitu, ore silenti, quod tu dabas, quod cordi aspiraueras, usque ad oris suffusionem, et credo quod exaudieris uocem meam. Ostendisti enim seruo tuo que oportebat fieri cito, loquens uoce tua interna et mystica, multa esse peccata mea, pro quibus expiandis trium mihi daretur optio, aut famem uenturam, qua populo dilabente et in mortem ruente tota pessumdaretur abbatia, aut impugnationem diripientium uicinorum pati populum, qua ita dilapidaretur, ut mons ipse rarissimo incoleretur habitatore, aut me  fugere inimicos meos tempore prefixo, illos inualescere, me omnino deficere, ut omnino non esset qui me amicum agnosceret et ut amico benefaceret, et tamen infamia mea in omni tripertito hoc purgationis genere non lateret: esse autem in uoluntate mea, ut adbreuiaretur mali tempus exaggeratione uindicte acrius inundantis, an prolongaretur morositate alicuius deliniationis. Obstupui ad uocem loquentis, et cum artarer responsis, recogitans quia ego sum qui peccaui, ego qui inique egi, subdidi me iustitie Dei, quoniam bonus, et in seculum misericordia eius. Timens uero ne deficerem in tribulationibus, cum orarem reseruari mihi aliquos amicorum, quorum consiliis protegerer, non optinui  nisi gratiam patris nostri, quem etiam nouissime habiturus non essem, et audiui quod domus ducis maxime infamiam dilataret et amplificaret. Precatus sum, ut patientie uirtute munirer, ne subcumberem, et ammonitus sum in tribulatione semper gratias agere, uera eius iudicia laudare, et mea malefacta accusare: hoc addito quod, quotiens hoc fecissem, mali molem leuigandam consolatione propinquante. Futurum autem ut infamia cessaret, gratia rediret, tribulatio euanesceret, consolatio succresceret: tunc non obliuiscerer Domini, qui percutit et sanat, deicit et alleuat; cuius flagella miserationes sunt, uerbera propiciationes sunt. Plura pretereo que inplebuntur tempore suo.

 Tercius igitur agebatur annus, et ipsius  anni mensis nonus ex quo Flauiniacum ueneram, cum repetitis ea que solebat domestica malicia me est aggressa calumpniis, et maioribus, Deo utique permittente, quem solum repperit turbauit iniuriis. Ac primum clanculo fide sibi inuicem data, fratres et filii nostri operis huius conscios sibi consciscunt, complices aduocant, fautores promissis et muneribus sibi conciliant, inde ipsi idem accusatores et testes procedunt, et ad lacerandam famam nostram et inprobandam uitam nostram queque possunt maligna concinnant, accusantes me apud omne hominum genus criminibus mortiferis, et que ipse audire aures expauescerent. Quod cum ego  minus curarem, et cessisse eos atque ab iniuria nostra cessasse, pro eo quod conatus eorum iam secundo irritus factus erat, crederem, et maxime pro iugi eorum obsequio, qui tamen non satis aptus et ideo parum erat acceptus, ita ut etiam referentibus non crederem, sensi tamdem et expertus sum quem uix potui sperare dolorem. Auertat Deus furiam hanc ab ecclesia sua! in me finiatur tanta malicia; huc eam uenisse sufficiat. Hec uigilium diaconem in Siluerii pape beatissimi armauit deiectionem, et dum eius concupiuit sedem, adeptus est anathematis dampnationem; quam postmodum pari sorte multatus expiauit. Hec pestis, ut de speciali, quia innumera occurrunt, interim taceamus, generali tabe omnia fere nostri temporis corrupit monasteria;  et ignitus ille serpens obmurmurationis malum a populo Iudaico migrauit in turbas monachorum, ut iam pene ab eis quis filius patris benedictionem mereatur prorsus ignoretur; a quibus non tantum patrum pudenda reuelantur, non tantum fratribus, uerum extraneis irrisoribus, sed etiam ipsa paterna uiscera scinduntur, dum pax ecclesiastica, glutine caritatis rescisso, dirimitur. Ubi ergo priuatis consiliis factiosorum, non filiorum sibi ipsi uisa est processisse calumpnia, ex occultis insidiis ad apertas prorupit inimicitias, et quod per socios disperserant, mihi ipsi inerubide  palam protestati sunt. Fateor, erubui, et ad me ipsum reuersus, cogitans quia iudicia tua, Deus, abyssus multa  , cum solum me inuenirem de amicis, obiurgatis eis assurrexi, et multa uoluens que audieram nec credideram, foueam mihi paratam, dolos aptatos intellexi, decreuique tamdem experiri fortunam, si saltim in his quos ceteris prefeceram, fidem inuenirem. Et licet pluribus experimentis unam eorum uoluntatem scirem, cogitaui tamen eo mihi illos uinciri posse modo, si auctoritatem eorum illis opponerem, et conatus illorum illicitos horum grauitate cercerem; qua tamen molitione nichil profeci. Dederunt enim mihi uerba, non consilia, ut Colticas irem, quo iam exacto anno et eo amplius non fueram, quasi ad ibi pausandum post laborem messis et uindemiarum, ipsis interim laboraturis pro pace et quiete nostra, re autem uera ad quod  intendebant oportunitatem et ocium absentia nostra adepturis ut perficerent. Feci, et hoc minus astute, et paratis que necessaria erant, benedictione accepta, die 5 Kal. Octobr.  pransum iuimus, quibusdam ex fratribus, quamplurimis ex laycis nobiscum accumbentibus, et post solito accuratius nobiscum progredientibus, nosque deducentibus, tota plebe quod non sperabam ingeminante, me scilicet non ad presens reuersurum discedere. Notabam singula, et admirans inopinatos uoti eorum prouentus, sentiens etiam in me multa et pene innumerabilia uerbere et correptione dignissima, subdebar animo iudiciis diuine misericordie,  rememorans iudicia Dei occulta et numquam iniusta. Et nunc adhuc hec scribens supplico tibi, pater misericordiarum et Deus totius consolationis, da peccatori supplici tuo animum patientem, in tribulatione gratias agentem, errata sua agnoscere et sub flagellis pietatis tue humiliter ad te suspirare. Ab illo die neminem Flauiniacensium uidi, manifesta cognita Dei uirtute, qui disponit omnia in tranquillitate, quia recesserunt omnes a me, qui et cum mecum essent, longe erant a me, et si qui adheserunt mihi in tribulatione, uidentes quod defecerat Flauiniacus a me, ipsi quoque abiere. Et quia abusus sum potentia et honore seculari, dum licuit, donis tuis, Christe, quia totum erat abs te, nec ut debui et potui reueritus sum datorem illorum te: ecce solus  sum, et non sum solus, quia nec solus patior; conpatiuntur enim quotquot sunt patres, quotquot se uiscera paterna habere memorantur. Sed cui auerteras faciem tuam, iuste factus est conturbatus. In omnibus ore et corde benedico te, solum meum refugium, qui et conturbatum non deseruisti, sed miris et uariis modis cor meum uisitasti, ut scirem que patior, a te esse; quia etsi peccaui, et peccata mea multa sunt et innumera, arene maris numero et pondere incomparabilia, non tamen qualia et quanta imposuerunt, mihi sunt. Et ecce porto pondus [431 1Kb] ignominie imposite, obtenebratur mihi sol uespere, mane et meridie, benedicta dispensatio tua in me.

ueni ergo Diuionem ultra spem et uotum fratrum et filiorum nostrorum; sed et ibi turbata erant omnia  nimietate infirmitatis que inuaserat patrem nostrum, quem tu sanasti orationibus filiorum suorum fidelium tuorum. Attamen infirmitas eiusdem patris mea fuit infirmitas, quia nec ei loquutus sum, ad quem ueneram accepturus de tanta tribulatione consilium. Aliis rem non iudicaui propalandam, quod adhuc agebatur ut credebam in clanculo; sed Colticas abii, quia prioris eiusdem loci satis me credebam strenuitati, cuius tamen bonitate non in longum fruitus sum: et in crastino eumdem cum fratre qui nobiscum aduenerat, Flauiniacum misi, ut ipse stultorum comprimeret insolentiam et edomaret superbiam.  Quo uenientes, nuncios episcopi inuenerunt; et simul uillam ingressi sunt, sed intentione  diuersa. Mox enim ut ego Flauiniaco exiui, contrarie partis filii non segnes in exequutione sui propositi, Sedelocum ierunt pontifici nostro prima gaudia perlaturi, quod abbas Flauiniacensis, suus et ecclesie hostis apertus, a quo tanta passus pontifex foret, ecclesiam dimiserat, fuge presidium latiturus non reuersurus elegerit; ecclesia iam sine pastore, locus sine rectore, castrum sine tutore. uideret cuius hoc erat prospicere, ne quod dampnum inferretur matri ecclesie, neue ille rediret qui recesserat, quia omnia constaret amodo periclitari in eius presentia. Audiit episcopus, et letatus est, et auditum omnibus protestatus est. Et qui debuerat  uecordium cercere presumptionem, et perterrere exemplo Cham, qui quia patris uerenda detexit, maledictionem hereditate possedit, inmemor fidei et pacis pacte, gauisus est quod inuenisset locum optatum quasi suas iniurias ulciscendi; et infamiam nostram, antequam me conueniret legatis aut litteris, omnibus in curia et extra curiam publicandam curauit. Nec mora; Hubaldum de suis, illis fratribus infamatoribus nostris sociatum, Flauiniacum misit, et e diuerso uenientes legati sui, et nostri, cenobium ingrediuntur. Nostri conuentu adunato, salute data, pauca pro tempore et re loquuti, cum redarguissent eos uerbis iuuenum esse nimium credulos, optulerunt eis ex nostra parte purgationem illatorum, ne dissentirent a subiectione nostra et obedientia; nec  suscepti sunt. Ingressis et illis, qui expectabantur omnium fere uotis et assensu, reuoluuntur in nos mille conuicia, effunduntur obprobria, improperia dilatantur, que dum recolo horreo, dum horreo stupeo, et lux ipsa mihi est fastidio. Nec est inuentus ex omnibus quibus benefeceram, qui uicem nostram doluisset, et saltim uerbum pro patre quamquam peccatore dedisset. In conciliabulo illo fratres et filii nostri sancte obedientie libellum repudii conscripserunt, domno episcopo filiationem per legatos eius offerentes, ei uillam seruari promittentes, et in omnibus mihi abrenunciantes. Decreuerat hoc facere manus tua, Deus, et peccata mea etiam maiora promeruerant, qui possederant nos, Domine, absque te, nec indignabitur humilitas nostra pati quecumque decreueris,  intuitu misericordie tue. Tunc primum legatis nostris ad nos sine fructu reuersis, didici satius esse Deo absque Flauiniaco seruire, quam propter Flauiniacum Deum offendere, quod ego feceram, cum fastu superbie turgidus et obsequentium cuneis delinitus. Deum non ut debui respexi, nec timorem eius animo circumdedi. Fateor, sensi quod, non dicam credere, sed nec sperare potui: quia uidi me omnino sine amicis, qui, ex quo potui, ad hoc semper laboraui ut congregarem mihi amicos. Sed licet ipsum fluuium Romane eloquentie beatum Ambrosium legissem in libris de officiis tuba sancti Spiritus intonantem et eructuantem uires amicitie, nondum tamen ad plenum didiceram quis esset fructus  eiusdem amicitie, quod omnimodis nescit qui unicuique persone actum congruum dare non nouit. Unde fit ut plerumque noxio uelimus assentarie gratificari, et innocenti amico non uereamur insidiari, quod extra officium est. Quod dum stultus agit, uiolantur federa pacis, ut nec dicenda sit amicitia que nulla est, quia in nullo congruit ei qui huiusmodi est. Sit igitur benedictum nomen Domini, cuius iudicium concessa uel permissa dedit, et misericordia abstulit.

Sed quis potest inuestigare uias hominis? Quamquam persuaderet mihi mens et ratio, iudicio Dei id actitari, deliberaui tamen animo adire Lugdunum, uel quia intercepto nullum est consilium, uel quia  tot sibi aduersis succedentibus, bonum est a multorum maxime sapientum querere caritate consilium. uidebam enim me pregrauari a proprio episcopo, et ideo recurrendum mihi uidebatur ad metropolitanum, secundum scita canonum, tum propter antiquam familiaritatem, et, ut rebar, indissolubile uinculum amicitie, quo iugi obsequio me peculiari ipsius famulitio deuinxerat sedula nostri deuotio, quod utique uinculum nullus mihi uidebatur posse rescindere, nec ipsa manus referta munere: tum propter obstinatam dicti episcopi proteruiam, et proteruam obstinationem, qua nemini umquam inimico ignouit, nec noxio aut innocenti pepercit, quod furor animi eius animatus in nos nullo nisi magni censura iudicii foret medendus antidoto. Iui itaque,  et inuenissem utique quod speraueram, nisi pluris constaret apud archiepiscopum numquam uacua a munere amicitia episcopi seruitio nostro. Attamen remissus sum ab eo pro defendenda et tuenda parte nostra ad illum, a cuius alarum patrocinio rapuerat me, domnum scilicet Diuionensem; ut ipse conueniret episcopum, quoniam inconuentum, indiscussum, inauditum me bonis ecclesie spoliasset, quod canonicis omnino sanctionibus auersabatur. ueni itaque ebdomada ipsa ante festum Sancti Benigni , cum in omni terra aduersus me hostis clamaret, et non iam extra synagogam, sed extra communem omnium habitationem ab inimicis pelli debere iudicarer. Audierant et ipsi malum meum;  nam quis locus esset quo bona fama nostri precesserat, ad quem tanti infortunii rumor non accessisset? sed eum plus dolor angebat qui plus dilexerat, quia plus laborauerat. Ei mihi! quid refero? uide, Domine, quia tribulor, uulneratum est cor meum caritate, quia a filiis uiscera materna quatiuntur et scinduntur.  Inueni offensos animos omnium, quia eo ipso quo eos offenderam, scilicet in dimissione fratrum, memet destruxeram; unde et compassione pro his et aliis iudicio eorum merito carere debebam. uerum ubi adueni, a patre susceptus beniuole, contuli cum illo incommoda hominis utriusque, et consiliator mihi factus est bonus, iuxta quod eum decebat dare, et melius quam me decuisset accipere. Nam quia dixeram episcopo  me ad eum uenturum cum a Lugduno regrederer, qui me, ut audieram et per me ipsum probaueram, omnibus bonis spoliauerat, fuit consilium ut prius Flauiniacum irem, loquuturus fratribus, casatis et seruientibus nostris, et temptaturus quem erga me gererent affectum, quo uterentur animo; qui mihi ubi ab eis discesseram uale fecerant, et reditum nostrum maturius impleri rogauerant. Iui itaque, et nuncio premisso, priorem, quem amoto eo qui mecum erat priore Colticensi, in locum eius substitueram, ad me apud uidiliacum, et cum eo quos dignum duxi uenire mandaui . uenerunt satis protrahendo, et inmutata erat facies eorum, et cor eorum recesserat a me, nec agnoscebar ab illis quibus omnia bona feceram, et obstupescebam, quia fugiebat  a me uox et sensus. Dixi me uenisse ad festiuitatem dedicationis, que postera die futura erat; non receperunt, quia uillam episcopo reddiderant, et me non suscepturos promiserant. Loquutus sum de infamia mihi imposita, pro qua defendenda Eduam proficisci paratus eram. Cum monuissem ut mecum irent, nec hoc audierunt, episcopum ut dicebant uerentes. uidens quia omni eorum qui mihi iurauerant destitutus eram solatio et amminiculo, et solus relictus, cum omnia que offerebam, derisui haberentur, destinaui per me ipsum ad nostrum reuerti monasterium, satis et super satis experta fidelitate, ubi ipsi idem qui mecum erant a me in crastina, nec expectata festiuitate sancti Benigni recesserunt. Benedictus Deus, qui misertus est nostri,  ipse iudicabit causam meam, cum liberam fecerit a peccatis, que increuerunt super nos, animam meam.

Misi ergo episcopo litteras, ut quod per me ipsum non poteram, litteris implerem, quarum textus iste est: Reuerentissimo patri et domino suo N. Eduorum episcopo frater Hugo Flauiniacensis ecclesie seruus salutem. A Lugduno regressus, uobis ut nuper apud Eduam condixeram, occurrere debui, sed quia domnus Lugdunensis cognita causa nostra speciali me patris nostri Diuionensis patrocinio, a cuius me alarum tuitione rapuerat, commisit, ut eius consilio omnis ipsa causa nostra muniretur et protegeretur, Diuionem peraccessi. uolens uero Flauiniacum ire, quosdam de fratribus, quosdam etiam de nobilibus et seruientibus,  ad me apud uidiliacum uenire feci, ut mecum irent, qui neque se mecum ituros, neque intra Flauiniacum recepturos dixerunt, timore uestro, ut asserebant, acti. Monui ut mecum Eduam proficiscerentur, noluerunt. Ita omni nostrorum amminiculo destitutus et spoliatus, Diuioni me recepi; et, quod solum potui, litteras has uestre paternitati direxi, expoliationis indices, restaurationis supplices, defensionis et purgationis mee presentatrices. Rogo itaque ne erga me aliter quam sancti canones precipiunt, agere uelitis, quia et ego in nostro capitulo Eduensi, quod iustitia dictauerit paratus sum exequi. Aduertite, queso, quid debeatis nobis, ut et nos faciatis aduertere quid debeamus uobis. ualete.

Has ipsas litteras apertas direxi capitulo, et extunc  usque nunc Diuioni maneo, tuum, Christe, prestolando auxilium, non ut abbas, sed quasi unus e fratribus, quod mihi est tutius.

Episcopus autem consilio a se ipso accepto, per nuncium diem mihi constituit apud Eduam, dicens me non esse spoliatum, et inde dandum iudicium si reuestiri deberem. Ego communicato consilio respondi eis litteris directis in hec uerba: Domino N. Eduensi episcopo frater Hugo Flauiniacensis ecclesie seruus salutem. Miratur humilitas nostra quomodo discretio paternitatis uestre diem mihi constituerit, Eduam quasi ad iudicium proficiscendi. Dicitis etiam, quod magis miramur, me non esse spoliatum. Nonne mox ut ad aures uestras rumor infamie nostre peruenit, qui debueratis laborare ad liberandas,  non infamandas, personas, Flauiniacum misistis, uillam uobis seruari mandastis, fratres nostros et filios, nostro abiecto nomine, in filiationem recepistis, me indiscusso, inaudito, et nichil minus quam proscribi uerente? Nonne apud Eduam in illo uestro honorabili consilio, cum Lugdunum me profecturum dixissem, promittere me fecistis ut de bonis ecclesie non me intromitterem, neque aliquid cuiquam darem, quasi ad tuendam et defendendam nequitiam meam? Ubi sunt abbates, decanus, archidiaconus et meliores in clero, per quos talis persona, qualis Flauiniacensis abbas esse debet, conuentus est? Et ecce ad iudicium uocor, non restaurationis, non redintegrationis, sed ad iudicium iudicii, si debeam inuestiri. Ubi sunt, queso, decreta apostolica, ubi constituta canonica,  que censent neminem spoliatum uocandum ad iudicium, cum non sit unde iudicari debeat iam nudatus? Sed heu misero mihi! cui soli uigor et integritas canonum deperiit. Diem igitur constitutam attendere nequeo, quia non debeo. Data die competenti, paratus sum occurrere. Sin alias, in Lugdunensi capitulo paratus sum me presentare. Si ad altiora tenditis, et que dixi nichili penditis, Romanum appello iudicium, et interim ex parte Dei et beati Petri eiusque uicarii, domni quoque Lugdunensis et nostri capituli Aeduensis interdico ne mihi abbatiam Flauiniacensem auferatis, neue in ea aliquem subintromittatis.

Exemplar earum capitulo quoque missum est; cuius cum fuisset uoluntas et definitio ut inuestirer, noluit episcopus. Attamen postmodum mandauit ut  secunda feria prime ebdomade in aduentu Eduam irem inuestiturus, aut tertia feria ante natiuitatem Domini media uia iustitiam ei facerem, et ipse mihi. Dixi me iturum, si mitteret monachos et seruientes qui mecum irent, et in eo remansit.  Et interim publica et priuata satisfactione conciliaui mihi animos fratrum, subdendo me illis et corpore et uoluntate, quia sic mihi noueram expedire, cum quo bene agebatur, si saltim inter infimos priuato concedebatur uiuere.

Anno ab incarnatione Domini 1100 apud Ansam conuenerunt archiepiscopi Lugdunensis, Cantuariensis, Senonensis, Turonensis, Bituricensis, et episcopi numero nouem, Eduensis, Matisconensis,  Cabilonensis, Autissiodorensis, Parisiacensis, Diensis, et alii duo, et pace statuta, de uia Iherosolimitana loquuti sunt, eos qui uouerant, et uoti exequutores non fuerant, a communione segregantes, quoadusque uota complerent. Miserat autem Lugdunensis legatos Romam, per quos uelle suum pape ostenderat de uia eadem, ut cum sua benedictione et absolutione illo deberet ire; et Romanus pontifex annuerat, ammonens ut per se iret, ut legationem suam ei committeret in Asia, quam bene rexerat in Burgundia, et interim legatos a latere suo mittendos pro posse instrueret, qui uices pape exequerentur: et ideo illud colloquium quam maxime statutum  fuerat, ut reuersis missis suis cum litteris absolutoriis, ibi quoque a suffraganeis et diocesi sua uiaticum acciperet.

Hoc anno obiit Philippus Catalaunensis episcopus; quo etiam anno magna fuit annone penuria, et multi fame periclitati sunt.

 Igitur anno incarn. Domin. 1100  aduenerunt missi ad Gallias legati sancte Romane ecclesie, Iohannes et Benedictus, a quibus concilium primo apud Eduam designatum, apud urbem ualentinam institutum est 2 Kal. Octobris, ad quod conuenerunt archiepiscopi, episcopi et abbates numero 24, occurrentibus legatis domni Lugdunensis archiepiscopi, quia ipse infirmabatur, quamquam episcopi dioceseos eius, Linguonensis  et Cabilonensis---Matisconensis enim in redeundo a Roma captus a Wiberto in custodia detinebatur---non interfuerint, prohibiti, ut dicebatur, ab eodem Lugdunensi. Eduensis autem interfuit, quia accusabatur a canonicis suis de symonia et aliis quibusdam; pro cuius defensione maxime illo conuenerant Lugdunenses. Ibi ego in primo aditu concilii purgationem illatorum offerens, accusatoribus tacentibus et deficientibus, iudicio concilii ad primam abbatis Diuionensis uocem de abbatia inuestitus, astantibus canonicis Eduensibus et laudantibus, cappa et baculo donatus, in circo residere iussus, post soluto concilio ad propria sum remissus, litteris apostolicis munitus in hec uerba:  Iohannes et Benedictus, sancte Romane ecclesie  cardinales et legati, monachis, clericis et laicis ad abbatiam Flauiniacensem pertinentibus, obedientibus, salutem. Fratrem nostrum abbatem uestrum Hugonem, nobis karissimum, quem sancta synodus iudicio concilii de abbatia inuestiuit, dilectioni uestre commendantes remittimus, precipientes ex parte Dei et beati Petri, ut Diuionem uenientes eum ut abbatem uestrum requiratis, et in manu karissimi fratris nostri, sancte Romane ecclesie filii, Diuionensis abbatis, promittentes, uos eum secure et paterne tractaturos, cum honore debito ad monasterium eum reducatis. Obedientes benedictionibus multiplicemini; inobedientes uero iram Dei in posterum sentietis, et a nobis pro contumacia sententiam dignam  excipietis. Et quia nostrum est, obedire nolentibus aut differentibus precauere uel obuiare, interdicimus omnibus uobis in uilla Flauiniacensi et in omnibus omnino locis ad eandem abbatiam pertinentibus diuinum officium, donec preceptis nostris que sancta synodus firmauit, obediatis.

Imminente uero eodem concilio, ante mensem unum et eo amplius misse fuerant a me littere Flauiniacum, quarum textus iste est: Frater Hugo Flauiniacensis expulsus abbas, Girardo [432 1Kb] priori et omnibus qui se profitentur filios ecclesie Flauiniacensis monachis, clericis, laycis, casatis, seruientibus; nobilibus et ignobilibus, cuiuscumque etatis aut  conditionis. Audiuimus, fratres, et scimus concilium celebrandum a cardinalibus sancte Romane ecclesie 2 Kal. Octobris apud urbem ualentinam, ad quod conuocati sunt archiepiscopi, episcopi et abbates. Ad hoc uos inuitamus ex parte Dei et beati Petri eiusque uicarii domni pape Paschalis et cardinalium Iohannis atque Benedicti, qui ad uices eiusdem pape exequendas directi sunt. Nos enim concilio nos presentabimus, Deo protectore, si uita comes fuerit, parati cum Dei adiutorio audire, respondere et iudicari canonice. ueniant igitur accusatores, criminatores et testes, quicumque erga nos causam habent, qui expulsioni et spoliatoni nostre consensistis, qui inauditum, indempnatum abiecistis, et ammoniti resipiscere despexistis. uenite; ibi enim dabitur locus audiendi uos,  ubi omnia Deo fauente iuste tractabuntur et canonice.

His acceptis litteris, consilio dato quendam de suis contra me conspiratores illi miserunt, hominem qui in scolis puerum occiderat, et Christum eiusque genitricem baptismumque abnegans, seruum se diaboli propria confessione fecerat, et absque penitentia monachus ordinatus fuerat; postea maligno spiritui traditus, et orationibus fratrum curatus, publicam inde confessionem fecerat, et quater professione uiolata, tandem pro fornicatione et immundicia a populo de monasterio cum sociis suis, eis scilicet qui contra me conspirauerant---sex autem erant---, proiectus fuerat, et extra ecclesiam suam presbiter ordinatus erat, cum ante hec omnia in cella Colticensi archa fracta, pecunia sublata, dalmatica  furata et in proprios usus aptata, sacrilegium perpetrasset, et alia quedam, que referre pudet, commisisset. In episcopi sociorumque tamen presentia purgationem illatorum ante alia in omnium audientia optuli; quod deficientibus accusatoribus prosequi necesse non fuit; et sic in eorum presentia abbatia iudicio concilii mihi reddita est, et sedi restitutus sum. Littere quoque misse recepte non sunt, quamuis a quibusdam lecte sint. Die autem festiuitatis exceptionis corporis sancti Preiecti, que celebratur 8 Idus Nouembris, uenerunt Diuionem duo ex fratribus Flauiniacensibus missi ab eis, mandantes ut redirem, ipsi obedirent nobis. Consilium uero fratrum nostrorum fuit, quia  dicebant pro timore Sarmatie et Sombornonis, quorum castrorum habitatores ecclesiam Flauiniacensem impugnabant, se non posse ut decebat ad nos uenire, si hii qui presentes aderant, litteris obedirent, culpam clamando et securitatem et obedientiam in manu prioris, quia domnus abbas aberat, ut paterne ab eis tractaret promittendo, et eos qui domi erant idemtidem facturos spondendo, ut Sarmatiam irem, suscepturus ab eis iuxta tenorem litterarum. Iui, et nichil eorum factum est, cum ad me quidam uenissent, dicentes honestius id se facturos in capitulo Flauiniacensi. Credidi adclamationibus omnium, et in susceptione nostra nullum honorem, nullum affectum, nullam reuerentiam expertus, quin potius dedecus, contumeliam et omnem  inueni inreuerentiam, ita ut etiam his qui mecum erant, panis negaretur, et equus seruienti, quem solum mecum adduxeram, et ipsa omnis reuerentia etiam a minimis non mihi redderetur, immo ipsi qui diligebant nos, uocati a me ipso ante me uenire non auderent, sicut protestati sunt, prohibiti ab inimicis nostris, et insuper nisi citius monitus cameram exissem, iturus cum eis ad concilium, quia retardabar pro equo famuli nostri, mine et opprobria et tumultuantis turbe turbatio mihi intentaretur.

 Mane diei ipsius in capitulo litteras cardinalium lectas omnibus exposui, et expositis eis utrum obedirent, requisiui. In uerbis uero eorum et factis nulla inuenta est humilitas, aut erga statuta  concilii obedientia. Sic in nulla re honoratus, ad concilium Pictauense proxima ebdomada futurum accelerantes, apud Colticas usque in diem quartum remorati, retrogradum iter arripuimus ea occasione, quia noluerunt ire eo quod de inuestitura sermo ageretur, cum etiam me coram eis professus essem bene inuestitum: ut uel sic ducerer ab eis, qui nec unum saltim fratrem amicum nobis et pernecessarium comitatui nostro, qui pro libitu eorum agebatur, adiungere uolebant, cum ipsi omnes essent inimici, re autem uera ob id ire noluerunt, quia, parti sue minus credentes, concilii iustitiam et domni abbatis Diuionensis nostramque uerebantur presentiam. Quod hinc liquido conici potest, quia cum me ita remorato quemdam de suis illo misissent cum litteris,  et hoc me inscio, nec concilio interfuit, nec cardinalibus loquutus, ut uenit, sic rediit. Hic autem illius superioris, quem ualentino concilio clandestina fuga se subduxisse memorauimus, in perpetratione sacrilegii pecunie et dalmatice sublate et in expulsione pro fornicatione sanctimonialium, maritatarum et puerorum particeps et socius fuit, causa caputque mali abba designatus a sibi similibus, qui mortem abbatis Sancti Germani Autissiodorensis, a quo de monasterio fuga lapsus susceptus fuerat et honeste habitus, tercia manu iurauerat, et ob id ad Cellam pulsus habitum dimiserat, et iterum post ignominiosam eius expulsionem a me receptus, inhoneste et omnino perdite uixerat, ad hoc inhians  deiectioni nostre, ut ipse subrogaretur.

uerum, quid mirum si iuuenilia pectora a uero et iusto exorbitare cogit dominandi cupido, nullo religionis humilitatis caritatisue radicata plantamine? cum et ipsas mentes senii albescentis canicie uenerandas, et que a primis annis religionem pretulerint, ab ipsa quoque tam diuturna monachili grauitatis imaginatione desuescere, et in patres armari faciat? Priorem ibi dictus episcopus constituerat grandeuum, honoratum, et qui primo mecum semper fuerat. Hic ubi me Flauiniacum introduxit, cum me in sua presentia passus fuisset dehonestari irrogatis contumeliis, et uirgam pastoralem in ipso ingressu nostro latenter ui et aperta rapina tulisset, illam nostram ualentinensis inuestituram concilii,  in crastinum, cum omnia nobis perturbata relinqueret, exiuit, et per dies 10 quibus inibi moratus sum, tanta sum artatus custodia, ut omnis mihi negaretur ad publicum processus, omnium ad me uetaretur accessus; et non solum nulla inuestiture melioratio, uerum omnis erga me omnium rerum procederet deterioratio, illis priuatim et publice per deuia et facinorosa impune gradientibus, et in nullo religionis statuta seruantibus, adeo ut propter eorum incorrigibilem et pudendam conuersationem, et maxime quia inobedientes erant preceptis apostolicis, compellerer egredi, donec finito concilio Pictauensi, ubi de causa Eduensis inuasoris, cuius tuitione eorum factio protegebatur, diffinitio synodalis et canonica expectabatur, legatorum consilio et iudicio negocium  ecclesie uentilaretur: tum precipue, quia ad propulsandam illius maliuoli infaustam prelationem, maiores in ecclesia Eduensi, quorum erat istud nostri discidii genus dirimere, Pictauis abierant, sine quibus uecordium presumptio non poterat coherceri. Miserabilis et prorsus desperata huiusmodi hominum presumptio, qui nec Deum reuerentur nec homines, dum intemerata a seculo precepta spernunt apostolica, et interdictum usurpare non metuunt diuinum officium! Non dubium quin eos ad hunc finem duxerit digna necessitas, ut quia contempnentes Deum, nec attendentes se ipsos, in patres armantur, et publicantes pudenda eorum pietatis paterne iura uiolant; que etiamsi publicata, nec tamen a se, irridere solum uoluissent, maledictionis Cham  hereditarii possessores forent. Fiat illis ut peccatum eorum, quod penitendo cor rectum non est, sit et peccatum et causa peccati, et idem peccatum quod ex peccato oritur, sit non iam peccatum tantummodo, sed peccatum et pena peccati, ut putent se diuine legis statuta impune rescindere, dum attrectant inhibita altaris sacrosancta mysteria; non intelligentes quid sanctus Leo dicat in epistola sua: quod si quis contra canonum instituta uenire temptauerit, et prohibita admittere ausus fuerit, a suo se nouerit officio submouendum, nec communionis nostre futurum esse consortem, qui socius esse noluit discipline. Quanta uero in eis et cessentibus sibi sit obcecatio, hinc datur intelligi, quod ipsi qui  pro uita sua dampnabili et pudenda, omnibusque nota, a monasterio pulsi sunt manu layca, hii in hac fece temporis prelati rectores et domini constituuntur: quondam ab eis a quibus nunc honorantur, publico obprobrio habiti, publica despectione, abiectione reprobati, uerberibus et uinculis dedecoroso scemate dehonestati, et qui publica notatus confessione a clero reprobandus, et solum in fine uite sue communione donandus esset, hic celerarius monasterii, pater congregationis, ut curam gerat de omnibus promotus est; quique post abnegationem Christi Dei et Domini sine penitentia ordinatus diaconus fuit, nunc post homicidii et abnegationis publicam penitentiam, sacerdos et princes  institutus est.

 Hec autem fuit occasio moderne dissensionis, quia uidebatur eis propter permissionem preceptam in litteris faciendam in manu abbatis Diuionensis, uelle me Flauiniacensem ecclesiam subdere ditioni Diuionensis; quod ego nec speraueram, nee uolebam.

 In spacio igitur temporis quo ualentinense celebratum est concilium, obiit Wibertus, 20 anno ex quo sedem inuasit apostolicam, cum haberet in captione Matisconensem episcopum et alios quamplures clericalis ordinis, quos omnes pro absolutione sua in egressu suo per se absoluit, monens episcopum, ut Romam remeans apud papam pro sua laboraret ereptione. Qui papam adiens, repperit ibi legatos ecclesie Eduensis super suo episcopo  conquirentes, et gesta concilii referentes modumque accusationis:

Quod promiserit Walterio archidiacono presente Stephano cantore in dormitorio Eduensi, si ipse adiuuaret eum, ne mater eius uel frater, penes quos magnum erat posse, nocerent ei de episcopatu adipiscendo, haberet quidquid uellet in ecclesia, et quod pro hac accusatione, cuius erant auctores omnes fere canonici, illi quam maxime qui concilio interfuerunt missi ab aliis numero 13 de primoribus ecclesie, et in ea meliores archidiaconi duo, prepositus, cantor, et alii nobilitate et scientia honestateque precellentes, ego quoque ipse qui ad querimoniam capituli Eduensis iudicio concilii in sedem et locum restitutus eram; quod pro hac, inquam,  accusatione, quam eo enixius domnus abbas Cluniacensis per legatos suos, domnus quoque Diuionensis per se efferebant, quo inclementius tyrannidem ipsius qui impetebatur, experti erant, controuersia in concilio orta fuerit; dicentibus his qui partes accusati defendebant, non esse idoneas ad accusandum personas, pro eo quod oues pastorem reprehendere aut accusare non habent, hii maxime qui electioni eius consenserant, et fauerant consecrationi. Audierant quoque anathema inuectum in eos, qui eam reprobandam scirent nec manifestarent, et rem ipsam ante consecrationem actam constabat, quodque post consecrationem accusator ipse diaconii officium locumque promotionis ab eo susceperit, et  testis accusationis officium cantoris, et uterque ei hominium fecerint, non esse sufficientem accusationem, in qua alter accusator, alter esset testis idemque accusator. Legatis e contra respondentibus, in causa symonie nullum omnino, quamquam infamem, quamquam subditam personam, remoueri ab accusatione, cum domnus papa Gregorius uII in concilio Romano ad accusationem cuiusdam abbatis symoniacum quemdam deposuerit episcopum, eodem abbate primo pro eadem symonia, cuius ipse particeps et consentaneus fuerat, deposito, sufficientem esse in uno accusatore et uno teste accusationem. Illis quoque qui impetebant obiicientibus, et sacramento probare uolentibus, quia iuniores erant et non adeo in canonibus exercitati, ignorasse quod  esset in promisso illo pestis symonie, et mox ut resciuerunt prodidisse, sicque a se iaculum excommunicationis repellentibus, adiicientibus etiam quod electio eius in ipso exordio infirmata et omnino reprobata fuerit a metropolitano, pro eo quod anno et die in excommunicatione manserit, archidiaconii officium in ecclesia Linguonensi optinendo, itemque archidiaconi et cantoris---cum non esset diaconus---in ecclesia Eduensi, contra uetitum eiusdem metropolitani et legati, et in ipsis prelaturis symoniace uiuendo; quodque postea quam infirmata est, absque conscientia capituli Lugduni diaconus ordinatus sit. Referebant etiam idem legati, ubi ad iudicium uentum est, dissensionem accreuisse, dicentibus episcopis, pro usu Gallicane ecclesie, qui quasi confirmatus  erat in concilio Clarimontensi pro presentia Urbani pape, itemque in conciliis habitis a domno Lugdunensi, purgationem imponendam ipsi qui impetebatur, quamuis hoc canonum auctoritatibus firmare non sufficerent. Legatis e diuerso respondentibus, et canonica assertione firmantibus, accusatorum esse probare quod obiecerint, si legitimi sunt, uel in causa symonie ubi nulla requiritur legalitas, eo quoque qui accusabatur Romanam sedem appellante, cui appellationi non assensum sit ab eis: eo quod curam, quam alii in parte sollicitudinis, ipsi haberent in plenitudine potestatis, qui Romana ecclesia, et iudices in eadem essent ecclesia. Cumque tardantibus episcopis iudicium dare, nox imminens et expectatio episcoporum conuentum soluisset, dilatione  data, sententia suspensa, in crastinum eadem re diutius uentilata, agitata, nec terminata---petentibus omnibus episcopis de iudicio dissidentibus---inducie date sunt usque ad Pictauense concilium, quo pars utraque uocata est; eo tamen a pontificali et sacerdotali suspenso officio, cum idem per se et suos munera quedam episcopis nocte eadem misisset, que a quibusdam suscepta, a quibusdam sunt reprobata: quod etiam cardinales non latuerit, adeo ut in plenario conuentu gratie circumsedentibus reddite ab eis sint, quod sacerdotalia pectora auri sacra fames etsi temptasset, non irrupisset.

Hec quidem, cum presens esset Matisconensis, in audientia domni pape referebantur. Aderant et littere  cardinalium sedi apostolice directe pro eadem causa; ne quod factum erat ad honorem Romane ecclesie cardinales sinerent infringere. Et cum rogaret pro confratre episcopo, dimissus est ab eo, acceptis mandatis ut iustitie fauerent cardinales, apud se ratum fore iudicium equitate Petri prolatum. Sicque rediit, et Pictauensi concilio interfuit.

Quod aggregatum est in ecclesia sancti Petri, die octauarum sancti Martini  , episcoporum et abbatum numero 80. Affuit et Eduensis cum Cabilonensi Diensis quoque episcopus, quem  illo miserat domnus Lugdunensis, ut partes Augustudunensis sua uice tueretur. Aduenerunt et canonici aduersus eum numero 35. Repetuntur que iam in priori concilio super accusatione eius obiecta fuerant; quibus miro modo, multo documento, set non probabili, ab alia parte resistitur. Manet controuersia prefata, et fere a toto concilio repugnatur superius dictis cardinalium responsionibus pro usu Gallicane ecclesie, illis suam auctoritatem in nullo infringere uolentibus, nec appellationi assentientibus.  Datur tamen ei locus se purgandi cum idoneis personis, sicut uoluerat concilium, et hoc impresentiarum, non concessa dilatione induciarum que querebantur, nec admissis ad purgationem Cabilonensi, quem secum adduxerat, et Diensi, quem  archiepiscopus miserat. Quod cum factum non fuisset, iudicio dato, eis frustra sedem apostolicam appellantibus, rogabatur stolam reddere et anulum. Et interim ipse retro altare secedens cum suis, nec iudicio parere uoluit, nec ad consessum remeare, ut precipiebatur, assensit. Quamobrem ab episcopali et sacerdotali est officio omnino depositus, et nisi obediret, a liminibus sancte ecclesie segregatus; omnesque qui ei ulterius ut episcopo obedirent uel reuererentur, eterna maledictione multantur, uel qui ei opem ferrent in pertinacia persistendi. Quid autem intercesserit, quod cum Turonensis archiepiscopus, et Redonensis, et alii quamplures cooperatores se primo optulerint defensionis et adiutores purgationis, quia erant de prouincia Lugdunensi,  in tempore se necessitatis subtraxerint, reticere non debemus. Ubi audierunt canonici nostri, id ab eis presentari persone illi cuius ignorabant uitam et mores, solliciti ad eos conueniunt, priuatim contestantes et publice, ne attaminarentur communione illius nec dicendi sacramenti, immo periurii, quorum purgatione eadem certissimum erat periculum, si tamen purgatio dicenda esset criminis exaggeratio; asserentes si non adquieuissent, se quotquot erant canonici, periurium eorum ratione et sacramento declaraturos, et iudicio ignis probaturos. Quod dictum ab incepto eos prohibuit, maxime quia uidebant uiros tante auctoritatis et nobilitatis rationem suam euidenti assertione et documento probabili astruere.  Et de eo quidem ita se res habet. Ipse uero quamquam depositus, quamquam a consortio et communione ecclesie sequestratus, stolam retinuit, et anulum; bona tamen episcopii clerici prouidebant et disponebant, quod et nunc usque faciunt, omnimodis id egre ferente archiepiscopo, quod extra uoluntatem suam et accusatus et iudicatus depositusque foret a se sacratus episcopus, querimonia extra prouinciam uentilata per manus legatorum, nec ad se, qui metropolitanus et primas erat prouincie, infra prouinciam relata secundum scita canonica. Ad quod tamen exequendum, et ita ut actum est peragendum,  iuste eos rationis euidens adduxit necessitas. Etenim cum in ipso primordio scandali cardinales aduenissent, hortatu et precibus eiusdem pseudepiscopi ad componendam pacem ecclesie, que feda dilaceratione sed necessaria scindebatur, Aeduam in festo sancti Nazarii uenerunt, et audita partis utriusque sententia tanto fauore prosequuti sunt et tuebantur uices illius, quamquam iustitia canonicorum parti faueret, ut de maxima dissensione ad pacis unionem rediretur, et talis eos concordia sociaret, cui quamuis egre a canonicis assensum esset. Que cum tandem obstinatione eius in irritum deducta fuisset, ab eisdem post capitulo abnegatam iustitiam, ad audientiam metropolitani et iudicium eius, de communitatis dilapidatione unde agebatur, uocatus  est. Quod respuit, et de priori benignitate cardinalium confidens, ad designatum ualentinense concilium eos ibidem responsurus et satisfacturus inuitauit, et nolentes ire cegit inuitatione sua, illis et pro publico dampno communitati eorum illato et pro priuatis iniuriis hominium eius reiicientibus, et apertos se inimicos, ex hoc maxime quia de rebus domesticis ad concilium et extra prouinciam uocabantur, protestantibus. Dolenda hominis miseria, qui nullum umquam dilexit, a nemine dilectus est, nulli in se peccanti ignouit, nulli post iram benedictionem tribuit, in sola pecunie aggregatione spem suam omnem constituens! Non credatur nobis, si non in hoc uox una consonat omnium. Nec nostrum est, etsi  lesi sumus, lesionis maledicto talionem rependere, qui scimus in nos peccantibus nos debere ignoscere; sed nec congruit ueritati et pietati ecclesiastice, de his quibus in se peccantibus ignouerit, falsa pro ueris concinnare, quia uera dilectio a fide ueri nescit deuiare. Tribuat illi Dominus ut, quia ceptis suis omnia aduersa responderi uidet, non adiciat ut similem principio finem faciat, set speret in nomine Domini, non in incerto diuitiarum, et innitatur super domino Deo suo. Amen.

Et quoniam uiros uirtutis memorie commendare gratissimum omnibus et utile arbitramur, non ab re uidetur nobis, si zelum horum legatorum contra impudicissimum Philippi regis Francorum adulterium, secunde Ihezabelis ueneficiis a uero et iusto, utili  et honesto deprauati, paucis explicemus. Nec indignetur erga nos quispiam, quod quasi regia a nobis carpatur uita, aut laceretur tante maiestatis uel nominis excellens auctoritas. Non est nostre uoluntatis aut studii, in his uel tempus expendere uel studium atterere; sed uirorum facta fortia, que sine illis, quorum comparatione fortia sunt, et cum quibus decertatum est, memorari aut uix aut nullatenus possunt, a nostro non patimur alienari labore, ut si fortia audere nequimus, saltim fortium bene acta rimemur.  Si sileat scedula, tota conclamabit Francia, immo totus Occidens una intonabit fama quod rex, legitimo abdicato matrimonio,  regie stirpis uxore repudiata, thori fide uiolata, regii cubilis decore obnubilato, regii germinis splendore obfuscato, comiti suo Andegauensi uxorem subripuit, militi utique suo cui fidem promiserat, et carnis consanguinitate propinquo: adeo ut ex una parte in tertio, ex alia in quarto propinquitatis sanguine necterentur, et federa coniugii, que ne dirimerentur regalis gladius ultor hactenus inhibuit, impudica et incontinens regis dissoluit lasciuia, impudica et inreuerens, scindenda et dirimenda tot annis uiolat obstinatia. uerum quid mirum, si in fluuio seculi, in torrente fluoris regii, Leuiathan antiquus quem absorbeat inuenit; qui in descensu Iordanis preciosa et electa rapit, in ordine episcoporum qui preesse debent ipsos presidentes sibi substernit? Rex regie  castitatis osor, regii thori uiolentus effractor, diadematis regii procax conculcator, etsi potuit reginam a thoro et corona indebite deiicere, non poterat adulteram in solio regni benedictione firmare, nisi in ordine episcoporum complices sibi inuenisset, uel sibi ipse miserabili desperatione promouere fecisset, qui uoluntatis eius exequutores, et regine noue noui forent sacratores. O impudentia! o miserabilis dispersio lapidum sanctuarii in capite platearum!  si regina immerito abiicitur, quid est quod adultera, quod cognato iuncta, marito reclamante uimque passo, subintroducitur?  Si uis regia ius abnegat, fas subruit, nefas attollit, quid rogo est, quod nefas benedicitur; et in templo sacrilegium attollitur,  adulterium sacratur, impudicicia promouetur, et hoc per manus episcoporum? Nequius hic aliquid uideo, quam in tempore beati pape Nicholai in Tietberga regina repudiata et Waldrada adultera subintroducta a Lothario, Lotharii imperatoris qui monachus factus est filio, quia, etsi ibi fallax episcoporum iudicium, si regine innocentis deiectio, si legitimi thori diuortium, si pelicis exaltate [433 1Kb] intra regales aulas prostibulum, non illa tamen uiro iuncta, non a latere uiri, consanguinei et militis rapta, non in ea nuptiarum utrimque sunt federa uiolata, sed concubinarie oblectationis antique gurges inexplebilis intemperanter memorie reductus, dum concupiscentie enerues laxat habenas, nec scit reuocare solutas, sibi mortem, regno horrorem, episcopis calamitatem,  optimatibus miserabilem induxit necem et confusionem. Hic omnia confusa, omnia horrentia, omnia diabolico astu et malignitate corrupta. Inuenit, inquam, rex iste in episcopis, quos sibi sociaret, quos tanti sacrilegii ministros efficeret, Philippum Trecensem episcopum, et Walterium Meldensem; cui ob hoc episcopatum dedit, ut sacrationi, cuius Trecensis esset operator, hic foret consentaneus et minister. Sed quid succensemus episcopos, quibus pietas apostolica errati tribuit remissionem? Multa hii a domno episcopo Lugdunensi tunc temporis legato Romane ecclesie cerciti inuectione, multa, nisi ipsi sibi precauissent, multati fuissent  seueritate. Sed, ut prefati sumus, Romana pietas et errata donauit et remissione sua infamiam superauit. Adeo ut compelleretur archiepiscopus datis a Roma sibi litteris, utrumque communione suscipere et osculo. Quod ex quo pietatis fonte manauerit, querat qui uolet, et si potest intelligat. Regem quoque ipsum pelicis sue prostitutione superbum, a reproba eiusdem coniunctione sequestrare temptauit, interdicta illi corona nisi obediret.  Sed nescit impietas mala que fecit, nisi cum pro eisdem peccatis ceperit iam puniri.  Diu de his tractatum est, Sed renuit apostolico mederi antidoto, cui ueritas et iudicium ad arbitrium pendet femineum; usquequo Urbano papa decedente Paschalis succederet, et has ecclesie columnas de quibus  agitur, ad Gallias destinaret, quos iure columnas ecclesie dictos ex ipsa sui infirmitate et inconcussa animi uirtute, qui opera eorum solerter intuetur, colligere potest. Hii post concilium ualentinum per se ipsos rege conuento, cum nullam in uerbis uel actibus eius correptionem uel penitentiam, fodiendo circa arborem infructuosam et cophinum stercoris aggregando, reperissent; non passi tantam uidere in ecclesia catholica ignominiam et conculcationem, menbrum putridum in concilio Pictauensi a compage corporis Christi gladio anathematis precidere non metuerunt.  Aderat ibi comes Pictauensis, summa prece eos deposcens ne dominum suum excommunicarent. Aderant et episcopi identidem facientes, et cum non  impetrarent quod uolebant, a consessu et loco concilii, idem comes et sui minas intendendo, aliqui quoque ex episcopis, multi ex clericis, innumerabiles ex laycis exierunt. Sic ordine turbato, pace in tumultu uersa, illi remanserunt qui Finees zelum imitari gestiebant; et sicut ille scortum Zamarie cum Chorami Madianita gladio pupugit, furoremque Domini placauit, sic et isti, non ueriti fremitum perstrepentium, adulterantem regem cum adultera quem corrigere nequiuerunt, excommunicationis pugione perfossum, uite, que in Christo est, extorrem reddiderunt. Hoc autem actum est, quando iam erat soluendum concilium. Iamque laus Christi in ore eorum qui astabant pro dimissione concilii, ut  moris est, resonabat, et estus turbe tumultuantis ut feruor maris incandescebat pro domini sui regis excommunicatione insanientis, cum quidam e populo in superioribus consistens ecclesie lapidem iecit, cardinales ferire uolens, cuius ictu clericus quidam qui astabat capite illiso prosternitur. Sanguine manent [434 1Kb] pauimenta, clamore confuso domus impletur, furore et insania intus et extra ministri satane debachantur. Manent colunne Christi immobiles, mortem si Dominus iubeat intrepidi opperientes, et ad saxa uolantia mitris ablatis capita nuda retegentes,  nec aliquando a laude Dei et predicatione ueritatis reticentes, quod uoce prosequuti erant, sanguine confirmare, si sit necesse, gestientes. Quorum constantia deuota et deuotio constantissima furentium facta est repressio et ad penitentiam cordium inclinatio. Adeo ut comites et quotquot antea grassabantur in confusione eorum humiliati sint in conspectu illorum satisfactione premissa et pretenta obedientia.

Tractatum est in concilio eodem de expulsione abbatis sancti Remigii iniusta et Burchardi substitutione illicita, et cum diu re uentilata conuersatio eius sancta, introitus legitimus, promotio atque sacratio inuenta fuisset autentica et canonica, que etiam litteris domni pape Urbani roborabatur, quibus  merito fides adhiberetur, cum iam ipsa etiam pars inimica restaurationem eius non reprobaret: pro quibusdam litteris confictis, quasi a sede apostolica directis, in quibus cardinales nec stilum Romanum nec pergamenum Romanum agnoscebant, maxime cum in fine earum subscriptum foret: ualete, quod Romana non habet auctoritas, pro illis inquam confutandis iudicatum est ad sedem eundum apostolicam, quibusdam qui primo appellauerant, nec concessum erat eis, id egre ferentibus; quibus tamen euidenti ratione responsum est, etsi satisfactum non est.

Quantam autem fidei frugem uirilis illa propugnationis celestis seges attulerit, hinc colligi potest  quod postea, cum apud urbem Senonum rex cum regina sua per 15 fere dies remoratus fuisset, clausis tota urbe ecclesiis, nulla facta est ei christianitas  , in tantum ut Ihezabelis furor usus nouitate profana manus impias in Deum extendens, missis apparitoribus ecclesiam frangeret, et in ea sibi missam a sui similibus dici cogeret. ue humane impudentie! Inerubida, seruilis et non regii animi cauillatio, Romana usa leuitate, nunc usque reginam suam tuetur, et dedecorosis amplexibus erroris et impudicitie estibus succensa, corone dignitatem dedecorat; et cum olim ad exorandum Deum gentiles reges, et absque iugo leges dederint, et blasphematoribus seu contemptoribus Dei uindictam intentauerint, hic regni Francorum propagator,  christiane legis propugnator, contraria preceptis predecessorum peragit, legis sancte et Romanorum pontificum statuta conuellit; et, quod peius est, eisdem patrocinantibus, si dici licet quod pudet, ignominie sue defendit causas, excusationes pretendit, et a quibus cogi debuerat ut resipisceret, eisdem fauentibus admonetur ut in iniquitate perduret. Agit hoc Romane [435 1Kb] auaricie gurges inexplebilis, qui dum nequit expleri, nouit resecanda tueri. uerum de his ista sufficiant.

 Anno inc. dom. 1101, Iohannes Tuscolanus  episcopus a papa in Angliam missus est propter censum beati Petri. Hic canonicus Sancti Quintini Beluacensis regularis, professione uiolata, habitu deposito, ad seculum rediit; et cum improperium ferre nequiret, Becci monachus factus, cum esset natione Romanus, papa Urbano ad Gallias ueniente, familiaritatem eius adeptus est, Romamque reductus, et defuncto Lauicano episcopo, cum iam de abbatia quadam muneratus esset, demum de abbate in episcopum promotus est. Iam Romam cardinales redierant, sententiam depositionis factam in Eduensem inuasorem palam confirmantes, et testimoniis authenticis canonicam eam pronunciantes, cum a domno Lugdunense hoc eorum factum improbaretur palam et publice. Hunc Ierosolimam  euntem predictus Tuscolanus siue Labicanus episcopus inuenit in itinere  cum Cabilonense et ipso Eduensis ecclesie inuasore, et absentibus accucusatoribus extra prouinciam purgationem Eduensis suscepit, Lugdunensi prosequente, et iuramentumeius ita confirmante: Credo Norigaudum istum Eduensem episcopum uera iurasse sicut me Deus adiuuet, Cabilonensi quoque in id consentiente, et idem iurante. Ego miror grauitatem tanti uiri, pro ingenita sibi bonitate et honestate fama ubique celebrati, cuius inadulatam constantiam Gallicana ueneratur ecclesia, ita ab uno homine potuisse decipi, ut nunc usque partes illius manu teneat, tueatur et protegat, et fere solus sit in nostro orbe, qui de illo homine bona et recta sentiat, cum sententie eius huic  omnium fere etiam absentum et ignotorum repugnet generalitas et generalis unanimitas. Additur et hoc miraculo, quia, cum ante ordinationem illius infaustam uenissent ad eum bone memorie domnus Hugo abbas Sancti Martini Eduensis, prepositus quoque eiusdem Eduensis ecclesie, et archidiaconus Signius, et electionem illam symoniace factam approbassent, decania, archidiaconia, precentura et aliis quibusdam ecclesiasticis officiis promissis et datis, ut nunc potis est apparere, uerba dixit esse ex odii fonte manantia, cegitque uiros ab incepto interim silere, dum uoci illorum renuit aurem accommodare. Adeo ut eos etiam fecerit eidem ordinato professionem facere, quem culpabant de tam manifesta ambitione; promittens, si symonia illa  effectui manciparetur, se aliter loquuturum; nunc de occultis alieni cordis non debere temere iudicari. Et ne aliquis esset, qui ordinationem illam a se factam improbaret, eandem professionem, quam illi fecerant, omnes canonicos qui conuenerant promittere fecit, et eos qui domi remanserant idem agere mandauit, cum in primordio electioni eidem omnino obstitisset, quia semper canonicis repugnasset decretis, in duabus ecclesiis prelationem optinendo, scilicet archidiaconias duas, cum non esset diaconus, nec esse uellet, et cantoris officium.

 Ea igitur suscepta purgatione, prefatus Iohannes Aeduensem secum reduxit, Lugdunense Romam tendente, ubi et canonicorum Eduensium aliquos inuenit causam suam agentes. Excommunicauerat enim eos idem post discessum cardinalium, quia se dimisso apud Romanos iudices accusationem retulerant, et quia bona ecclesie pro hac dissensione, dum quod ceperant ad perfectum elaborant deducere, aliquantulum distraxerant, et quia de his uocati ad iudicium, audientiam eius, quem sibi inimicari cognoscebant, non receperant, et quia domum episcopalem sibi reddere nolebant. Unde Rome questione habita, et ipsi a papa absoluti pronuntiati sunt, et domum cum litteris apostolicis remissi, Lugdunensi cum Diensi  Ierosolimam proficiscente. Norigaudus uero Eduam ueniens cum Iohanne, apud Sanctum Martinum hospitatus, a canonicis susceptus non est; in eodem tamen cenobio missas celebrat, crisma fecit, et ministerium sacerdotale attemptare non timuit, paruipendens quidquid cardinales in eum intentauerant, et de tuitione archiepiscopi et pietate apostolici et sua liberalitate confidens. At uero cardinales in sua sentia permanentes, quod factum erat publice reprehendebant, quod non esset canonicum, sed ab equitate Petri alienum; et ob id a familiaritate et consilio pape se subtraxerunt, ita ut Iohannes, Roma relicta, Papie etiam nunc remoretur, regulariter degens cum fratribus in ecclesia, de qua ad palatium raptus erat. Benedictus uero in titulo suo remoratur,  a curie consilio se remouens, et quod dampnauit improbans. Ita turbata Eduense ecclesia, Norgaudus Flauiniacum iuit, et Gyrardum aliquando priorem Colticensem contra interdictum capituli Eduensis ibi abbatem constituit, mercedem pertinacie sue in hoc etiam consequutus, ut omnia diebus suis in peius uergi uideret, sicut et de ecclesia sancti Martini religionem exturbauit, et secularitatem introduxit eum ibi ordinans, quem nomine tenus domnus archiepiscopus interdixit; sic et in hac summam infelicitatem de dispersione et destructione ordinis consequutus, non intelligens quod dicitur in Sardicense concilio cap. 4: Cum aliquis episcopus depositus fuerit eorum episcoporum iudicio qui in uicinis locis commorantur, et proclamauerit agendum sibi negocium  in urbe Roma, episcopus in eius cathedra post appellationem eius qui uidetur esse depositus, omnino non ordinetur, nisi causa fuerit iudicio Romani episcopi terminata. Ita Norigaudus indiscussum, inauditum, indempnatum me, Eduensis capituli audientiam et Lugdunensis appellantem, et cum ad hec non admitterer, Romam etiam appellantem, et ex parte Dei et beati Petri et pape ordinationi illi contradicentem, quantum in se fuit deiecit, et ipse quod quesiuit inuenit. Nunc igitur si iuste, si canonice egit, letetur in pastore quem constituit, et in grege cui  tam idoneum pastorem prouidit; sin aliter, egrediatur ignis de Norigaudo, et deuoret eum cum suis; egrediatur ignis de Gyrardo et sibi commissis, et consumat Norigaudum cum ordinationibus suis.

Post hoc missus est legatus in Franciam Milo ex monasterio sancti Albini  . . . . . . [436 1Kb] episcopus. Hic fecit ut infra ciuitatem Norgaudus reciperetur, et quandam concordiam inter eum et canonicos fecit; fecit etiam ut in capitulo Cluniacensi susciperetur, et episcopus acclamaretur, facta in eodem capitulo cessione quarumdam ecclesiarum numero . . . . . . [437 1Kb] absque laude canonicorum, et eorum qui erant cum eodem Norgaudo, et eorum qui contra eum uenerant causas acturi in presentia legati [438 1Kb] .

 Anno inc. dom. 1099,  obiit  Urbanus papa, successit Paschalis. Obiit etiam Willelmus iunior rex Anglorum. Quo etiam anno in Anglia fons uerum sanguinem olidum et putentem manare uisus est. Ad quod spectaculum cum fere tota insula cucurrisset, insolita rei nouitate stupefacta, rex prefatus aduenit, et uidit, nec tamen ei profuit uidisse. Autumabat uulgus promiscuum, portentum istud mortem regis portendere, quod etiam ei dicebatur a referentibus; sed homo secularis, et in quem timor Dei non ceciderat, uoluptatibus carnis et superbie deditus, diuinorum preceptorum contemptor et aduersarius, qui tamen satis regii fuisset animi, si non Deum postposuisset fastu regni inflatus, nec cogitabat se moriturum. Ideo cum temporibus eius  miranda in Anglia contigissent, Domini reeordatus non est, immo nec sui ipsius, cum etiam quibusdam reuelationibus, que tamen ei non profuerunt, ad Deum conuerti moneretur, quibus nec obediuit, pena que ei iudicio diuino intentabatur perterritus. Impletum enim erat in illo quod dictum est: Peccator cum uenerit in profundum malorum, contempnet . Et quia Deum deseruit, sanctam ecclesiam opprimens et eam sibi ancillari constituens, a Deo quoque derelictus est; in silua, que adiacet Wintonie  ciuitati dum uenationem exercet, sagitta a quodam percussus, quo lethali uulnere decidit et exanimatus est, penitentia et communione carens, et apud eandem urbem sepultus. Temporibus eius uentus uehemens de flumine Tamisie exurgens  edificia plura destruxit, nec aliquando tantus turbo uentorum seuientium illo auditus est. Hic irruens monasterio sancte Marie in ciuitate Lundonie constituto, ubi hec acta sunt, tectum omne deiecit, trabes nouem numero uti erant compacte, distantibus inter se spaciis insimul arripiens, longius asportauit usque ad forum passus fere 50, et in eodem foro, quod dictu quoque incredibile est, ita distantibus equaliter spaciis ut erant compacte, terre  capitibus in ima demersis, infixit, ut uix cubitus unus de tanta earum longitudine foris appareret, quod et permanet usque in hodiernum diem. Quadros etiam super muri altitudinem sitos, supra quos tectum stabilitum erat, usque ad septem miliaria euolare fecit, quod nunc usque cernere possibile est; fuit autem circa horam diei nonam. In eadem etiam ecclesia iacebat quidam edituus cum alio quodam in lecto uno, et inter medium eorum, cum iacerent distante inter se spacio, una trabium uento acta per medium lecti terram intrauit, ut uix summitas eius appareret, nec lesit iacentes, nisi quod timore pene exanimati sunt.

In eadem ciuitate spaciosa et populosa, cum essent multi canes ad obseruandas domos, qui quanto  breuiores sunt corpore, tanto sunt acrioris et ferocioris nature, nocte obtenebrante ante domum maioris ecclesie sancti Pauli congregabantur, ita insistentes transeuntibus, si quem forte offendissent solum aut impotentem aut sine baculo, ut nullus auderet absque comitatu uel defensione per locum illum transire, presertim cum iam plurimos morsibus attrectassent; et singulis noctibus ad huiusmodi excursus ferebantur. Iam prope nullus per illud iter agebatur, et, si cui forte incumberet necessitas itineris, diuerticula querebantur, cum congregati Lundonienses in banno placito suo clamorem super hoc bis terque fecerunt, et cum preceptione data ut unusquisque canes suos includeret noctibus et custodiret,  nec sic reuocari ab incepto potuissent, data sententia adiudicatum est omnes debere occidi, die quoque constituta qua id deberet fieri. Que cum instaret, nocte ipsa que diem precedebat, ita omnis multitudo canum illorum fere usque ad quatuor milia diffugiens, non comparuit, incertum an in mare se iecerint, ut nullus inueniretur qui diceret quo abierint, uel quid facti fuerint; et ita ciuitas liberata est.

Pudet referre illud inauditum seculis omnibus monstrum, quod tunc temporis in eadem insula contigit; sed reticendum non est, ut quicumque audierit, tinniant aures eius, et obstupescat, et erubescat talibus inuolui, quibus nullus umquam irretitus est, nisi qui a Deo derelictus in reprobum sensum traditus  est, hominem dico masculum a masculis impregnatum, et monstrum illud cum dedecorosa concretione usque ad quedam liniamenta corporis humani perductum, et hominem illum, quod detestabilius est, clericum de capella regis, Petrum dictum, per annum integrum et eo amplius hoc portentuoso et ignominioso onere dehonestatum, et usque ad mortem perductum, cum ille palam et publice confiteretur peccatum suum, quod si uellet, celare non  posset, et aperiri sibi uterum ad detrahendam et eruendam informis prodigii sarcinam deprecaretur, nec impetraret, ad hoc usque ingrauescente et recrudescente insania, cum feminea pati cogeretur, et natura repugnaret, perductus est ut mori ei necesse esset, ignominiosam mortem de ignominiosa uita consequutus, et extra cimiterium absque officio christianis debito, suo tamen iussu et petitione, sepultura asini sepultus. Cuius cadauer apertum, ita in se habere inuentum est, sicut relatum est. Frater hic erat Girardi, cui post rex prefatus Eboracensem dedit archiepiscopatum; cuius uita cum satis superque esset notabilis, etiam diabolo sacrificasse impetebatur. Fuisset nimia in omnes magnates eius et amicos demonum oppressio, et in omnes et obsequentes,  nisi camerarius eius, cui porcum parare et sibi clanculo afferri mandauerat, ammiratus quid uellet facere, in locis abditioribus se occuluisset, cum rogatus fuisset egredi, illis tamen locis de quibus liber esset uidendi que ab illo operabantur accessus; et cum eum cum demone loquentem audisset, cuius tamen uocem audiens formam non uidisset, et post cum illum per necessarias translatum iussu demonis ab illo uidisset, et post ab eo adoratum, infanda etiam quedam in conciliabulo illo audisset, cum post euocato ei preceptum fuisset instruere conuiuium, conuocare omnes quotquot posset ad epulum, et de illo porco omnibus omnino prelibationem quandam parare, ut nullus esset qui non gustaret, ille porcum terre infodisset, et de alio quod preceptum  fuerat implere studuisset: illo ita ut preceperat factum fuisse putante et credente, nisi a demone instructus fuisset, a quo, quidquid camerarius fecerat, publicatum ei est. Qua de re cum camerarius impeteretur, et capi mandaretur, ille qui hoc timens sibi precauerat, gladio educto sese defendendo domum uenit, et conscenso equo quem parauerat, ad regem Heinricum Willelmi successorem confugit, cui omnia retulit, paratus quod dicebat uti iudicatum fuisset approbare. Hec et alia quedam monstruosa ferebantur hoc anno de eo per totam insulam, quando ibi fuimus, et dies quo de his et aliis disceptatio haberetur, et iudicium daretur, constitutus erat, quem tamen non expectauimus. Hoc tamen de eo omnibus notum erat, esse eum male uite et omnino  episcopi officio indigne, que a puero impura extitisset, nec aliquando emendationem suscepisset. Quo etiam anno inundatio sanguinis a prefato fonte manare dicta est, quam tamen non uidimus. In capella autem omnibus diebus dominicis siue festis sodomite excommunicantur.  Alibi quoque enixa est uacca fetum informem bicipitem, quadricornem, ammirari quis posset tantam rerum nouitatem, nisi, quod mirabile, Dei pacientiam tanta hominum crimina et peccata tanta patientia sustinere, ut iam pene rarus sit qui credat Deum aut res humanas curare, aut in malefactores uindictam exercere; ita cernimur omnes in iniquitatibus efferbere. Quid enim nunc in mundo, nisi omnis iustitie exinanitio,  omnis iniquitatis et abhominationis inundatio? Sed nos interim hec tristia seponentes, paulo superiora repetamus, et quod dulcescat spiritui referamus.

Non autem pretermittendus a nobis est domnus Hugo abbas Sancti Martini Eduensis, qui ad eandem ecclesiam in pristinum statum ordinis et religionis restituendam de ecclesia Diuionensi raptus, et inibi pastor institutus, cum multa aduersa passus fuisset, et nec nocte nec die requiesceret, cum etiam de monasterio expelli ad horam quos secum adduxerat a Diuione uidisset, et post securi percussus pene cerebro uacuatus esset indefessus perstitit, et nouissime, ut dicitur, ueneno uitam finiuit, brauium beate perennitatis adeptus. In cuius obitu omnis illa religiositas cepta deperiit. Quis autem eius successor  institutus sit, referre supersedeo, quia ad iniuriam domni Lugdunensis referri potest, nec sine eius nota dici; cum ille, quem ipse nomine tenus, ne intronizaretur adhuc abbate uiuente, interdixerat, ut dicitur, hic eo sciente, eo suscipiente, eo annuente ordinatus est. Sed hec interim.

Anno igitur prefato ab inc. Dom. 1099 domnus et pater noster Rodulphus abba post multa peregrinationis et laborum pericula, cum ad eterne repausationis uocaretur gaudia repromissa, in quadragesima infirmari cepit. Morabatur tunc apud Flauiniacum uillam, honestam et optimam monasterii cellam, uel propter incursantium occupationum uitandas molestias, uel ut liberius spiritualibus intenderet theoriis et filiorum utilitatibus. Et quamuis  grauissimis infirmitatis corporee artaretur anxietatibus, pernox tamen in orationibus et uigiliis, diuinis intererat officiis, diurnale seu nocturnale officium ante se religiosa deuotione celebrare faciens, et ad missam semper in oratorio sustentatione obsequentium fultus iens; ubi uero immensitate doloris et infirmitatis lecto in totum decubuit, quod solum poterat, affectu, desiderio, manibus protensis, et oculis totus ad Deum uigilabat, nec de rigore propositi, animo et fide constans, quidquam minui patiebatur. Et iam fama infirmitatis eius uicinos et absentes, longe etiam positos perterruerat fideles, et certatim confluebant omnes, mediocres, diuites, comites, duces, ipsi etiam presules, ut tanti uiri solarentur alloquio et caritate; dampnum enim sibi maximum  reputabant, si insalutatus ab eis recederet. Quibus ipse tanta sedulitate, dapsilitate, industria, et caritate seruire ammonebat, ut cum pene innumerabiles cotidie confluerent, mirum uideretur etiam his qui suscipiebantur, unde tanta abundantia, tanta largitas, tanta in omni apparatu hylaris et non deficiens exuberaret caritas. Nec recusabat, ut plerisque infirmis moris est, intrantium et exeuntium deuotorum frequentiam; quin potius tanto affectu et officiositate qua poterat, et gestu corporis suscipiebat, ut nullus esset qui non se refectum, qui non consolatum, qui non adiutum, dum solum uidere liceret, profiteretur. Direxerat iam uirdunum epistolam infirmitatis sue nunciatricem, et ipsi circumquaque  miserant ad congregandos fratres qui possent uenire, et qui non possent, ut sanitatem eius a Domino expeterent, aut exitum eius orationibus premunirent [439 1Kb] .

Cum igitur ad eum uisendum certatim undique concurreretur, ipse omnes commonefaciebat, omnibus fidem quam tenuerat et pro qua exulauerat tenendam inculcabat; dicens hanc esse ueram fidem, hanc catholicam et apostolicam, pro qua nullus dubitare deberet pati aduersa, immo nec ipsam mortem subire; asserens se, si uellent et oportunum fuisset, in tam tremenda hora, cum ad Dei iudicium festinaret anima, se paratum esse quod dicebat sacramento firmare, et pro fide eadem milies, si Deus iuberet, uelle occidi . Et cum iam totus ad sui dissolutionem  laboraret, inde tamen totus ei sermo, totum desiderium, tota affectio, ut hec fides seruaretur, hec tota uirtute, tota anima custodiretur; nec aliquis ante eum uenit, qui non ad hoc commoneretur: dicens omnino dampnatos esse quorum mens ab hac obseruantia per se repelleretur, si contigeret eos absque penitentia defungi, ut non per penitentiam unitati corporis ecclesie redintegrarentur. Aliquibus ergo diebus intercedentibus, quasi presagus uicini sui transitus, fratres et filios quos Christo adquisierat, ante se uenire fecit, et ammirabili uultus et oris gratia de salute sua eos commonefaciens, et in Domino sperare ammonens, confitebatur quod non bene eos rexerit, non ita paterno erga eos affectu egisset ut debuerit, quia homo esset, qui numquam in eodem statu permanet . Et cum eos satis paterne ammonuisset ut in fide recta firmi persisterent, sicut eum uiderant constanter et firmiter  perdurasse, et omnes astantes ne flerent manu et uoce qua poterat compesceret: Ego, ait, qui patris uice et officio, licet immeritus fungor, primus uos absoluam auctoritate Dei et sanctorum et officii mihi commissi, et uos post hec patrem karissimum, sicut filii amantissimi et desiderantissimi; et sic separabimur corpore, non autem spirituali affectione. uos premittetis patrem, et ipso affectu deducetis ad Dominum; ego, si Deus misericordiam anime mee fecerit, quod credo et expecto, adiutor et corroborator ero fidei uestre omnibus diebus, et mei memorum memor ero per auxilium gratie Dei. Hec dicens, stolam sibi fecit afferri, et cum eam collo eius imposuissent, iacentis tanta gratia et decore resplenduit facies eius, et ita aptabatur ei, ut omnes mirarentur, et nunc usque protestentur quod numquam ita ei in tota uita sua habitudo uestimenti illius in gratia coaptata sit sicut tunc, cum omnibus diebus usque  ad id tempus et horam uix inuenta sit persona aliqua, cui sic conueniret ornatus et appositio sacrarum uestium sicut ei, in gratia, in honestate, in proceritate, in uultus, et pronunciationis, et habitudinis dignitate. Prostratis ergo omnibus, absoluit cunctos,  et absolutus ab eis est. Inde sociatus omnibus in osculo sancto, cum uidisset aliquos nobilium astantes, uiros religiosos et qui Deum pluris habuerant quam seculum, ipsos etiam ad se euocauit et osculatus est. Stabant in partem alteram et nobiles femine, et ipse a seculo conuerse, soror scilicet Richardi Albanensis episcopi, et alia quedam non ignobilis familie; quas cum ad se similiter euocasset, et pio patris affectu eas filias et sorores suas protestatus fuisset, dicens debere et ipsas patri ultimum uale dicere, manum eis porrexit ut eam oscularentur, hanc designans ipsarum esse debere ad eum socialem unionem, quod non sit licitum mulieres sacerdotibus iungi in osculo, et maxime religiosas religiosis. Cum igitur et ipsas, ammonitas ut his que  aliis dicta erant intenderent, et scirent eadem dicta esse et sibi, a se dimissas gratie Dei assignasset, corpus dominicum sumpsit, et totus ad Deum conuersus, se et omnes pietati eius commisit, precipiens omnibus ut quem nominaret donnus Godezo, qui sibi assistebat, uir utique boni testimonii et religiose conuersationis, ipsum sibi ipso die tumulationis sue per obedientiam successorem eligerent, et illi obedirent; et si alter illo neglecto et repulso eligeretur, nullo modo ei obedirent. Dicebat enim nolle ut, quod ipse edificauerat, alius destrueret. Cui precepto cum omnes se assensuros promisissent, omnes manu protensa benedixit, et clausis oculis, preparabat se ad horam Domini uenientis, ut aperiret ei, intraturus cum eo et per eum ad nuptias agni. Legebantur ante eum passiones dominice ab eo quem uoluit, et cui precepit  , et cum recitaret lector que et quanta fecerunt ei, totus in se  fremebat, adeo ut crebro audiretur uox dicentis: Inimici Dei quare hoc fecerunt? Non agnoscebant Deum uera dicentem, mira facientem? Ah! quales penas modo luunt! uenit ergo hora quam semper optauerat, et cum paululum siluisset, oculis clausis ueluti dormiens spiritum efflauit. Corpus eius lotum et curatum pia filiorum diligentia, uestibus sacratis ex more indutum est, et ante altare sancti Firmini piis suorum humeris delatum est, et excubiis debitis, quas dictauit et potuit amor filiorum, honoratum est . In crastinum missa cum nimio luctu et ululatu omnium celebrata, ad monasterium iter aggredi maturarunt, quo se sepeliri mandauerat, quia inter filios in humili loco, sicut et precepit et uoluit, tumulari disposuerat. Ideo autem egredi acceleratum est, ne ueniente duce uel comite ceterisue patrie primoribus, a quibus nimio diligebatur affectu, corpus eius retineretur, et ad monasterium  perferri uetaretur; quod et contigisset, nisi ab his, quorum studii id erat prospicere, anticipatum esset, ut a uilla elatum iam partem uie peregisset, que ducit illo quo erat tendendum. Occurrebat corpori honorifico turba populi diuersi sexus et etatis, et  ubicumque per uillas intrasset, signa pulsabantur, populus a uicis et agris conueniens uenientes opperiebatur cum crucibus, thuribulo et luminaribus. Illud autem mirabilius, quod cum a longe uiderent uenientes funeris obsequutores, hii qui erant in agris uel in pascuis equorum, rustici boues relinquebant, equites equos ascendebant, et funus iniussi prosequebantur, et ne saltem oneri uiderentur esse baiulis exequiarum, que necessaria erant ipsi sibi preparabant, et cum offerretur, non accipiebant. Cum tali igitur triumpho Tullum uenerunt, et ab episcopo et abbate Sancti Mansueti parata sollempniter processione, tota congregatione albis induta, crucibus, uexillis et diuerso glorie apparatu elatis, corpus sanctum excipitur,  ante altare deponitur, et exequiis solempnibus honoratur. Itaque ibi pernoctatum est.  Ubi illuxit, ad missam deuota fratrum caritas accingitur, et occurrentibus certatim fidelibus, cum summa deuotione in laude Dei et fidelium oblatione percelebratur. Expectabant ecclesie maioris sancti Stephani canonici deferri sibi glebam corporis, ut et ab ipsis exequiis debitis honoraretur, et per monasteria ciuitatis deportaretur; sed ab his, quorum erat iter accelerare, permissum non est, quod satis egre ab episcopo et canonicis acceptum.  Ea die longo ordine precedentium et subsequentium, uentum est ad monasterium sancti Michelis  super Mosam fluuium situm, uti tunc et nunc presidet abbatis officio domnus O.   bone simplicitatis uir, innocentie et religionis domicilium, de eodem cenobio, ubi uir Dei de quo agitur monachicum scema susceperat, raptus ad regimen animarum! Qui etiam tanta se inuicem caritate dilexerant, ut intelligeres quandam in eis caritatis et beniuolentie communionem et similem innocentie et religionis concordiam, unde et iste illum patri debito reuerebatur honore, et istum ille quadam tenerrima et inreprehensibili amplexabatur filiatione, utpote qui bone uite, bone fame, bone conuersationis erant et gratie. Hic ut audiuit patris defuncti adesse corpusculum, quasi qui suscepturus esset preciosissima pignora sanctorum, sic instituit processionis officium crucibus, uexillis, timiamatheriis, ceroferariis et omni glorie apparatu, et sic decoratis omnibus sericis auroque textis uestibus obuius procedit corpori totus festiuus, excepto quod cum lacrimis et gemitu; quamquam et hoc sit festiuum esse,  exequias religiosorum, eorum maxime qui laborauerunt in uerbo et opere, et de quorum uita non dubitatur, in quorum estimatione laus nostra non periclitatur, celebrare sollempniter in gemitu et animi contritione. uolebant aliqui reprimere impetum uiri, sed qui nouerat defuncti innocentiam, nichil nimis facturum se credebat ad eius pro Deo reuerentiam.  Fecit ergo nocte illa, quod potuit et dictauit estuantis affectus animi, et locata naue et nautis baiulis funeris per Mosam fluuium, ipse presens  cum fratribus, quoadusque naui impositum aspectui subduceretur, dirigit uirdunum, omnibus trito calle gradientibus, et psalmodie officium non deserentibus. uentum est igitur ad quandam uillam Giniscort nomine populosam, supra prefatum alueum sitam, tribus leugis ab urbe longe positam, et illis remorantibus aliquantulum qui per sinuosos et reflexos fluminis anfractus corpus deducebant, cum illi iam uenissent qui exequias deducebant, et remigantes expectarent, uellent etiam et ammonerent clericos uille, trium scilicet ecclesiarum, ut corpori obuiam euntes funebria iusta persoluerent, sicuti et alii fecerant etiam non ammoniti: maligna quedam et indigna obicientes sacerdotes, numquam ad id cogi potuerunt, ut consueto iure humanitatis orationem  progredientes darent; sed malignum eum asseuerantes, eum esse, qui erga episcopos rebellione uteretur, ipsos sacerdotio, imperatorem regno quasi detrudere moliretur, conclamabant beatam esse horam funeris eius, in quo omnis rebellionis et dissensionis occasio deperisset. His ita garrulitate rusticana perstrepentibus, corpus pertransiit, prosequentium turba ceptum iter prosequuta est, rusticanorum uesaniam ultione diuina euestigio consequente. Cum enim hec se fecisse gaudent, et quadam superba leuitate recte se fecisse applaudunt sibi palam et publice, impenitentes ignis ultor inuasit, et totam uillam incendio ab integro concrematam necdum mense exacto fuisse constat. Non credent his, qui non credunt Deum uindictam retribuere in hostes populi sui, sanguinem  seruorum suorum paratum ulcisci. Iam ad monasterium nuncius aduentantium exequiarum precucurrerat, iam grex filiorum patri pie deuotus in occursum corporis appropinquantis longo processu se proripuerat, et pretergressa ciuitate ad suburbium ultramuraneum opperiens uenientes in ecclesia sancti uictoris consederat. Erat in eadem congregatione frater aliquante utilitatis, si scisset reprimere motus animi indignantis, et appetitus frangere carnis male blandientis, ut quod plerumque male ceperat bene nosset dimittere; qui et ordinationi eius in initio, in medio et in fine semper extitit contrarius, et omnibus prope factis eius et preceptis seu constitutionibus erat aduersarius; sed quod destruere non poterat, quia aliter nequibat, egre uidebatur assentaneus. Erat etiam, ut uidebatur, et ut asserebat, infirmitatibus carnis aliquantulum prepeditus, sicut plerumque assolet ex indignatione et aduersa habitudine,  seu passionibus hominis interioris exteriorem corrumpi et indignari; dum non est qui medicamentum adhibeat, aut malagma plage liuenti imponat, quod illi quam maxime contingit, qui passiones anime patri spirituali differt confiteri. Hic, dum alii accinguntur expeditioni, qua patri obuiam eant, operam dare dum conantur et necessaria preparant, ad priorem accedens causas infirmitatis enunciat non posse se iter illud conficere autumat, ut remittatur exorat. Prior tergiuersationis eius non ignarus,  quo pede claudicaret bene sciolus, nec concessit nec abnuit, sed ei totum imposuit, ut ipse uideret quid ageret, negocium istud dicens inter Deum et ipsum constare, qui cordis uideret occulta; precaueret ipse sibi, si uera esset impossibilitas quam pretendebat; Deum paratum ulcisci omnem dolositatem, inobedientiam et mendacium; se super se nichil horum accipere, sed Deo et ipsi totum imponere.  Itum ergo est, illo remanente, et omnem illum pro mortuo apparatum quasi grauiter ferente. Sed qui ad patris ire distulit exequias, ipse eo qui sibi confessionem daret, uiaticum porrigeret, morienti exequias faceret, obsequio caruit: subita et inopinata morte defunctus, ut etiam post mortis eius maximum interuallum uix adueniret qui funeri eius iusta persolueret,  Deo in hoc etiam serui sui iniurias ulciscente. Fratribus igitur, ut ad rem redeamus, in ecclesia sancti uictoris corpus patris operientibus, episcopo uero cum clericis et diuerso, ut in talibus assolet, apparatu ripe fluminis astantibus, naute adueniunt cum corpore; et tota urbe certatim occurrente, ut ex concertatione affectum omnium erga mortuum intelligeres, funus excipitur; et congregationibus precedentibus, ut mortis est, crucibus et reliquo apparatu circa corpus remanentibus, ad ecclesiam maiorem sancte Marie iter protenditur, tota urbe signis pulsantibus. uidere erat suburbanos homines, et etiam rusticanos, compati doloribus monachorum pro sua destitutione merentium, et ex compassione in uocem cum lacrimis erumpere, et  dicere: Boni monachi, non amplius recuperabitis patrem tam pium, tam amatissimum; merito doletis, merito tristamini. Quod ideo erat mirabilius et ad diuinitatis laudem honorabilius, quia qui aliquando ab ineptis et minus sapientibus subuersor legum et patrie pro dissensione regis, quia nolebat communicare destructoribus sanctarum constitutionum diuine legis, appellabatur, hic nunc ab omnibus in commune et absque detractatione pater ciuitatis et patrie, et qui non amplius recuperari posset, uir consilii, murus et scutum domus Domini pronunciabatur, ut lacrime et gemitus dictorum fidem astruere uideretur.

 Sic deductum corpus a filiis et ab omni  fere populo ciuitatis, a canonicis occurrentibus infra monasterium sancte Marie excipitur, et post exequias de more celebratas missa generalis cum oblationibus celebratur. Dehinc ad monasterium sancti uitoni processio dirigitur. Precesserant autem fratres eiusdem cenobii, postquam corpus patris a canonicis susceptum est, et quasi patrem recepturi quem eternaliter essent habituri, sic se competenti more adornauerant, et ita cauerant, ut canonicis egredientibus portam urbis, ipsi in suo suburbio occurrerent, et corpus honore condebito suscipientes, eisdem comitantibus cenobio inferrent. Post quod a canonicis discessum est, et a filiis que iusta sunt corpori propensius exibita sunt. Ita omnia ordinate et composite proueniebant, ut palam daretur intelligi  quod, quia ipse, cuius erat funus, ordinate uixerat, honeste et ordinate se habuerat, omnia que ei competebant, ordinata et composita a Deo ei prouiderentur. Nam et cum de petra qua claudi debebat ageretur, et uix inueniri posse uideretur, ad locum ubi inueniri putabatur artifices directi, prima irruptione seu aditu terre quinque petras excauatas inuenerunt cum operculis, quarum que dignior, et maior, et habilior uisa est, receptui corporis beati aptata est. Dicebant aliqui ut iuxta domnum Berengarium episcopum, qui institutor fuit cenobii, ante altare scilicet sancti Firmini sepeliretur, pro eo quod monasterio, ubi preciosum corpus eius quiescit, uita excesserat; sed quia locus ille a conspectu congregationis nimium remotus erat, ante altare  sancti Benedicti, iuxta domnum Dadonem episcopum, ubi etiam domnus Humbertus primus eius loci abba requiescere dicebatur, sepultura eius iniciata est.  Qua operose accelerata, in crastinum congregata est omnis ciuitas ad sepeliendum eum; et missa dicta, sermone dato, terre redditus est, resurgendus in gloria et nobiscum semper spiritualiter conuersaturus; quod et ipse promiserat, dum suos, qui presentes aderant, ad Deum iturus, Deo, cuius erant, qui sibi eos commiserat, assignaret. Cui et hoc digne potest in meritis ascribi, quod apud Deum uiuens optinuerit ut inter sepulcra episcoporum 25 sepeliretur, ubi, preter domnum abbatem Richardum, et prefatum Humbertum Ermenricum quoque eque abbates, domnum quoque Bernerium  urbis prepositum, cui pro sue sanctitatis merito sepultura illa concessa est, nullus sepultus inuenitur, cum locus ille ducum, marchionum, comitum aliorumque procerum sepultura insignis habeatur.

 Expleta igitur sepultura, ad consolandos fratres in capitulum uenit episcopus cum abbatibus et cleri primoribus; et cum, habita tractatione de morte patris, ad eligendum successorem qui esset idoneus commonerentur, cuius protelatio religionis et honoris esset diminutio, maxime cum constaret defunctum precepisse ut die eodem sepulture sue successor sibi eligeretur, de capitulo egressus est episcopus dans oportunum locum fratribus, ut de patre sibi preponendo licentius ab eis  tractaretur. Et cum omnes exissent, et hii solum ad quos pertinebat electio, remansissent, et terre prostrati 7 psalmos, cum orationibus, quarum initium est: Adsumus, sancte Spiritus, peccati quidem immanitate detenti, sed in tuo nomine congregati, decantassent, ubi assurgentes resederunt, et a priore ammoniti essent ut quem idoneum iudicarent eligerent, se si idoneum nosset electum, paratum electioni assentire: assurgens suprascriptus frater bone uite et testimonii ante conuersionem et post conuersionem, fideles orationes toto conuentui ex parte domni abbatis Rodulfi perorauit.  Quibus ammirantibus, et salutationem illam genibus terre deflexis grate et cum lacrimis excipientibus, ille adiecit: iubere domnum abbatem Rodulfum  per obedientiam, ut successorem sibi quem ipse nominasset, quem elegisset, cui onus suum imponendum decreuisset, eligerent. Qui cum stupentes obedientiam excepissent, ille subiungens priorem nominauit, et pro eadem obedientia, que sibi sicut et aliis iniuncta fuerat, ne inobediens esset, eum cum nominasset elegit, Assensum est ei a cunctis, sed ab eo, qui nominabatur, non est: Ego, inquiens, dixeram, si idonea persona eligeretur, me consensurum electioni; nunc, quia uideo uos infirmum et hebetem elegisse, et cuius infirmitas desidie uobis fomentum sit, non assentio, maxime cum et electio uestra canonum repugnet institutis, et ob hoc infirma sit, quod non licet prelatum ecclesie successorem sibi eligere. Dicebat hec et alia multa, cum  ille frater id solum omnibus obiceret: Domnus abbas Rodulfus per obedientiam precipit. Quid multa? Electio facta ad laycos relata est, et preceptum atque consilium prefati patris illis relatum est, in quo omnis assentiret congregatio. Quam electionem illis suscipientibus, et in ea una uoce omnibus acclamantibus, ad capitulum reuocatur episcopus. Et cum resedisset cum abbatibus et cleri capitaneis, assurgens sepedictus frater idem, quod dixerat fratribus, recapitulauit episcopo ceterisue primoribus, domnum uidelicet abbatem Rodulfum et iubere et precari ut successor a se electus et nominatus sibi daretur. Electionem igitur quantum in se erat, laudat episcopus, et inquirit utrum in hac consentiret  conuentus et populus. Quibus pariter acclamantibus, cum electus que dixerat eadem et similia uellet repetere, et electionem in se factam niteretur improbare, a fratre cui preceptum fuerat concurritur, arripitur, et cum sederet, ab eo et reliquis qui ad hoc ipsum opem suam parauerant, presentie epicopi sistitur, et ut baculum pastoralem suscipiat, ammonetur, cogitur, nec uincitur. Ubi inflexibilem eius animum uidit episcopus et qui aderant, inchoata antiphona Confirma hoc Deus, in ecclesiam a fratribus asportatur potius quam deducitur, et in loco abbatis sistitur, signa manibus eius ui imponuntur, nec ab eo pulsantur; et a conuentu ut moris est iam non resistens, quia non proficiebat, deosculatur, et sequenti dominica in abbatem benedicitur.  Actum est hoc anno ab inc. Dom. 1099. 4. Non Aprilis, 4. feria, 5. die depositionis  bone memorie patris Rodulfi. At uero sepulcrum patris predicti diligenter clausum et bituminatum est, et ei tabula marmorea imposita est, et quia est in ingressu chori, ante altare scilicet sancti Benedicti, ut ubi a mandato cotidiano fratres redeuntes prosternantur,  et oratione finita memoriam patris inibi quiescentis faciant, constitutum est; et ne cui graue uideretur, memoria que solita erat pro domno abbate Richardo dici post matutinos, que quasi ob grauamen fratrum ab eo intermissa est, quia id fratribus aliquibus, apud quos, ut dignum est, patris Richardi memoria celebris habetur, graue uidebatur, repetita est, ne quasi causarentur memoriam illius intermissam, et huius iniciatam. Sed et usque hodie bonus utrorumque patrum successor, ante sepulcrum transiens, oues sibi ab eo commissas illi reconsignat; et ut ab eo regantur et protegantur, et pastor et oues plerumque ore, semper autem animo ac deuotione exorat. Tribuat illi Deus ut curam, quam inuitus suscepit, fideliter exequatur, ut ab auditu malo  non timeat, sed Euge dominicum audiat, et supra multa constitui mereatur. Qui autem uoluerit agnoscere quid de patre nostro Richardo huic patri nostro Rodulfo ab angelo ostensum sit, ut ab eo fratribus relatum est, in uita prefati uenerabilis uiri Richardi querat, et inueniet. Natus est autem isdem uir, qui sic ordinatus est, in episcopio Leodensi, non ignobilis familie, et eodem tempore quo et domnus abbas Rodulfus seculo derelicto monachicum habitum suscepit, et in eodem cenobio quo et ipse; et, illo promoto ad abbatiam cum prior esset, in locum eius substitutus est, et post cum Diuionem commigrassemus, claustralis ibi prior habitus est, et postmodum regressis fratribus ad cenobium, reuocante eum  prefato patre, sub eo et ab eo prior uirdunensis institutus est. Sic per singula monasteria et ministeria probatus, semper ascendens et proficiens, ad regimen animarum loco et uoto patris assumptus est.

Anno ab inc. Dom. 1101. die festiuitatis sancte Cecilie, uentus uehemens Normanniam intrauit, qui adeo uehemens fuit, ut quedam edificia strauerit, siluas autem ita deuastauerit, ut etiam annosas quercus non aliquibus ut assolet in locis, sed totam siluam, dum hec eruta alteri innisa, eam cui innititur frangit et deiicit, ab imis radicibus eruerit. Fuit autem circa mediam noctem, et durauit fere usque ad diem mediam, nec aliquando temporibus nostris huiusmodi uentus auditus est, quocumque irruit, ita omnia pessumdederit.

 Anno ab inc. Dom. 1102, ordinatus est in episcopum Aniciensem Pontius Case Dei abbas, et abbatiam Case Dei procurandam suscepit Aymericus. Legatus quoque in Burgundiam et Franciam directus est Richardus Albanensis episcopus, primo sancti Stephani Mettensis ecclesie decanus.



SERIES ABBATUM FLAuINIACENSIUM.


 . . . . . [440 1Kb] Gayroinus episcopus successit, et in expeditione imperatoris obiit 2 Non. Iulii 755 indict. 13.

 Manasses ordinatur abbas dono Pippini regis. Hic corpus sancti Preiecti a uolouico relatum Flauiniacensi ecclesie intulit. Moritur anno 787 [789.]  ind. 15. et post eum [441 1Kb] Adalbertus ordinatur. Obiit anno 4. et Zacho successit, ordinatus Kal. Maii  , et hic quarto anno obiit 7. Idus Maii . Alcuinus post hunc successit , 7 anno Apollinari sedem reliquit dono Karoli imperatoris . Quantus hic, qualisue fuerit, publica continent gesta; obiit tempore Ludouici imperatoris indict. 4, 826, et mortuo uigilius successit. Huic anno 839, Adreualdus successit, et tertio anno obiit. Marianus successit 845. ind. 8, et Wlfaldo sedem reliquit. Quo migrante, Warinus comes dono imperatoris Karoli prefuit uice abbatis, et sub eo Sarulfus diaconus, et post eum Gozserus abbas successit. Quo defuncto, Hugo successit 16 anno Karoli; et ei successit sanctus Eygil. postmodum Senonensis archiepiscopus,  qui corpus sancte Regine transtulit. Huic etiam Sigardus succedit et 5, anno Wolfardo, Ludouici II imperatoris sororio, dono eiusdem sedem reliquit. Cuius ordinationis anno 3 consecratio Flauiniacensis ecclesie acta est a Iohanne papa et 18 episcopis, anno 878 ind. 11. Quo etiam anno moritur Ludouicus imperator, et Karlomannus successit. Post hec Adalgarius episcopus Eduensis a Karolo Simplice primo anno regni eius sub Odone abbatiam perquisiuit et obtinuit, et ab hoc a papa Romam inuitatus, in itinere obiit Trenortii, anno eodem, scilicet 893; et sub eo Aquinas prepositus fuit. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Richardi ducis successore. . . . ordinari,  quem ordinauit Argrimus a Iohanne papa de Lingonensi episcopatu depositus, sed a Formoso restauratus in Lugdunensi, cum non haberet pallium, nec restitutam dignitatem qua posset episcopum consecrare, et contradiceret ordinationi ex parte pape Tetbaldus Lingonensis episcopus. Quamobrem Argrimum Formosus inrecuperabiliter deposuit et Walonem cum fautoribus, id est Richardo, Manasse et reliquis, pro inuasione ecclesie Flauiniacensis excommunicauit. Walo tamen seculari potentia fultus, episcopatum obtinuit, et abbas Flauiniacensis factus a se ipso casamentum sua manu retinuit, et sub se Otbertum prepositum constituit. Sic per multa annorum curricula absque abbate  fuit Flauiniacensis ecclesia. Sic etiam casamenta ecclesie, dum sibi uicissim succedunt, pontifices Eduenses in sua diuisione obtinuerunt. Post Otbertum prelatum, Girfredus de morte Adalgarii culpatus, sed iudicio episcoporum purgatus, prelationem obtinuit: cui successit Raingus magne utilitatis et honestatis. Obiit Idus Maii. Obiit etiam Walo anno inc. Dom. 913 ind. 15. Herueus successit, et sic abbatiam sibi tenuit, et sub se Gausarium prelatum constituit. Herueo nichilominus decedente, Romundus substitutus est. Hic curam Flauiniacensis  ecclesie Rainoni abbati Magabrensi commisit, tempore Rodulfi regis filii Richardi Iustitiarii. Quo decedente, Wichardus succedit, et ei domnus Fulcherius tempore Ludouici filii Caroli Simplicis. Hic Hierosolymam profectus anno dom. inc. 944 indict. 2, partem claui Domini et portiunculas crucis eius, zone et sudarii, baculi quoque apportauit sue ecclesie. Rexit etiam Diuionensem ecclesiam. Sanctam quoque Paschasiam Flauiniacensi intulit ecclesie, mediam scilicet partem corporis eius. Obiit quarto Kalendas Maii, anno 955, et successit ei Milo Magabrensis. Romundo migrante anno 968 indict. 11, Gerardus successit. Milo abbas Romam profectus, priuilegium a Benedicto papa obtinuit. Gerardo pontifici Eduensi domnus Walterus successit anno  978. ind. 6. Hic defuncto Milone, Roberto Flauiniacensem tradidit ecclesiam; qui totam eam, nisi cautum esset, pessumdedisset ecclesiam. Expulsus enim de abbatia, quia erat propinquus Landrici comitis Niuernensis, commissus est ei prioratus celle Corbiniaci, et Heldricus Cluniacensis monachus abbas subrogatus est. Robertus uero Corbiniacum ueniens, de eo se abbatem uocari fecit. Ex eo Corbiniacus abbatia dicitur. Obiit Heldricus anno dom. inc. 1010, et Amedeus successit, et cellam Corbiniaci recuperauit. Colticensem etiam et Sinemurensem et Bellilocensem cellas instituit, et multe authoritatis et dignitatis obiit, et Aymo successit, sed culpatus de simonia, in manu Leonis pape IX uirgam pastoralem dimisit, et Odo I Aremari monasterii  monachus successit, et post 2 annos Odoni II sedem reliquit, Elmuino sedem Eduensem procurante, qui etiam Corbiniacum, quia tunc non habebat, nostre reddidit ecclesie; ubi cum processione facta susciperetur a monachis, in processione minus caute uirgam pastoralem, quam Robertus diabolicus laqueus habuerat, suscepit, a fratribus nostris id omnino calumniantibus, et ob id de processionis statione recedentibus. Hac igitur de causa inualescentibus mandatis apostolicis, ne quis abbas duas obtineat abbatias, accusatus ab eisdem in concilio Exoldunensi, quasi qui contra decreta apostolica duabus preesset ecclesiis, uirgam reddidit, et requisita iustitia de cella sua, id est fundo Flauiniacensis  ecclesie, nichil obtinuit. Errwino tandem episcopo decedente, cum in Aganonem communis processisset electio, curiam regis Francorum Heinricus abbas adiit, auribus regiis querimoniam suam propalauit, et procedente iustitia coactus est episcopus sacramento firmare ut, mox post consecrationem suam, ius suum reformaret Flauiniacensi ecclesie. Et quia abbatis Flauiniacensis est prima uox in electione episcopi, quam omnes debent confirmare, in capitulo Flauiniacensi ueniens electus episcopus, fidem fecit in osculo sancto fratribus pusillis et  magnis de redintegratione ecclesie Flauiniacensis, id est de restitutione celle Corbiniacensis. Sed quod promisit, delinitus obsequio Corbiniacensium non impleuit, ius tamen suum esse semper protestatus est priuatim et publice. Odone ergo decedente, Rainaldus ducis frater, eiusdem loci monachus, substitutus est. Hic corpus sancti Preiecti recondidit in loculo aureo, gemmis et argento sub studio et labore composito, et ad transmutationem ipsam  inuitauit domnum Hugonem Cluniacensem abbatem. Ecclesiam quoque sibi creditam honestauit palliis et cappis et ornamentis diuersis; strenuitatem tamen animi sui infirmitate prepediente, ut uoluit, exequi non potuit; mortuus enim est in primeuo flore iuuentutis, necdum septem annis in prelatione perexpletis. Et post hec fere septem annis absque rectore fuit ecclesia, nisi quod Elmuinus solis duobus prefuit mensibus.




CIRCA INITIUM SAECULI.
BEATUS WOLPHELMUS ABBAS BRUNWILLERENSIS PROPE COLONIAM.





uITA B. WOLPHELMI Auctore CONRADO eiusdem loci monacho ac beati Wolphelmi discipulo.






OBSERuATIONES PRAEuIAE.

1. Beatus Wolphelmus, tertius monasterii Brunwillerensis abbas, uite sue scriptorem habuit unum e suis discipulis, Conradum nomine, qui sancti magistri sui gesta, ut pleraque uiderat, ac de cetero ab aliis uiris fide dignis audierat, scriptis fideliter et accurate commendauit. Illud opus paucis post beati uiri obitum annis scriptum fuisse patet, tum quod Euerhardo proximo Wolphelmi successori sit nuncupatum, tum ex fine prologi, ubi auctor sic loquitur: Â»Quod si ullius fides hesitauerit, tot exstant idonei testes quot ex illius temporis collegio fratres usque nunc permanent superstites. Â»Conradi uero ipsius elogium paucis his uerbis describit Trithemius in Chronico Hirsaugiensi ad annum 1091, ubi de Wolphelmo agens ait: Â»Eius uitam plenam uirtutibus et signis Conradus monachus atque discipulus eiusdem ueraci narratione descripsit ad Euerardum Brunwillerensem et Hermannum Sancti Pantaleonis abbates; qui Conradus, cum esset in sacris secularibusque litteris non infime doctus, et a bono doctissimoque preceptore optime in omni scientia imbutus, composuit et alia quedam opuscula quibus ingenii sui acrimoniam ad posteritatis notitiam transmisit.Â« Quenam sint illa opuscula que edidit Conradus, nos latet, nisi quod idem Trithemius in Sangallensi Hirsaugiensis Chronici editione et in Catalogo uirorum illustrium, alterum librum de beati Wolphelmi miraculis preter eius uitam, ac complures sermones ab eo editos fuisse dicit, cum aliis opusculis que sibi incognita fatetur. Laudatum hic a Trithemio De miraculis librum, si alius fuerit a uita quam Bollandiani exhibent, excidisse facile crediderim, cum neque a Surio, neque a Bollandianis, ad quos multa de Brunwillerensibus sanctis transmissa sunt, editus fuerit.

2. Porro ex hac Conradi uita plerique auctores qui postea secuti sunt beati Wolphelmi elogium contexuere, quales sunt ex recentioribus Yepesius tomo uI Annalium Benedictinorum, Bucelinus in Menologio Benedictino, aliique ordinis nostri historie scriptores, et inter ceteros ipse Trithemius, qui in Chronico Hirsaugiensi hec ad annum 1091 habet: Â»Eodem anno quo in abbatem fuerat electus Gebhardus, tribus uidelicet et septuaginta diebus ante obitum sancti Patris Wilhelmi, anno Christiane salutis 1091 x Kalendas Maii, mortuus est uenerabilis atque sanctissimus ille Brunwillerensis cenobii abbas, Wolphelmus nomine, uir tam in diuinis Scripturis quam secularibus litteris egregie doctus, cuius sanctissima conuersatio multis profuit ad salutem. Magna inter duos istos reuerendissimos uiros, Wilhelmum Hirsaugiensem et Wolphelmum Brunwillerensem familiaritas pari fuit sanctitate comparata, que usque ad mortem utriusque inuiolata permansit,Â« etc. Iisdem elogiis eum exornat in Catalogo uirorum illustrium. qui Germaniam suis scriptis illustrarunt, ubi etiam opuscula ab ipso edita recenset. Â»Wolphelmus, inquit, abbas . . . , uir in diuinis Scripturis eruditus, et in secularibus litteris egregie doctus, uita et conuersatione deuotus atque sanctissimus, et multorum miraculorum patratione clarus, ingenio subtilis et comptus eloquio, metro excellens et prosa. Scripsit nonnulla preclara uolumina, sed pauca eorum ad notitiam meam peruenerunt. Contra Berengarium Turonensem de sacramento altaris edidit paruum, sed necessarium opus ad Meginhardum abbatem, lib. I. Sermones quoque multos ad fratres, et uarias ad diuersos epistolas. Carmina etiam multa et elegantia uario genere metri composuit, et epigrammata super omnibus uoluminibus sue bibliothece ordinauit. Alia quoque nonnulla scripsisse dicitur, que ad notitiam nostre lectionis minime uenerunt.Â« Eius opusculum De sacramento altaris, cuius Baronius meminit ad annum 1059, Conradus uite inseruit num. 10, in quo illud singulare obseruari potest quod Berengarius Dominum Christum ad discipulos ianuis clausis ingressum fuisse negauerit, quem errorem ab aliis auctoribus ei fuisse tributum nusquam inuenimus.

3. Preter monasteria Sancti Maximini Treuirense et Sancti Pantaleonis Coloniense, in quibus priuatam uitam egit beatus Wolphelmus, aliis tribus prefuit, que non solum sanctissima uita, sed etiam cura pastorali  et paterna sollicitudine egregie illustrauit. Primum est Gladbacense in agro Iuliacensi, alterum uero Sigeburgense trans Rhenum; sed cum ibi exterioribus negotiis supra modum grauaretur, ab Annone Coloniensi episcopo ad Brunwillerense monasterium, quod aliquot leucis ab eadem urbe distat, translatus est; ibique usque ad uite finem perseuerauit. Monasterium istud Erenfrido seu Ezzoni comiti palatino originem suam debet, qui illud in honorem sancti Nicolai cum uxore sua Mathilde, Ottonis secundi imperatoris filia, construxit, operam promouente beato Poppone abbate Stabulensi, qui ibi Ellonem abbatem primum instituit, anno circiter 1024. Ezzonis comitis Mathildisque eius uxoris ac filiorum uitam ad nos transmisit R. P. Willelmus Wlfrath, prior Sancti Pantaleonis Coloniensis; sed cum iam a Bollandianis ad diem 21 Maii edita sit, nonnullisque fabulis aut dubiis rebus uideatur interpolata, eam omittere uisum est. Id solummodo notandum uelim Ezzonis filias sex totidem ordinis nostri monasteriis prefuisse, preter Richezam Polonie reginam, erga Brunwillerense monasterium munificentissimam. Monasteriorum autem, et ipsarum nomina sic recenset ille auctor: Â»Adheleit in Niuilla monasterio, Theophanu in Asynde, Heileweig in Nussia, Mathilt in Didinckirica atque Wilica, Ida in monasterio Sancte Marie in Colonia, Sophia similiter in monasterio Sancte Marie Moguntie, atque Gandersheim, sanctimonialibus feminis sunt prelate loco regiminis.Â«

4. Ceterum cum Wolphelmus nondum publico decreto inter sanctos annumeratus sit, nullaque etiam apud Brunwillerenses nostros, ut quidem scribit Henschenius, officio publico colatur, eum beati titulo donasse satis fuit. Quamuis in catalogo reliquiarum eiusdem monasterii, qui ad nos transmissus est, inter alias recenseatur caput beati Wolphelmi, Â»cuius, inquit, catalogi scriptor, ossa reliqua per bella huc illuc distracta et asportata fuerunt uiolentia militum.Â« Que sane indicant eius sacras reliquias e terra leuatas fuisse ac publice uenerationi expositas. Unde Gelenius libro tertio De admirandis Colonie Agrippine, inter festa peculiaria monasterii Brunwillerensis, festum sancti Wolphelmi ad diem 22 Aprilis assignat. Quo quidem die memoriam eius recolunt Martyrologia Benedictina Arnoldi Wionis, Hugonis Menardi et Benedicti Dorganii, Molanus in additionibus ad Usuardum, Martyrologium Germanicum, Philippus Ferrarius in Catalogo sanctorum qui in Martyrologio Romano non habentui, aliique passim eiusmodi auctores.



PROLOGUS.


 1. Dominici gregis pastoribus, rectoribusque uigilantissimis, Euerhardo  uidelicet cenobii Brunwillerensis, et Herimanno in Colonia beati Pantaleonis, Conradus infimus omnium sub regulari proposito, coronam uigilantibus repositam a Domino. Hortamini, Patres excellentissimi, nos uitam beati Wolphelmi abbatis scriptis depromere, secundum a Deo uobis collatam prescientiam, non modicam hinc fidelibus prouidentes edificationis gratiam. Satagitis enim ut uirtutum eius exempla ad notitiam legentium litteris deducta, bene uiuendi piis mentibus pariant instituta. Sed quid, Patres illustrissimi, id placuit iniungere nobis, dum nec scientia suppetit, nec facundia sermonis suppeditat? Porro in iubendo uestra tanta est auctoritas, ut,  licet quod exigitis paueamus, omnino tamen negare uobis nefas esse ducamus. Liceat autem sub exemplo rei uisibilis, plenius uobis declarare qua sumus hactenus suspensi dilatione. Nostis quod absque dubio acies oculorum solis succumbat reuerberata splendore; quanto magis scintilla nostre scientie, si altiora se presumpserit attentare? uerum, ne sanctitatis illius testimonium diutius differendo uideamur subtrahere, quamuis mole uideamur uicti succumbere, uestris tamen uotis, pro uirium nostrarum facultate, statuimus obedire. Dat ausum etiam uel fiduciam istud presumendi, quod quisque pro suo modulo, in Domini legitur obtulisse tabernaculo: alius aurem et argentum; alius purpuram uel coccum tinctum; alius pelles rubricatas  arietum. Bene autem agitur nobiscum, si pilos  obtulerimus caprarum. Hec autem omnia cum allegorica sint, ut catholici doctores tradunt, in diuersis donariis gratiarum genera distinguentes, in pilis caprarum, quibusdam locis uerba exprimi uoluere laudationum. Unde, quoniam per scientie donum, uel affluentiam meritorum, perfectionem illam attingere nequimus auro figuratam et argento, purpura, uel cocco bis tincto, ceterisque donariis: cupimus saltem pilos offerre caprarum, quod est, uitulos labiorum nostrorum; quatenus in tabernaculo Domini utcunque nos contingat utiles inueniri, ne uacui prorsus appareamus in conspectu Domini. Itaque uirorum illustrium actibus uel triumphis traditis litterarum monimentis, triplex inesse commodum reperitur utilitatis, dum studio emulande pietatis,  tot plerique modis illorum informantur exemplis. Sunt quippe instrumenta bonorum operum errantium uia, penitentium uenia, perseuerantium spes et corona. His tribus generibus differentiarum uim profecto patitur regnum celorum , dum errans corrigi, penitens iustificari, perseuerans contendit saluari. Laudes etiam diuine attolluntur, dum ad exemplum fidelium, sanctorum merita ad memoriam reuocantur. Ne uero plura replicando fastidium legenti faciam, per hec omnia ad illud tendit oratio, ut doceam sanctorum merita, rediuiua fidelium uotis semper accipere incrementa; dum superna gratia illorum fecunditatem mentibus prestat, et fructificandi gratiam subministrat. Igitur sancti ac beatissimi Wolphelmi abbatis uite seriem explicaturi,  nil aliud prorsus intendimus prosequi, quam quod  ab idoneis testibus contigit audiri, seu quod aliquot annis ministrantibus uel astantibus sibi, diuina nobis gratia contulit intueri. De quibus, si ullius hesitauerit  fides, tot nobiscum exstant idonei testes, quot ex illius temporis collegio fratres nunc usque manent superstites.



INCIPIT uITA.


 2. Igitur gloriosus Domini confessor Wolphelmus in Ribuarensi  pago ex illustri prosapia ortus, Dei, omnem iustum gratuito illuminantis, preueniente gratia, lineam generose propaginis ornauit titulo sanctitatis. Qui merito iuxta etymologiam, uel idioma lingue regionis illius, Wolphelm  dignoscitur appellatus, quoniam pro castris Domini contra  immanissimum lupum, id est diabolum, galea salutis munitus, erat congressurus; quod quam efficaciter, quam strenue, pro re, pro tempore, nomini contendens gestis congruere, studuerit exercere, loco suo lector plenius poterit inuenire. Pater uero ipsius, Frumoldus  nomine, ut ex nominis eius liquet expressione, probus modis omnibus floruit actione. Hic genere moribusque sibi competentem, Euezam nomine, sortitur uxorem: quibus, iuxta Apostolum, honorabile connubium et torus exstitit immaculatus ; quoniam matrimonium non contraxere causa explende libidinis, sed gratia procreande sobolis. Qui genere clari, et inter suos quodam innocentie priuilegio insigniti, erant christiane religionis deuotissimi cultores, fidei dote pollentes,  caritate feruentes, pietatis amatores, iuxta Apostolum, bonum operantes ad omnes . uerum domina Eueza, ut illustrem exponam familiam et alti sanguinis decus, ex cuiusdam illustrissimi comitis, Sicconis nomine, stirpe descenderat, quem et ampla prediorum spatia, et utriusque sexus numerosa familia, sed et militaris animi commendabat audacia. Hic, quod opibus et nobilitate sit celsius, iustitiam equitatemque sectatus, qua Deo nil inuenitur acceptius, totis elaborabat nisibus ut, sicut propaginem magnificentia generis, ita et illustraret operibus pietatis. Unde procul dubio innuitur hunc iustum tamque preclari meriti uirum, ex modestis et piis parentibus ortum, quanquam plerosque legamus  iustorum ex parentibus editos impiis, ueluti rose gignuntur ex spinis. Genitricem uero eius, quam, exemplo Rachelis, pro filio doloris ac dextere, in benedictione seminis Abrahe hunc constat peperisse, dubium non est, cum Anna Samuelis matre, uicem a Deo commodati fenoris meruisse. Pari quippe uoto hec filium inuenitur obtulisse Domino. De qua etiam plane sentiendum, quod non minus placuerit in tabernaculo Domini propter commercium coniugii, quam si toro minime fuisset sociata uirili; hinc etenim  potius laudis eius uidetur propagari titulus, quod tam bene redolentis floris fructum ad totius Ecclesie edidit statum, quam quod clarissimum stemmatis ramum, ab anteritate dignoscitur traxisse priorum. Magis denique Omnipotens uniuscuiusque approbat mentem, quam conditionem, dum liber ac seruus, unum profecto in Domino sumus. Ea uero  solum, preter omnem mundi gloriam, Deo probatur grata libertas, eamque nobilitatem non eximet ulla uetustas, si quid boni, si quid recti aut nos ipsi fecerimus, aut talium studiosos successores habere meruerimus.

3. Primam itaque humani incrementi beatus Wolphelmus ascendens lineam, auspice Deo, de infantia ad bone indolis transiit pueritiam. In qua etate, et liberalium artium disciplinam est professus, et suorum instantia, Colonie apud edem  beati Petri apostolorum principis, corpori congregationis sociatus. Quo temporis articulo, post iuniorem Ottonem sceptrum imperii Henrico secundo feliciter administrante, rebus quidem bellicis uiro potentissimo, circa ecclesiasticas uero disciplinas solertissimo,  sanctus Heribertus, toto iam orbi fama sanctitatis notissimus, sancte Coloniensi Ecclesie presidebat episcopus. Qui beatissimus pontifex, iam ultime etatis senio fessus, famulum Dei Wolphelmum, tam corpore adhuc quam et malitia paruulum, more sibi Christiane religionis oblatum, ut euangelicum Dominus paruulum, in medio statutum benedixerat, et per sacri chrismatis unctionem, sanctique Spiritus inuocationem, in filiorum Dei transtulerat sortem. Porro ne inanis, aut uacua, uel certe fortuita in illo posset estimari tanti benedictio uiri, sancti Spiritus attractus calore, ad contemplatiuam uitam toto iam mentis desiderio ceperat anhelare, satisque fecisset uotis, si immaturitas id non impedisset etatis. uerum  quanto naturali processu augmentum capiebat uirium, tanto in dies sancti feruoris illius crescebat desiderium.

4. Fuit autem ut corpore castus, ita mente sobrius, tantam possidens gratiam uultus, ut quodammodo angelicus eius putaretur aspectus. Preter hec diuine pietatis indicia, in eruditione Scripturarum tantam promeruit efficaciam, ut quod semel legendo aduerteret, perpetuo retineret. Quod plerumque, ut credimus, occulto Dei agebatur iudicio, ne beatissimo  uiro, in aliquo scientie deesset plenitudo. Igitur, exceptis diuinorum uoluminum paginis, quidquid peta cecinit, orator facundus disseruit, philosophus excogitauit, quadam penna altioris sensus penetrauit. Quanquam uero tanta iuuenis scientia preditus claruerit, nunquam tamen hinc iactantie uitio elatus succubuit, memor dicentis Apostoli: Nolite seduci per inanem sapientiam huius mundi . Tanta autem grauitas, tanta morum illi inerat maturitas, ut palam cunctis daretur intelligi, uas illum electionis existere. Nullam uero pro carnali ingenuitate sibi patiebatur reuerentiam exhiberi, utilius censens amore Christi se humilem exhibere personam, quam animum habere degenerem. Ineptas etiam fabulas, iuuenumque lasciuiam declinabat,  uenenatas adulantium linguas abhorrebat; uaniloquium, leuitatem oculorum, totiusque motus corporis, anchora cohibebat grauitatis. Considerans itaque et perpendens magister scholarum hunc illius in omnium uirtutum disciplinis profectum, gaudebat doctrine illi impendisse studium, quem perfectionis cernebat attigisse fastigium. Arctius itaque sibi eum eligens annectendum, honorificentiusque seruandum, assumpsit illum consortem participemque laboris, onus cum illo partiens regende discipline scholaris, Feruebat itaque in eo magnifice studium, iugi exercitatione Scripturarum: et, quoniam scientie illius thesaurus non occultabatur absconditus, fiebat ubique, fama uulgante, celeberrimus. Hinc non minor de longinquo, quam ex proximo, studiosorum illum  clericorum expetebat frequentia, presenti auditu cupientium experiri quanta in illo ueri Salomonis uigeret sapientia. uerum sicuti nulla eum argumentatione concludere, sic nulla tam argute propositionis ualebant documenta proponere, que concite non soluerentur, conuenienti historica uel allegorica expositione.

5. Itaque nouorum iste ac ueterum de bono thesauro sui cordis prolator, animaduertens quante impossibilitatis sit duobus dominis seruire , ut uni Deo, cui seruire regnare est, liberiori animo posset inherere, seculo penitus deliberat renuntiare. Iuxta illud ergo Gregorianum , pedem quem quasi in ingressu mundi  posuerat, retrahens, ruptis terrenarum uoluptatum catenis, morarum impatiens, fugam iniit, latenter discessit, sanctumque Maximinum in Treuerica urbe expetiit, ubi sub uenerabilis Patris Bernardi  regimine, amplius et perfectius tunc temporis monachicam uitam feruere cognouit. Ibi preoptati diu  uoti compos effectus, se monachum est professus, senisque cum Seraphim alis amictus, Deum excelso glorie solio subnixum tranquilla mentis acie contemplari letatur. Quod ne abusiue uideatur prolatum, nouerit lector, Romana auctoritate decretum  , illius ordinis habitu significantiam exprimi sex alarum. Duas alas, illo quo totius corporis uelatur altitudo: duas, quo brachiorum tegitur latitudo; duas uero superiores, inuicem sibi iunctas, capitis operimento. Quod quia priorum sancta definiuit auctoritas, nulla argumentatione refellere habet posteritas, cum uideatur et crucis per omnia speciem gerere eiusdem habitus inspecta qualitas. Quam crucem beatus Wolphelmus, ut alter Paulus, uel Antonius, non tantum exterius assumens, sed et  interiori homini indissolubiliter astringens, onere seculi expeditus, sequebatur Christi uestigia, expansis in sue exaltationis ligno manibus ad se trahentis omnia.

6. Colonienses interea, quibus non leuiter ferendum uidebatur tante sanctitatis uiro carere, ubi ubi requisitum, tandem audientes Treuiris angelice conuersationi studere, inuicem contulerunt qualiter eum possent repetere. Hinc Herimannum  , illis diebus Colonie currum Dei aurigantem, adeunt, quid habeant uoti palam faciunt illi, et cur alio translatum insigne urbis sue non repetat, pie seuera indignatione in eum conclamant. Erat tunc uidere togate urbis primores iterum Gregorii   sui discessum conquerentes; quia non maior illo discedente Romanorum confusio, quam hoc absente Coloniensium agitabatur questio. Nec id iniuria. Sicut enim ille, suo nomini bonis operibus congruendo, sue et proximorum saluti inuigilabat; ita et iste fidei opera exsequendo, cunctorum dilectione et ueneratione dignissimus erat. Archiepiscopus autem iuxta illud Sapientis: Qui a multis timetur, necesse est ut multos timeat, subiectorum importunitatibus obtemperare festinat; sed suspicatus Treuirenses difficile reddituros uirum tam laudabilis uite, estimauit eum repetendum, facta in totius Ecclesie auditu uocatione.

7. Eminebat tunc temporis inter presentis regni celorum maiores, Henricus  abbas monasterii  Sancti Pantaleonis, qui memorati et sepius memorandi uiri auunculus erat. Iste karissimi sui reuocationem gratanter quidem suscipiens, sed illam equanimiter ferre nequiens, episcopi presentiam expetiit, quid facto opus sentiret, exposuit. Pontifex sani consilii neglector fugiens apparere, litteras  sigilli sui impressione bullatas, Treuiros maturat dirigere, ad patrem uidelicet Bernardum, sub cuius conuersabatur regimine. Ille perpendens nichil interesse utrum ouem alienam de manu pastoris sui rapuisset, uel eo inuito retinere contenderet, humilem tante legationi prebuit assensum, quamuis non sine graui merore tantum gregis omitteret ornamentum. Talem adolescens, monastice uite desiderantissimus, Coloniensium passus uiolentiam, in sui pontificis deducitur presentiam: a quo, ut filius debito paterne dilectionis affectu recipitur, et propter assumptum angelice dignitatis habitum, Henrici auunculi sui prouidentie commendatur. Qui uidens eum assuete solitudinis inherentem studio, frequentiam audiendi et uidendi causa undique concurrentium  habere fastidio, urbe eductum, preposuit cuidam sui regiminis abbatie, nomine Gladebaco. Cuius utilitatibus quam strenuam sue sagacitatis curam impenderit, nemo eorum qui precesserunt credulus dubidare poterit.

8. Interea isdem uir Dei, cuius animus a terrenorum appetitu pergere erat, et sine corpore uelox  ad supernorum ciuium societatem tendebat, dudum preconceptam aggressus est peregrinationem, Romamque petiit causa soluendi uota precum apud apostolorum confessionem. Qui uero, in suis positus, unicam salutis nostre hostiam singulis diebus assueuerat immolare, ab hoc etiam inter eundum noluit desuescere. Neque enim grauis uidebatur  itinerisdilatio, que fiebat solo amore patrie celestis. Factum est autem ut nonnulli peregrinationis illius comites, humano more ad dulcia soli natalis arua suspirantes, eo paucis cum necessariis relicto, abirent, quasi ex hoc expeditiorem et uiam et reditum habituri essent. Sed frustra renisi sunt sententie Apostoli, qui omnem [profectum] non uolentis neque currentis, sed miserentis ait esse Dei . Ita enim occulta Dei uoluntate profecit sancti uiri dilatio, et ita illorum dilata est acceleratio, ut unius hore una omnium fuerit peruentio. Nondum enim illi expediti uiatores apostolorum subintrarunt limina, cum uir Dei subsequenti gradu pressit eorum uestigia; non tam uerbis ostendens quam rebus, non esse in quoquam hominum uiam eius. Qui expertam  in hoc rerum euentu Dei omnipotentiam admirati, transacto peregrinationis negotio, in sua sunt reuersi, ex illo tempore Dei hominem digno reuerentie loco habituri.

9. Herimanno autem Pelegrini successore cum uita pontificatus infulis exuto, pari Coloniensium assensu substitutus est diue memorie archiepiscopus Anno. Qui cum, ut sacerdos magnus in diebus suis, uolens Deo placere, miro religionis ferueret amore, non minimum expendebat in constructione cenobiorum, unde unde legis Dei emulatores aggregans inhabitationi eorum. Cetera igitur pie sollicitudinis monimenta Sigebergensis cenobii constructione  decorauit, uirumque sepedictum, accepta sanctitatis eius notitia, loco preponere curauit. Sed studiosum diuine contemplationis hominem, actiue uite, talibus initiis pernecessarie, uidens omnino expertem, eduxit eum ad locum solitudini eius competentiorem. In proximo enim abbatia Brunwilerensis erat, que quoniam uiduata erat pastore, curam eius sancti uiri commendauit prouidentie, quam sine propositi detrimento facile posset explere.

10. Istis diebus Francia turbabatur per Berengarium Turonensem, qui asserebat eucaristiam, quam sumimus in altari, non esse reuera corpus et sanguinem Christi. Unde contra eum, et pro eo, multum a multis et uerbis et scriptis disputatum est. Aduersus quem etiam exstat huius beatissimi  uiri epistola ad quemdam Meginhardum abbatem Gladebacensem edita, firmiter undique ueritatis assertione subnixa: qui quasi filius patrem scriptis consuluit super huius questionis definitione. Quam licet attexere sit longum, utilitati tamen prospicientes legentium, non incongruum duximus presenti inserere opusculo, ut ad notitiam translata posterorum, hinc eius cognita sinceritate fidei, caueant fideles aliquando huiusmodi erroribus implicari. Est autem hic modus uel textus epistole:


Epistola sancti Wolphelmi de sacramento eucaristie, contra errores Berengarii.

11. Â»Dei gratia WOLPHELMUS abbas, coabbati MEGINHARDO salutem.

Lac doctrine spiritualis, quod a me rogasti, de  celo tibi fide et humilitate largius accumulasti. Fide, quoniam quod in me non est, credis in me posse Deum omnipotentem operari; humilitate uero, quia, deficientibus meritis et sapientia, canitiem et ordinis dignitatem non abhorres in me uenerari. O quam consequens est ut, dum nocet quod inebriat, pro remedio desideres quod deebriat. Nocet autem quedam ebrietas heresis Berengarii, cuius ebrietatis periculum declinemus, et ad ubera uino meliora appropiemus. Et mox, ut eam assertionem, iuuante Christo, possimus destruere, que clausis ianuis eum ad discipulos post resurrectionem non intrasse nititur astruere; ex matris Ecclesie manans mammis, lactet nos  Euangelium Ioannis: Cum esset, inquiens, sero die illo una Sabbatorum, et fores essent clause, ubi erant discipuli congregati, stetit iehsu in medio . Et paulo inferius: Post dies octo, iterum erant discipuli eius intus, et Thomas cum eis; et uenit iehsu ianuis clausis, et stetit in medio . Ecce inter Berengarium, quod non intrauerit Dominus ianuis clausis  , et inter Ioannem, quod intrauerit, cum sit controuersia, superat ille, cui, scimus, inquienti, quia uerum est testimonium eius, omnis applaudit Ecclesia. Nam si gentilitas, dum libros claudit, his quos recipi iudicat applaudit, multo uerius  huic Euangelio perhibet Ecclesia testimonium , pro quo, priusquam scriberetur, premisit orationes et ieiunium. Norit igitur Berengarius hec sibi sufficere, quibus, cum a Deo sint, non possit homo contradicere. Itaque deinceps ad id quoque, Domino iuuante, ueniam, quod in eucaristie sacramenta loquitur blasphemiam. Sed quia Scriptura docet stulto iuxta stultitiam suam esse respondendum ; repressis interim ipsis blasphemie uerbis, ad fontem eius precurrendum, ut, si Dominus dederit nos eum obstruere, desinat inde sanies huius blasphemie ad nos defluere. Est autem uena huius scaturiginis, quod non recte sentit de sacramento Dominici corporis et sanguinis: et  dum ad aspiciendum in eis panem et uinum, oculos corporis habet, ad perspiciendum in eisdem carnem et sanguinem, oculos mentis non adhibet. Nos autem ut uisum acuamus, et acuendo proficiamus quo hec intueamur, ad obtinendam semel acceptam huius ueritatis traditionem nosmet hoc modo cohortemur. Si qui dixit, et facta sunt; et mandauit, et creata sunt  omnia; si is, inquam, dixit de hoc pane: Hoc est corpus meum ; et de uino: Hic est sanguis meus ; necesse est omnino sic esse. Nam hec sola mysteria non ab aliis sunt separata, que, dicente Deo, facta sunt, uel mandante creata. Est autem unus atque idem Deus, primo mundum formans, deinde hoc sacramento  suam imaginem reformans. Si enim alius faceret hominem, et alius redimeret; redimens plus honoris sibi assumeret, atque ita et Deus per se redempturus erat, et homo non nisi per se redimi poterat; quia uidelicet nil homini iure redimendo proficeret, quidquid aliud quam hominem induendo Deus perficeret; ut ex hoc liquido constet quod unus atque idem, Deus et homo, redemptor hominis exstet. Igitur omnino sic esse necesse est quod, dicente Deo uel mandante, non esse non potest. Ecce Noui et ueteris Testamenti nos hec auctoritate probamus: quibus Berengarius tertium addit, quod non minus quam tertium de celo cecidisse Catonem reprobamus. Eia  ergo, post duo Testamenta, tertium hoc; et ideo tertium, quia ab eis alienatur, uerbis ipsius auctoris, ita loquitur: Si mures consecratum corpus Christi comederint, non ideo Christus in eis, et ipsi in Christo manebunt, nec uitam eternam habebunt. O si nunc apud inferos tortor Horatii desideat, dum hostem Ecclesie hunc uerbis his derideat:

Parturient montes, nascetur riduculus mus!
Putauimus hunc inter montes exaltatum, magnum quid parturire, dum ecce mures in adiutorium eius conspicimus eum de cauernis accire. Iam  autem mediam hanc ironiam abrumpentes, contra Berengarium et pro nobis nosmet cohortemur, ita dicentes: Si corpus hoc, unde agitur, ab apostolis et ab omnibus electis comestum, qui soli sic illud comedunt ut Christus in eis maneat, et ipsi in Christo: et non Iudas et omnes reprobi, ad quos post buccellam panis Satanas intrat, et fit longe alia conglutinatio intrantis Satane et reproborum, quam ea que est Christi et electorum : si, inquam, hoc corpus ita ab electis comestum et eis conglutinatum, illis quoque conglutinatis eidem, se sanum et incolume, uiuum et integrum recipit ad Patrem; multo magis a Iuda et reprobis omnibus, plus etiam a  muribus et ab aliis mundi spurcitiis, recolligitur in regnum suum sine sui dimunitione uel contaminatione. Nam et sol hic uisibilis, creatus et non omnipotens, radios suos in cloacas et alias mundi sordes emissos, rursus retrahit ad se sine aliqua pollutione. Hoc autem corpus, post expletam more catholico communionem, sanum et incolume, uiuum et integrum se recipit ad Patrem. Sic enim testatur Ecclesia Achaie  beatum Andream apostolum dicere: Postquam omnis populus credentium Agni carnes comederit et sanguinem biberit, Agnus, qui sacrificatus est, integer perseuerat et uiuus: et cum uere sacrificatus sit, et uere carnes eius comeste sint a populo, et uere sanguis eius sit bibitus; tamen, ut dixi, et integer  permanet, et immaculatus, et uiuus. Igitur corpus hoc ab his, quibus ille participibus particeps est, se uiuum et integrum et incolume recipiens, multo magis ab his [qui eius gratie non participant] colligit in regnum suum. Hoc interim caritati tue puto sufficere, dum uideamus si sit opus his aliquid adiicere. uerumtamen et quod dixi, et si quid dicturus sum, tuis orationibus et omnium pie de me sentientium commendo; quoniam, etsi mortui sunt obtrectatores Hieronymi, auctorem obtrectationis huiusmodi uiuere perpendo.Â«

Taliter hic miles emeritus armis iustitie, fide scilicet, spe et caritate munitus, perfidiam Berengarii, in acie Domini constitutus, suo loco expugnauit  inuictissimus. Quod quanta fecerit deuotione, testantur, quas fundebat, orationes et lacryme, quatenus seducti resipiscerent, catholica fides intemerata consisteret, et a recto tramite nulla prauitate infecta deuiaret.

12. His ita prelibatis, uertatur stylus ad describendum quales, pro bono ecclesie sue, Cloteno uidelicet nomine, pertulit labores, imo, si dici fas est, persecutiones. Quod qualiter ecclesie collatum fuerit et ablatum, paucis uidetur intimandum; quoniam non pleniter aduertitur ratio, cuius ignoratur origo. Domina Richeza  , cuius genitores Brunwilerense  a fundamentis exstruxerunt cenobium, fidei ac deuotionis illorum emulatrix existens, terrenarum possessionum suarum ecclesias Dei fecit heredes, ut regni celestis, ipsa compos effici mereretur et heres. Tradidit itaque beato Petro in Colonia Comburg et Saleuelt, cum uniuersis appendiciis suis; sancto uero Nicolao in Brunwilere uillam que dicitur Cloteno, cum omnibus reditibus suis. Quam traditionem, sub multarum probabilium personarum testimonio factam, presens domnus episcopus Anno sua auctoritate corroborauit, auctorizauit; et, ut per secula inconuulsa consisteret, uiolatores, raptores perpetuo anathemate damnauit. Soluente uero domna Richeza regina mortis debitum, dum deferretur tumulanda in Brunwilerensi cenobio, uti ipsa uiuens  constituerat, nam et locum sibi sepulture ibidem designauerat, iussu predicti archiepiscopi Annonis corpus eius ui retinetur, et in ecclesia  , quam ipse in honorem beate Dei genitricis semper uirginis Marie a fundamento erexerat, sepelitur. Quo facto, memoratum allodium Cloteno eidem contulit ecclesie, contradicentibus illis, quibus ardore iustitie hec erat ad uidendum uiolentia grauis. Adeo tunc uir prudeus et solertissimus prauorum fuerat consiliis circumuentus, nec repente poterat animus ab incepto reuocari, quippe cuius nutu etiam tunc disponebantur negotia regni.

His ita patratis, imminente iam eius mortis articulo, graui cepit anxiari infirmitatis incommodo. Tunc uir beatus Wolphelmus uisendi eum gratia  adiens, inter consolationis uerba huius rei mentionem ingerens, monuit eum pia sollicitudine hoc piaculum expiare, hanc iniustitiam eliminare: addens, nisi emendatione mutasset commissum, perniciosum eius anime imminere periculum. Cuius ille, ut erat uir mentis ingenue, benigne suscepta admonitione, sciens eum uirum iustum et sanctum, humiliter eius se commendat orationi, spondens in proximo aut idem bonum redditurum, aut aliud reciproca uicissitudine pro eodem restituturum. His exhilaratus promissionibus, gaudens remeat ad propria Domini seruus. Sed, proh dolor! secus quam promiserat, accidit; nam immatura morte preuentus obiit, et cum uita in medio, quod promiserat, imperfectum  dereliquit. Igitur que a maioribus nostris, ceuis uidelicet uel discipulis beatissimi uiri, comperimus, fideliter stylo percurrente digessimus: nunc que nostris sint acta temporibus, et ipsi uidimus, in gestorum illius ordinem referamus.

13. Post excessum itaque uenerabilis archiepiscopi Annonis, domnus Hildolphus, non absque Coloniensium iniuria, presulatus obtinuit insignia: qui super hac eadem re sepius est conuentus a uenerabili Patre. Qui premonitus a predicti loci congregatione, respondit se nulla ratione id sancte Dei  genitricis adimere, quod tanti meriti uir pro sua contulerit deuotione. Tunc uir Domini apud archiepiscopum minime se cernens proficere, per suos legatos regiam magnificentiam studuit adire, omnemque geste rei ordinem proclamare. Tunc quartus Henricus rex, postmodum Romanorum Augustus, qui illo tempore regni monarchiam strenue gubernabat, huius rei comperta proclamatione, spondet se omnimodis adfuturum iuuamine: factum quidem grauiter ferre, nunquam uero, quoad uiueret, permissurum stabile. Animaduertens etiam famam bonitatis domni archiepiscopi Annonis hac preuaricatione legum uel iustitie non mediocriter posse obfuscari, memor ueteris amicitie uiri  mandat domno Hildolpho  eius successori, Cloteno celerius restitui cenobio Brunwilerensi. At illo nil certi ad hec respondente, sed potius de die in diem differendo tempus redimente, non ex uoto consulti, sed spe frustrati, rediere legati. Tunc uir Domini, omni humano destitutus consilio, quid ageret, quod se uerteret, dubius fluctuabat; sed ab eo sibi opem uel consilium flagitat, qui solus nouit in periculis et necessitatibus subuenire.

14. Tunc eius incidit animo, nil prestantius, nil consultius fore, quam pontificem sedis apostolice super hac re interpellare. Qua inspiratione animequior factus, destinat uelociter legatos ad apostolicum, tunc forte consistentem in confinibus Alpium. Qui ubi coram senatus primoribus, et Romane Ecclesie  iudicibus ad liquidum uerbis pape exposuere singula, que ab archiepiscopo Annone de Cloteno sepius memorato gesta fuere, omnium mentes et corda stupor apprehendit cum admiratione non modica. Tunc domnus papa Hildebrandus, qui et Gregorius, ex auctoritate beati Petri apostoli per epistolas  suas denuntiat domno Hildolpho eius successori, ne, sub specie pietatis defensor existens impietatis, Cloteno, Brunwilerensi Ecclesie uiolenter ablatum, diutius patiatur irreuocatum. Non eget, inquiens, o fili, Deus offerri quidquam ex iniustitia sibi; quia, ut legimus, sic ei fiunt uictime ex rapina, quomodo si mactet quis filium in patris presentia . Patratorem quidem multorum bonorum  agnouimus fratrem nostrum Annonem archiepiscopum; sed tamen in hac parte minime defendendus est non errasse; dum quod beato Nicolao preripuit, sancte Genitrici Dei gratum holocaustum estimauit, dicente Domino per prophetam: Quia ego Dominus diligens iudicium, et odio habens rapinam in holocausto . Nec fas est a fidelibus credi matrem discrepare a uoluntate filii, dum id prorsus constet utrisque proprium atque commune eadem uelle et eadem nolle. At tu, ne defendendo iniustitiam uidearis offendere Deum, tolle de medio quod,  alias licet bonus, hic male consultus commisit episcopus Anno: ne et illius detrimentum sit corone, et tibi occasio culpe.

15. Huiusmodl paternis admonitionibus a sedis apostolice auctoritate susceptis, predicti pontificis Hildolphi magis in furorem uersus est animus, quam ad iustitiam uel misericordiam prouocatus. Denique conuocat Ecclesie Coloniensis primores, se diffamatum et accusatum per uirum Dei conquerens apud apostolicum. Tunc uir mitissimus, his humiliter renitens obiectionibus: Proferatur, inquit, o domine, in medium, si placet, accusationis testimonium; si nequeo me excusare de quibus criminor a te, tunc demum digne conuincar offensam meruisse. Episcopus itaque domni apostolici epistolam tenens pre  manibus, legendam tradit in publico, estimans per eius relationem cunctos in serui Dei armari contradictionem. Qua recitata, plures assensere nil actum dignum offensione. Quidam uero Bezelinus, domus [i. eccles. cathedralis] beati Petri apostoli custos, cum aliis, quibus erat animus rem potius perturbare, quam ex equo determinare, cum aliud non inuenirent quod obtenderent, non absque suo consultu papam super hac re asserunt licuisse expetere. Dum facili responsione hanc Domini famulus obiectionem quiuisset refellere, episcopi magis furentis odio, quam iusto iudicio, iniuriatur, calumniatur; conuiciis quoque et contumeliis, secus quam pati dignum fuerat tante reuerentie uirum, attrectato, postremo  etiam terribilibus sacramentis pastoralis cure baculum adempturum minatur. Tunc uir beatus in iniuriis patientissimus, uirtute constantie roboratus, timore nudus, aduersariorum conatibus respondit intrepidus : Diuina nos comitante clementia, non hic hodie preiudicium ueremur incurrere, puram gerentes conscientiam, totius prorsus criminationis innoxiam. Hic sermo uidetur completus, ubi dicitur ut leo confidere iustus . Dum hec et his similia uir Deo plenus efficacissime loqueretur, oris gratiam, mentisque constantiam omnes emuli mirabantur: et ueluti nox quedam et tenebre mentibus eorum infuse quid agerent, quo se uerterent, dubii nutabant, dolentes  se casso consumptos labore, non inuenientes, qua parte eum caperent in opere et sermone.

16. In his perturbationum angustiarumque pressuris, ex primoribus precipue fauebant beato uiro Bertulfus, uir probus, ecclesie beati Andree apostoli prepositus, quidam Wigmannus de Heuersbach, uir militaris et nobilis, sed et eloquentia insignis. Hi duo medium habentes eum, ut olim celitus directi Machabeum, pro defensione iustitie non sunt reueriti iniustitiam oppugnare; adeo ut nec minis, nec terroribus concuti, nec a proposito aliquo possent munere frangi. Instabant igitur uiriliter ex apostolica auctoritate, precantes iudicium Ecclesie Brunwilerensi  fieri, iuxta mandatum et legationem apostolici. Quorum uocibus et instantia non mediocriter exacerbatus episcopus, cum graui indignatione inquit: Habetote uobis Cloteno; meum erit tam et iniuriam meam uindicare, quam et utiliora pro Cloteno data recipere. Itaque raptum ex ore eius uerbum, et cum uelocitate diriguntur legati, idem bonum uindicaturi.

17. His ita patratis, iubet episcopus uirum Domini apud Nussiam  castrum sibi occurrere, ea omnimodis intentione, ut nullo eius obsistente adiutore uel defensore, facilius eum ualeret pro uoto deponere. Sed non est sapientia, non est prudentia, non est consilium contra Dominum . Quandiu uero ista incubuit aduersitas, tandiu fratrum  non destitit uotiua caritas septem psalmorum et litanie supplicatione Dominum incessanter exorare, ut de merore gaudium, de tribulatione letitiam concederet inuenire. uir itaque Domini sciens tutam defensionem constare non posse per hominem, Psalmista dicente: Bonum est sperare in Domino, quam sperare in principibus ; de adiutorio Domini confisus, hilaris et gaudens iter aggreditur, quo fuerat imperatus. Perueniens igitur ad locum, non modica inopum collecta multitudine, per opera pietatis et misericordie se Deo cepit attentius commendare. Cumque in solario cuiusdam domus resedissent, et uir Domini cum suis necessaria ministrans, sollicitus circuiret, ex improuiso  solarium corruit, totaque illa multitudo cum uiro Dei in cellarium subterraneum cadendo deuenit. Quos e uestigio pars non minima domus subsequens oppressit, sed ex Dei prouidentia, serui sui meritis, nulli lesionem intulit. Itaque exciti ciues tanti sonitus fragore, ocius aduolant undique, et non sine grandi admiratione sospites extrahunt, quos iamiamque periisse crediderunt. Quidam uero pre ceteris lapsus oppressusque periculossius, dum iam ac si mortuus defleretur ab omnibus, eductus, nulla reperitur parte corporis lesus. Sed et pincerna hominis Dei, Godecho nomine, ipsa hora bina uasa testea uino repleta pre manibus tenens, cum ruentibus pariter ruit. Sed, mirum dictu! nec sui, uel uasorum, uel uini pertulit effusionem. Quod  factum mirabile idcirco diuine clementie placuit demonstrare, ut panderetur mortalibus quanti apud se meriti uir sanctus iste fuerit. At uero episcopus, qui eo illum aduenire compulerat, diuinitus, ut creditur, refrenatus, in nullo tunc ei ualuit esse contrarius. Egit quippe hoc miro modo circa famulum suum diuina prouisio, ne mortalis hominis premeretur iudicio, quem tanto magnificare disposuit prodigio. Hinc non sopitum, sed acrius accensum est predicti episcopi furoris incendium. Nam quamuis tunc eum siuerit abire, rursus tamen Coloniam statuto die ad se iubet redire. Interea fratribus, ut supra meminimus, pro eo sollicitis in uigiliis et orationibus,  adest uir Domini improuisus. Quis, queso, fluctus eloquentie, que lingua potest euoluere gaudium tunc factum in commune? Gloriabatur quippe non immerito humilitas gregis ex presentia sui pastoris, quem Dominus glorificauerat admirande protestatione uirtutis.

18. Ea tempestate, quidam Hartmannus  , abbas Tuitiensis, dum nocte quadam somno indulsisset, tale uidit somnium, presagium utique futurorum. uidit igitur per uisum, uirum quemdam forma egregium, uultu reuerendum, episcopalibus infulis decenter ornatum, a Brunwilerensi Ecclesia prodeuntem, et iter Coloniam dirigentem. Quem precedentem, beatum Wolphelmum abbatem cum fratrum caterua cernit e uestigio subsequentem, septem  psalmos cum litaniis sepius modulatis uocibus iterantes. At ubi ad fores peruentum est cubiculi episcopi quiescentis, fores obserate, uirga precedentis impulse, dicto uelocius sunt aperte. Quibus taliter intromissis, dux preuius stratum adiens recubantis, cum graui requirit animaduersione, cur tanta contra se temerarius presumpsisset exercere. Expleto sermone, uirga, quam manu gestabat, ad ultionem iniurie grauiter illum percussit in uertice. Itaque somno excitus abbas pre pauore, uirum Domini certum reddit ex diuina protectione et beati Nicolai consolatione. Nec falsum prorsus somnium exstitit uel inane, dum quod fratres in psalmis et litaniis constitit egisse, hoc illi Dominus per uisum dignatus sit reuelare. Adhibet etiam certam fidem  uisioni exhibitio operis. Nam uno eodemque momento, ut hic illum uidit percuti, se sensit episcopus morbo grauari. Tali ergo modo diuinitus relisa, nisu frustrata illius aduersatrix intentio est; morbo quippe inualescente, post dies paucos obiit, et cathedram presulatus Seguinus uir pius obtinuit. De his ita meminisse sufficiat; nunc se ad gestorum eius sequentia describenda articulus uertat.

19. Hic itaque Domini famulus, que retro sunt oblitus, in anteriora se extendens totis uiribus, exemplo Dauid prophete dicentis: Domine, dilexi decorem domus tue, et locum habitationis glorie tue ; domum Dei aggressus est adornare omni decoris uarietate; quod quia deuotissima  mente concepit, mirifico effectu consummauit. Denique, ut breuiter cuncta perstringam, eius instantia uel tempore, in uarios ornatus picture uel fabrice, seu etiam musiui operis decore, intus et extra se status extulit Brunwilerensis Ecclesie. Textum preterea cuiusque operis uersibus expressit egregiis, ut liquido pateret inquirenti totius plenitudo materiei. Opere pretium est, illud etiam non reticere, quod singulis annis uir Domini, Noui ac ueteris Testamenti paginas ex integro faciebat legendo reuolui: quatuor uero Euangeliorum libros, quoniam non eo loco uel ordine, quo reliquos, competebat expleri,  statuit quatuor temporibus recurrentibus anni in quatuor plagis claustri singulos a singulis diaconibus recitari. Quod cuius fecerit utilitatis intuitu, uel deuotionis affectu, ex subiectis eius, super utrumque Testamentum compositis, liquet uersibus. In quibus singulis annis utrisque explendis non paruipendendam annectit causam utilitatis: plurima etiam necessaria tangens, nunc personas subito decenter immutans, nunc electorum per uerbera salutem denuntians, nunc Scripturarum suauem gustum commendans, postremo geminam in Christo naturam generis humani medicinam declarans. Hec idcirco prelibauimus, ut cum ad talia uentum fuerit loca, intrepidus lector percurrere possit, quod se iam didicisse meminerit:

    20. Late diffusus sic ecclesiasticus usus,
Se Testamentis exercet in Omnipotentis,
Ut legat hec ambo, sed et omni compleat anno,
Sicut in hebdomada psalmorum clauditur oda.
Ast hinc psallendi cum stet status, inde legendi,
Lectio quo prosit, nunquam prefatio desit,
Qua claui limen patet ad quodcunque uolumen:
Pandat ut admisso quod clamet abyssus abysso.
Admitti uero dedit eius gratia clero,
Qui populis ipso parat hinc documenta ministro.
Sed cunctis eque non detegit intima queque;
Quis tamen interea non abnuit interiora.
Angelus hinc ensem suspendit percutientem.
Altius inflictus non ledit fulminis ictus,
 Non ignis torrens, non uultus demonis horrens,
Captiuis dire discedunt sensibus ire;
uasta lues morbi, que sepe superuenit orbi,
Aut non accedit, citiusue precando recedit:
Exceptos natos quod uult pater esse paratos,
uerberibus tangi, penisque fugacibus angi,
Queis absterrendi nocuo sunt federe mundi;
Sed non donorum Deus usum subtrahit horum,
Quin patrem sese per uerbera comprobat esse.
Si sit eis ritus legaliter hic stabilitus,
Ut sic psallatur, ceu diximus, atque legatur,
Utilitas extra patet hec, latet altior intra.
Hunc introductus gustabit munera fructus,
Cui donat mentem Dominus gustare scientem
 Fructus maioris, quam pandat lingua, saporis.
Sed nec erit, gustum qui scriptis exprimat istum:
Gustans ipse magis scit, quam sit gratia suauis,
Quam Scripturarum conseruat cella sacrarum,
Et que diffundi se uult per climata mundi:
Quo genus humanum sit in hoc medicamine sanum;
Quod naturarum peragit compago duarum,
Dum Deus inde Pater parit, hinc parit innuba Mater.
Nil celis illinc, nil terris clarius est hinc,
Qua specie bina componitur hec medicina,
Christus Patre satus, Deus: ast homo, uirgine natus;
Qui cum Patre Deus, sed et almo Pneumate, uerus,
 Ad nos indultis pandat pia uiscera culpis,
Secla per examen dum iuste discutit. Amen.

21. Hos uersiculos beati uiri ideo huic operi inserendos utile dixi, ut quomodo simpliciores plane currentis prose delectantur pastu, ita perfectiores enucleatius spiritualiter dicta indagantes, eorum spirituali gustu pariter reficiantur et fructu. Sepius autem in conuentu fratrum de salute disputans et suadens animarum, inter multimodas uirtutum propositiones, hoc modo plerumque eleemosynarum uel hospitalitatis commendabat gratiam. Oportet, inquit, ut scriptum est, et testimonium habere bonum ab his qui foris sunt , et hospitalitatem non obliuisci: dum et quosdam placuisse  legamus, angelis etiam hospitio receptis. Unde magnopere uos, fratres, pauperum uel hospitum susceptioni curam impendere admoneo; quia profecto quidquid illis fideli deuotione confertur, Christo nimirum, qui se in paupere suscipi, in hospite colligi uult, impenditur. Ideoque maxime necessariam hospitalitatis uel eleemosynarum intuli gratiam : quia nec locum propagari perpendo uel inhabitantes, nisi per eleemosynas et assiduas preces. uerum, karissimi, dum alicuius in uobis boni scintillam uideritis ignescere, ne uestris, queso, meritis uelitis ascribere; quoniam, ut scriptum est: Neque uolentis, neque currentis, sed Dei est miserentis . Omnipotens quippe Deus, aspirando nos preuenit, ut bona uelimus, et adiuuando  subsequitur, ut possimus. Inanis enim aliter esset conatus noster, nisi diuina cooperaretur et uirtus. Taliter autem gratia precurrente, et bona uoluntate subsequente, quod Conditoris est doni, nostri fit meriti. His et huiusmodi exhortationibus corda fratrum irrigans frequentius, ad sectandam prouocabat pietatem. Lucrandis autem sedulus inuigilans animabus, satagebat nil promere uerbis, quod non roboraret exemplis, ne uite munditia prorsus discreparet a lingua. Hoc ordine nimirum hypocritarum declinabat consortium, qui uerba quidem sanctorum habent, sed uitam non habent: et quos sermonibus generant, non fouent exemplis; et quos uerbis edificant, moribus et uita destruunt. Namque  uir beatus non solum lingua sua suasit, sed et exemplis, moribus et uita subiectis ostendit quecunque fidelibus suis omnipotens Deus obseruanda mandauit.

22. Pauperum uero illi semper fuerat maxima cura. Unde dispensatione prouida xenodochio superaddidit decimas atque uineta, ut absque pecunia uictus eis preberentur necessaria. Iugiter illi aduersus uitia pugna; quia mens ad uirtutes erecta, non erat procliuis ad uitia. Radicem omnium malorum cupiditatem uel auaritiam adeo perhorrebat, ut, preter communem simplicemque uictum, nil sibi prorsus quod speciale foret, assumeret. Pietatis affectu potius amari quam timeri satagebat; unde iactantiam et elationem procul dubio respuebat. Nulli uero detrahere, nullum uolens odire, exstinctis  facibus ire uel inuidie, elegit omnes fraterna dilectione diligere. Semper hilaris, semper letus; preferens hilaritate uultus quam sincerus et purus erga Deum et hominem eius esset affectus. Quanquam uero iugi esset contemplatione suspensus, erat tamen singulis compassione proximus; mente minime deflectens a contemplatione, dum pietas ferueret in opere. Sic nimirum in similitudine celestium animalium, ante et retro oculatus, utrarumque uirtutum fuerat caritate deuinctus: ut dum cuilibet earum uideretur intentus, proprietate tamen non careret alterius.

23. Taliter se agebat, qui Deo nil carius possidens preferebat, ex omni cordis et animi affectu diligens Deum, omnem uero Christianum tanquam  se ipsum: seruans in simplicitate innocentiam, in caritate concordiam, in humilitate modestiam, in discipline seueritate censuram. Erga bene agentes apparere prelatus noluit, sed ut cequalis et socius; aduersus uero uitia delinquentium, promotionis sue exercebat priuilegium. Quis autem uerbis ualeat exprimere quanta discretione omnia iudicia sua studuerit temperare, quantaue iustitia moderari? Dum etenim pro quouis delicto alicui foret inferenda correctio, primitus in se descendens, iuxta illud Apostoli: Si preoccupatus fuerit homo in aliquo delicto, uos qui spirituales estis, instruite huiusmodi in spiritu lenitatis, considerans teipsum, ne et tu tenteris ; tanquam proprii reatus delictum deflebat alterius. Ita nimirum mens Deo deuoti  pectoris omni se excoluit genere pietatis, satagens gaudere cum gaudentibus, flere cum flentibus , uir plane mitis et iustus, sic omnibus omnia factus. Quo enim dolente non condoluit? Quis ad illius aspectum merorem non mutauit in gaudium? Quis ira inflammatus, illius sermone non est mitigatus? Quis iniqua cogitatione pulsatus, non illo est medente curatus? Quis consolari petiit, et consolationem non inuenit? Quis uim uerborum, quis efficaciam exprimat sermonum? Quis pietatem euoluere, quis caritatem ualeat enarrare? in qua adeo radicatus fuerat et fundatus, ut, licet nullius expers esset uirtutis, huius tamen cultor existeret specialis. Non segniter etiam animo retinens quod quanto  [pluribus. ED. P.] subiectis prelatus, tanto curis maioribus esset occupatus, studebat omnimodis Deo per contemplationem placere, exteriorum curas per idoneas quasque [personas] solemniter [f., solerter] administrare. Taliter ex uoto liberius uacans Domino, utrobique prouidus gregi prospexit; intus propria uigilantia, exterius congrua prouidentia. At quoniam fuerat mire mansuetudinis et discretionis; sciens quod districtio, si modum excedit, seuitiam gignit, et nimia pietas dissolutionem discipline parturit, tanta inter utrumque usus est discretione, ut nec indiscreta districtio subditis recusandi laboris fieret occasio, nec nimia pietatis exhibitio discipline foret immoderata remissio. Ita nempe exemplo sanctorum Patrum gressus suarum instituit actionum, ut  nullatenus extra limitem iustitie propriam sineret effluere actionem.

24. Hinc profecto felicem ac iure beatum talem dixerim uirum, qui et ecclesiastice discipline uigorem fortiter tenuit, et tamen matrem uirtutum discretionem nunquam deseruit. Cuius ut mores uel actus summatim perstringam, fuit uita laudabilis, uerbo discretus et utilis, consilio prouidus, moribus ornatus, affabilitate mellifluus, misericors et benignus, pronus ad ueniam, tardus ad iram; per pietatis affectum, omnium condescendens necessitatibus miserorum, iuxta beatum Iob, pater erat pauperum , merentium consolator, pupillorum adiutor; non despexit inopem, nec dimisit absque operimento pauperem; alios refouens  uerbo consolationis, alios ope releuans pietatis. Ab infantia Deum timere didicit, ex utero enim secum egressa miseratio creuit. Arca cordis iugiter referta bona uoluntate, nunquam uacua manus exstitit munere. Pauperum sibi apud Deum sic conciliabat patrocinia, faciens sibi amicos de iniquo mammona, qui eum quandoque reciperent in eterna tabernacula . Ne autem mundum plus iusto uideretur diligere, mundo solummodo usus est ad necessitatem, non ad superfluam delectationem. Noxias quippe ab animo excludens delectationes, apostolicas emulabatur traditiones, corpus uidelicet castigare et in seruitutem redigere , ut extenuatum celestibus disciplinis uas aptum fieret sanctificationis. Nouerat enim animum non posse  legitimo imperio perfrui, nisi carnis motus penitus essent subiugati. Hoc denique ritu sacrificii in sui cordis penetralibus hostiam uiuam, sanctam, Deoque placentem se exhibuit , dum singulis diebus, cum sacrosanctis corporis et sanguinis Christi mysteriis per compunctionis gratiam sese in holocaustum mactauit.

25. Exstiterat huic beatissimo uiro frater germanus, Frumoldus  nomine, sorores sanctimoniales due, quarum una, Oswenda nomine, mire simplicitatis et innocentie fuit femina; altera uero, Berta nuncupata, litterarum plurimum emicuit scientia. Hec  uitam beate Adelheidis, prime uilecensis abbatisse, eleganti satis admodum stylo conscripsit, et plurimum religionis uel scientie sue  fructum in eodem loco dereliquit. De cuius predicta sorore, domna uidelicet Oswenda, nostris temporibus factum libet referre miraculum, omni sane laude, memoria et ueneratione dignissimum. Quidam frater ex cenobio Brunwilerensi, Udo nomine, adeo pessima laborabat infirmitate, ut omnes cogerentur de eius desperare salute. Denique toto miserabiliter intumescente corpore, omnium membrorum amissa sanitate, trunco potius quam humano corpori uidebatur similis, quodque maxime mortis indicium solet existere, nullum remedium illi adhibitum ualuit proficere; uolente, ut credimus, Domino  demonstrare quod quanto grauior morbus, tanto potentior Omnipotens credendus est medicus. Cumque de solis eius ageretur exsequiis, lento sopore corripitur, uidetque per somnium domnam Oswendam, iam immortalitatis luce potitam, sibi assistere, compatientisque affectu, manu totum corpus permulcendo, uim doloris lenire. Inde oratorium, iacentis lecto contiguum, ingressa, tertio flexis genibus adorauit; sicque super egrotum signum sancte crucis exprimens, disparuit. Illico uirtus diuina est subsecuta: nam post paucos dies conualuit, integra sospitate recepta. Unde nec dubium exstitit, illo uisa pandente, ipsius suffragantibus meritis, erutum illum de confinio mortis. Fuerat autem tam immanissimus languor, ut a planta pedum usque ad  uerticem in eo non esset sanitas; sed tota corporis cute subtracta, ac si uetere homine exutus, recenti corio cum salute est superindutus.

26. At uero predictus beati Wolphelmi germanus, domnus uidelicet Frumoldus, armis terrene militie exutus, se illis implicari recusauit ulterius, ut Deo seruire posset expeditius. Studium itaque peregrinationis arripiens, ne exsul celestis fieret patrie, omni reliquo uite sue tempore longe lateque, ad promerenda sanctorum patrocinia, se studuit exsiliare, uno tantum contentus seruulo comite, cui tamen uersa uice, ut alter Martinus, hic sepius consueuit ministrare. Quod genus diuine propitiationis illo pedibus iugiter exsequente nudis, adeo sepius uidimus eum liuentes plantas habere, ut  nulla ratione calceamenta ualeret admittere. Erat etiam ei solemnis consuetudo, quandiu ad diuinum in ecclesia assistebat officium, omnimodis alicuius uitare colloquium; sed stans, uel humi prostratus orans, tanta lacrymarum potiebatur ubertate, ut uelut imbre perfusum, madidum reliquerit pauimentum. Hanc compunctionis gratiam per diuinam possidens clementiam, custodem in se reliquarum deputauit esse uirtutum; quia nullum penitus ei dominari nouit delictum, cuius mens sedulo compungitur ad lamentum. Quis hunc fidelissimum Domini dubitauerit seruum, cuius exsecutio mandatorum tam euidens meritis illius prebet testimonium? Quamuis etenim in pace presentis uite consummauerit cursum, expleuit tamen martyrium, satagens  crucifixum habere mundum, dum carnem suam cum uitiis et concupiscentiis crucifixit, et, Dominum fideliter sequens, mundo peregrinus exstitit. Hic cetibus iustorum, ut confidimus, coniunctus, in ecclesia proprie possessionis quiescit sepultus. Hec pauca prolata sufficiant ad sanctitatis testimonium beatissimi Patris Wolphelmi et Frumoldi germanorum.

27. Erat tunc temporis uir quidam genere nobilis, sed moribus nobilior, Burchardus nomine, prefectorie dignitatis, sed et prepotens armis, qui germanus exstitit illustrissimi uiri Einehardi   Wiceburgensis episcopi. Hic Euangelii non surdus auditor: Si uis perfectus esse, uade, uende omnia que habes, et da pauperibus, et ueni, sequere me , relictis omnibus que temporaliter uidebatur possidere, Kanerberch, castellum sue munitionis, Domino consecrari fecit locum orationis. Taliter cum diues esse posset in mundo, pauper elegit esse cum Christo; plebeio habitu amictus, sanctorum perlustrabat loca, seruorum Dei solerter requirens alloquia. Unde et ad notitiam famuli Dei Wolphelmi deductus, maxime ab eo loco uenerationis est habitus: et ut quondam anime Dauid colligata est anima Ionathe, sic amor Dei confederauit utrosque. Ex hac itaque mutue caritatis affectione, frequenter  eum solitus inuisere, dulcissimos gaudebat uerbi diuini fauos ex ore eius percipere. Mirabatur autem supra modum tantam illi celitus concessam diuini affluentiam uerbi, ut quomodo ex supercrescente fluuio riuus, ita ex illius mellito gutture manaret sermo diuinus. Sed quid mirum, quod semper animus fixus in celestibus, de diuinis tractare malebat subtilius? Ut ergo rei ordinem prosequamur, uolens Dominus pio reuelare discipulo quanta perfectio lateret in magistro, talis ei nocturno silentio diuinitus declaratur uisio. uidit igitur illum quem tremit tartarus, colit abyssus, celorum adorat exercitus, in quem desiderant prospicere ordines dignitatis angelice: hunc, inquam, uidit balneo impositum, manibus et officio beatissimi Wolphelmi  reuerenter foueri, ablui et detergi; ubi etiam circumstantes duodecim apostoli, adminiculum ferre uidebantur ministranti. Ille igitur uir preclarissimus celitus sibi ostensam uisionem per quemdam, Meginhardum nomine, monachum, fratrem sibi satis familiarem, ad uiri Dei properauit transferre notitiam. Qui sagaci animo uim somnii discutiens, cepit diligenter inuestigare quid uisio hec uideretur portendere. Intellexit itaque patenter se commoneri uigilanter boni seruare tenorem propositi, Christo in suis omnimodis membris ministrare, iuxta ipsius dicentis uocem: Quod uni ex minimis meis fecistis, mihi fecistis . Gaudebat autem uir Deo amabilis, summo electorum capiti se  operibus placuisse pietatis; sed seriem actibus exsequi cupiens uisionis, uice Domini balneum preparatur egenti, in cuius singula peraguntur obsequia, que uisionis poposcerat ordo. Quibus rite completis, toto corpore mundus et sanus egressus, ex integro nouis est uestibus ornatus. A quo tempore tantam gratiam meruit obtinere, ut mirabilium quoque patrator operum mereretur existere.

28. Ipso namque tempore fuit quedam mulier in territorio Brunwillerensi, Golda nomine, que utrorumque luminum cecitatem se doluit incurrisse.  Cumque omnium Illuminatori placuisset per famuli sui merita illi subuenire, sub nocturno silentio tali perfruitur uisione: uidebatur illi leuiter dormienti, uiro Dei Wolphelmo missarum solemnia celebranti assistere, et post expletionem, manuum eius ablutione oculos suos diluere, extersosque fimbriis uestimentorum eius, diu optatum lumen recepisse. Quam uisionem ad nos perlatam, famulo Dei ad diuina mysteria properanti humiliter suggessimus, et, ut paupercule mulieri compateretur, exorauimus. Qui non assensit, hoc sui non esse referens meriti, et somniis sepe fallentibus fidem non leuiter adhibendam. Sed si est, inquit, hec uisio ex se, secundo ac tertio Dominus eam dignetur reuelare. Itaque corde contrito et humiliato, in ieiuniis et orationibus eo  constituto, eadem uisio, que mulieri primo, apparuit secundo ac tertio. Quid plura? Tandem uir Domini nostra uictus est instantia, et secreto admittitur illa, ante fores ecclesiole iussa consistere; quia non ei usus fuerat facile, nisi certa ex causa, frequentiam mulierum admittere. Itaque rite peractis missarum solemniis, ut docuit uisio, abluit, extersit, mox clare uidens remeauit. Tunc uir sanctus, nolens uirtute facti huius humanis fauoribus attolli, memor Dominice preceptionis, iubentis discipulis ne quoadusque tempus compleretur resurrectionis, ordinem cuilibet panderent uisionis, interdixit summopere nobis id, illo in uita superstite, nulla ratione prodere, nulla necessitate detegere.

29. uir itaque Domini de die in diem uirtutum  exuberans copia, indesinenter ad uite celestis suspirabat gaudia, que iam promeruisse gaudet felix eius spiritus in Domini sui presentia. Nam quandiu in corpore uixit, mundum corpore, non mente, inhabitauit: ibi magis habere fixum appetens animum, ubi gaudium nouerat sine fine mansurum. Unde et merito dicere ualebat cum Apostolo: Nostra conuersatio in celis est . Et illud: Non habemus hic manentem ciuitatem, sed futuram inquirimus . Celestis ergo patrie incessabili flagranti amore, inter alia atque alia uirtutum exercitia, tanta ei erat orationis instantia, ut quanquam omnibus floreret uirtutibus, hanc tamen possidere uideretur principalius. Ex cuius assiduitate hec  etiam ei inoleuit deuotio, ut singulis annis, dum more sancte et uniuersalis Ecclesie ieiunium obseruaretur quadragesimale, non solum circumiacentia, sed et Agrippine Colonie ubique sanctorum orando inuiseret loca.

30. At, quoniam huius rei nunc incidit mentio, libet referre grande periculum, imo miraculum, quod nobis contigit redeuntibus Coloniam e Tuitio. Beati et gloriosi confessoris Heriberti sepulcrum oratum petiueramus; redituri, puppim ascendimus; soluti a littore, admodum prospere nauigabamus. Introrsum  nos unda iam longius rapuerat, dum ecce repente intolerabili exorta tempestate, rupta quies Rheni ab imis sedibus perturbatur, undeque in se redundantes, ad instar prominentium rupium, capitibus imminere uidebantur in naui residentium. Sicque nauis huc illucque uagis dilabitur undis, et nunc summo in fluctu pendens, nunc unda dehiscens terram inter fluctus aperit, turbatisque nautis pre pauore mortis, sonus hesit in gutture uocis. Tanto nobis uallatis periculo, uirum Domini in posteriori nauis parte residentem, et suo more nescio quia secreti meditantem, et eorum que nobis euenerant prorsus ignarum, adii, et mortem omnimodis imminere nuntiaui. Qui protinus ad orationem conuolans, nota presidia, sanctorum deuotissime implorat  suffragia, litanie supplicatione imposita. Dehinc cum crebra sancte crucis obiectione, Saluator mundi, salua nos, cepit canere. Qui per crucem, inquiens, et sanguinem redemisti nos, auxiliare. Hortatur dehinc, resumptis uiribus constanter remigare uiros, nullo metu mortis concuti, nullum ex eis asserens periturum prouidentia Dei. Hac exhortatione animati, et quoniam res pro anima fuerat illis, dum fortiter ad littus tendunt, uiriliter equora scindunt. Interea miserabilis clamor utriusque sexus super littus consistentium attollitur in celum, periculum nostrum eminus intuentium. Quid multis morer? Inter confinia positi mortis et uite, tandem perlabimur ad locum, ubi multitudo nauium latius Rheni occupauerat sinum. Quas attingentes, et ex  altera in alteram transmigrantes, iuxta uiri Dei uocem, preter spem euasimus omnes. uerumtamen ne dubitaretur ullo modo illius nos saluatos merito, concite id rabies Rheni fluminis diuino declarauit indicio. Denique ut ille beatus pedem extra puppim extulit, paulo ante diuinitus suspensis fluctibus, prede fuit; et que prius onusta mergi non potuit, subsistere tanto uiduata patrono nequiuit, sed protinus, nobis cernentibus, submersa disparuit. Taliter per immensi meroris precipitium, meritis serui sui, maximi nobis gaudii Dominus contulit beneficium; dum et uirtutum eius gratiam extulit, et quod uerebamur auertit.

31. Per idem tempus quadam die cum secretorum  suorum consciis, oratorium, ut tunc falso credebatur, Brunwillerensis parochie in uilla, Kyrchedoro nomine, oraturus intrauit: et ecce solo prostratus, carere locum sanctorum patrocinio, Spiritu sancto reuelante, didicit. Qui surgens ab oratione, cum secum consistentibus accessit ad altare, et uelamine subducto, cum omnia diligenti intuitu perlustrasset, nichil omnino uel sub sigillo, uel rimarum fissuris, preter nidificationes uespertilionum, et telas reperit aranearum. Unde nimirum [f., nimium], ut par erat, mente consternatus, absque morarum dilatione Coloniensis Ecclesie presulem adiit, illi, que gesta  fuerant, ordine exposuit. Cuius mentis dolori ille condolens, datis etiam sanctorum reliquiis, euocatum ad se direxit cum eo quemdam Hezelinum, Scarnensis  sedis antistitem, ut sua uice predictum locum, quia episcopii sui diecesis erat, Deo consecraret, et eius seruitiis manciparet. Qui libenti animo eius obtemperans imperio, congregata multitudine fidelium, diuine religioni dedicauerunt idem oratorium, statuentes ibi duo altaria: superius quidem in honore archangeli Michelis, inferius uero in ueneratione habenda beati Martini confessoris. Hoc in facto illi nimirum cum beato Martino similis exstitit proportio uirtutis, qui pari modo similiter illustratus diuina reuelatione, populum absoluit a diabolice fraudis seductione, ara destructa latronis,  qui in uice uenerabatur martyris. His ita rite celebratis, redierunt uterque ad propria Deum collaudantes in iubilo.

32. Illud etiam non reticendum arbitror rei geste miraculum, quod uidimus fieri sub testimonio omnium fratrum, et est, fama uulgante, circumquaque notissimum. Mulier quedam, Adelheidis nomine, uariis omnium membrorum languoribus oppressa, ad beati Nicolai in Brunwillerensi cenobio limina, recuperande salutis gratia, est perlata. Que, cum detrimento omnium membrorum, occultis etiam uiscerum doloribus ac non ferendis cruciatibus quatiebatur, ita ut omnis generis annone panem adeo fastidiret, ut non solum gustare, sed et  uitaret attingere. Hec quidem beati Nicolai meritis celerem sospitatem recepit in membris. uerumtamen occulto Dei iudicio omnimodis, ut prius, abstinuit edulio. Dum uero post aliquot annos diuine clementie ab hac illam placuisset infirmitate absoluere, intempeste noctis silentio tali perfruitur uisu. uidebatur illi, beatissimum uirum Wolphelmum panem benedixisse, et illum susceptum ab eius uenerabili manu se auide comedere. Que fidem adhibens uisioni, sciens per eum his maiora posse fieri, flebilibus uocibus panem sibi ab eo obsecrat benedici. Qui renitens totis uiribus, indignum se proclamat ministrum operis huius. Tunc uideres animum uiri Dei anxie perturbari; uelle quidem misereri, sed palam id propter iactantiam fauoremque  nolle fieri. Attamen ne diutius uideretur protrahere quod diuinitas per eum disposuerat adimplere, allatum panem benedixit, mulieri porrexit, presentibus nobis illa comedit. Que uiri Dei meritis ex integro sanitati restituta, omni, quoad uixit, tempore ibidem ecclesie usibus tanto commodius ac deuotius studuit deseruire, quanto pre aliis multiplicius ac differentius gratias sanitatum meruit obtinere. uir autem Domini, quanquam tam preclaris et eximiis polleret uirtutibus, nunquam tamen illius elationi succubuit animus, non gloriandum recolens ex uirtute signorum, sed ex consortio collegii  electorum. Quis uero singulatim queat referre sanitatum genera, in diuersis per illum languentibus exhibita miseratione diuina? Sepius enim, illo uisitante, est indulta egrotantibus salus, quod tamen ab aliquo sibi imputari prorsus non patiebatur. Sufficiant e pluribus ista fidelibus ex illius memorata uirtutibus. Nunc ad referendum, qualis ei fuerit de hac uita transitus, dirigatur articulus.

33. Post innumera diuine per illum operationis patrata beneficia, uolens pius Dominus serui sui consolari gemitus et suspiria, crebro dicentis cum Propheta: Quando ueniam, et apparebo ante faciem Dei mei?  Satiabor, dum manifestabitur gloria eius ; placuit ei hoc ordine, dissolutionis sue tempus reuelare. Quodam die, tempore  meridiano, pro consuetudine, illo, non iacendo, sed sedendo dormiente, speciosissimus per uisum iuuenis ei astitit, et ut se quantocius sequi festinaret, admonuit. Qui comitatus euntem, angelico ductu ad loca perducitur amenissima, omni decoris uarietate uernantia, incomparabili lucis splendore micantia, totius etiam suauitatis odore redolentia. Ibi ostensis illi diuersarum habitaculis mansionum, fidelibus nimirum a Domino promissarum, tandem in quoddam illum angelus magne uenustatis et proceritatis introduxit edificium, cuius intus et extra contemplari iubetur diligenter ornatum; hunc sibi mansionis locum diuinitus esse prenuntians destinatum: Quem, inquiens, quanto studiosius ac uenustius exornaueris, tanto iucundius ac felicius in  perceptione illo frueris. Taliter angelico affatu de perennis glorie felicitate commonitus, euigilans, seorsum quibusdam uisum indicat fratribus, adnectens procul dubio se quantocius dissoluendum. Unde miro modo animo consternati, utpote, cuius semper fuerant beneficia pietatis experti, de illius merito amissione intolerabili torquebantur afflictione. uerum certius hinc colligere cupientes, diem signant, eum cum uisione notantes: quem anni reuoluto circulo ipsa die carnis solui contigit ergastulo, quo celitus ei fuerat uisio oblata. Unde patuit, non phantasticam illusionem, sed ueram fuisse uisionem, que tam euidenter et uiri Dei dissolutionem, et celestem ei designauit mansionem.

 34. Per continuum itaque illius anni spatium, non segniter dormiendo, sed solerter bonis operibus inuigilando, Domini sui aduentum exspectabat, atque conseruis suis talentum sibi creditum erogabat. Tanta autem uis diuini amoris cor eius penetrauerat, ut etiam si nollet de Deo loqui, silere non posset. Cumque id solito instantius atque feruentius ageret, proinde nonnulli ceperunt fastidire, minusque libenter audire. Quod ille perpendens, non se a bona subtraxit intentione; sed uolens eos resipiscere, illud Apostoli crebra inculcabat repetitione: Filioli mei, quos iterum parturio, donec formetur Christus in uobis . Hec quippe dicebat,  quia quos iam predicando pepererat, reformando gemens iterum parturiebat, illud subiungens: Mihi quidem non pigrum, uobis autem necessarium . Dum uero quadam die paterna se minus cerneret admonitione proficere, Spiritum sanctum tota concipiens mente, in hec uerba prorupit Amos prophete; imo, ut potius postmodum rerum probauit euentus, ipse spiritu tactus prophetie: uenient, inquit, dies, dicit Dominus, et mittam famem in uos: non famem panis, neque sitim aque, sed audiendi uerbum Dei . Nouerat, procul dubio, quod sicuti fames est carnis subtractum subsidium corporis, ita fames est mentis silentium uel amissio diuine collocutionis. Unde futura eis quasi iam preterita narrans: Noueritis, asserebat, quod absque  dubio in quibus nunc uobis onerosus existo, uel fastidium genero, summo ea uobis quandoque, non tamen effectum habituris, futura desiderio. Ego enim iam delibor, et tempus resolutionis mee instat . Hec idcirco non pretereunda putaui, ne incassum prolata hec uerba credantur hominis Dei, dum omne quod locutus est uerbum, aut impletum, aut in futuro non ambigamus implendum.

35. Licet autem iam ultimam duceret etatem, nullatenus tamen propositi sui passus est infirmare rigorem, indulgentius uiuendo, labore remisso. Exiguum quippe reputabat presentis temporis laborem, ad superuenture glorie recompensationem.  Quapropter nec longeuitatem temporis, nec difficultatem causabatur laboris; sed potius omnimodis apponens labori laborem, angelicam exsequi studebat exhortationem. At uero, imminente iam eius migratione, ubi se sensit repente uiribus destitui, infirmitate grauari, euocatum reuerendissimum abbatem cenobii beati Pantaleonis martyris, nomine Herimannum, totius honestatis et religionis uirum, olei sacrati se fecit liquore perungi. Paucis dehinc euolutis diebus, primo lucis crepusculo, decimo Kalendas Maii, uiam uniuerse carnis ingressus obiit, et gaudium Domini sui felix feliciter introiuit. Floruit autem temporibus secundi Henrici imperatoris, qui monarchiam regni obtinuit post decessum tertii Ottonis, tempore beati Heriberti,  sancte Coloniensis Ecclesie archiepiscopi, et uixit usque ad tricesimum tertium annum quarti Henrici imperatoris, cuius pater exstitit tertius Henricus. auus imperator Conradus. Transiit autem plenus dierum, omniumque profectibus operum bonorum, anno millesimo nonagesimo primo Dominice Incarnationis. Cuius obitu comperto Herimannus  , tunc temporis archiepiscopus Coloniensis, exsequiis eius summopere satagens deuotionis obsequium impendere, ad sepeliendum eum deuotus occurrit. Cuius exemplo religiosorum uirorum etiam turba confluxit; inter quos precipui et illustriores habebantur abbates, Herimannus uidelicet, supra memorati cenobii  Sancti Pantaleonis, et Reginhardus bone memorie Sigebergensis; qui utrique famulum Domini summo semper coluere studio pietatis. Expletis itaque ab archiepiscopo pro eius ueneranda memoria missarum solemniis, ubi sacrosanctum corpusculum deponi debuit in sepulcrum, accedens per se, amictum amouit quo sacer eius uelabatur aspectus: et ecce, mirum dictu! cum esset iam triduanus mortuus, apparuit non defuncti more pallidus, sed roseo colore perfusus, gratia plenus, et ueluti roscidulis guttis sudore respersus; quo preclaro uiso miraculo, plerique fleuere pre gaudio. Ad circumstantes uero conuersus episcopus: En, inquit, Patres dilectissimi, quam deuotus hic fuerit Domini seruus, quem tanta ac talis commendat gratia uultus. His a  presule peroratis, cum debita ueneratione secus beati Petri apostoli altare decenter traditur sepulture. Ibi suffragantibus meritis eius, fidelium exaudiuntur uota, infirmis impenduntur beneficia, prestante Domino nostro Iesu Christo, cui una cum Patre et Spiritu sancto est honor, potestas et gloria per infinita secula seculorum. Amen.

36. Itaque ueluti magno mari emenso presentis historie pelago, iam quasi littus cernentes respiramus, dum quedam solum de miraculis eius referenda superesse uidemus. Satagendum est ergo ut portum teneamus, cursum consummemus; quoniam, sicuti solent solem obducere nubes, sic pigri, desidesque scriptores, utilium rerum sepe subtrahunt  cognitiones. Aggrediamur itaque referre miracula que post obitum eius diuina per eum sunt celebrata uirtute. In territorio Brunwillerensi mulier quedam, Wazela nomine, dum quadam die ad opus consedisset textile, tam crudeli ex improuiso utrarumque manuum torqueri cepit uexatione, ut clamore dire uocis ciues cogeretur excire. Ex cuius immanitate doloris, paralysis obnoxia credebatur passioni. Subito namque adeo inutilis est reddita manibus, ut ad nullos eas ualuerit usus applicare. Quo magis magisque ingrauescente morbo, pre nimia doloris contritione inter manus tenentium obdormiuit, et huiusmodi lenis uocis sonum dulciter audit: Quid sopore deprimeris? Si presenti passione carere uolueris, surge uelocius, et cum oblatione  cerei domini Wolphelmi adito sepulcrum. Illius enim meritis es gaudio potitura salutis. Que, alacri fide, promptaque deuotione, iubenti satagens obedire, ardente sepulcrum inuisit cereo, nec beati Patris diffidens meritis, nec dictis credere cunctata monentis. Que ubi ad orationem procubuit, post pusillum sana surrexit, et, gratias agens Deo, sospes ac leta recessit.

37. Frater quidam ex cenobio Brunwilerensi, Heribertus nomine, post obitum beati Wolphelmi in Daciam  prouinciam fuerat transmissus, cum aliis quibusdam, religionis monastice gratia, fratribus. Ubi cum aliquantisper commoratus esset, et  iam reditum ei persuaderet animus, comitantibus secum uiris honestis ac religiosis, iter est aggressus. Cumque ad mare peruenissent, piratis insidiantibus, et die noctuque maris sinum occupantibus, ferme per dies nouem negabatur transitus. Unde nimia cordis contritione omnes pariter afflicti, ut propitius adesse dignaretur Dominus se inuocantibus, intimis precabantur uisceribus. Nec distulit pius Dominus suorum uota fidelium, concite largiendo subsidium. Adest namque predicto fratri sub noctis silentio beatus Wolphelmus ter uisum, in crastinum iubens accelerare transitum, mare pacatum, hostium denuntians impetum refrenatum. In memoriam uero sue liberationis, ter ternis psalmis cultor ille sancte Trinitatis, Domino uota persolui iussit iubilationis.  Taliter hostium sublata formidine, non modicum gaudium sumpsere ex diuina reuelatione, et marinis se leti ingerunt fluctibus, piratis minime nocere ualentibus. Hoc ordine per serui sui merita ab imminentibus malorum procellis eruti, diuine gratias agunt liberationi. Quod et ab ipso fratre, qui pertulit, agnouimus, fideli narratione retulimus.

38. Eodem tempore claudus quidam, Willemannus nomine, ex uilla loco Brunwilerensi contigua, Polheim uidelicet nuncupata, obtentu beati Wolphelmi, diu negata membrorum recepit officia. Tempore quippe quadragesimali, ad locum accedens sepulcri, quo salutis arderet desiderio, cordis promebat gemitu: quo salutis ducebatur gemitu, cordis illius declarabat afflictio. Denique ad Deum tota intentione  conuersus, lacrymosis precabatur suspiriis, ut serui sui meritis sospitatem mereretur in membris. Nec spes fefellit, cui fides incitamentum prebuit. Citius enim dictu claruit, cuius sanctitatis uel meriti uir beatus exstiterit. Repente enim diu contracti se ceperunt extendere nerui, et uenarum meatus uitalis sanguinis infusione repleri, et membra prius premortua, in pristinum uigorem restitui. Quid longius morer? Sentiens homo diuinam in se operari uirtutem, lento conamine assurgere nitens, quanquam adhuc nutante gressu, in pedes constitit et que circa se acta fuerant presentibus fideliter disseruit. Quorum manibus sustentatus, et huc illucque deductus, ut res innotuit fratribus, magnifice  laudatur et glorificatur Deus, qui in sanctis suis mirabilis est  et gloriosus , faciens mirabilia solus . Ad indicium uero tanti miraculi, sustentatorii illius baculi super sepulcrum beatissimi uiri multo tempore mansere suspensi.

39. Alio ferme tempore huic miraculo accidit consimile, quod quando qualiterue sit factum, libet referre. De uilla Geroldeshouen, mulier omnimodis contracta ad sepe memoratum locum ab amicis est deducta. Hec sedulo ibidem incubans precibus, templi limina frequentabat attentius: existente autem sacratissima beati Petri apostolorum principis solemnitate,  et hanc cum reliquo uulgo tantis contigit interesse solemniis. Que largiter flens, et longa suspiria trahens, ante sepulcrum beate uiri prosternitur, miseram se ac infelicem nimium conqueritur; cuius nec preces mererentur admitti, nec corporis incommoda solui. Sed qui quondam mulieris Chananee, et huius uoluit preces differre, ut importunum illius desiderium, fidei esset experimentum. At uero quoniam beati uiri meritis saluari posse non hesitauit, sed in fide postulans perseuerauit,  effectum meruit. Erecta quippe diuinitus, exclamauit, omniumque silentium clamoribus rupit. Ubi enim ossibus ossa se coniunxere disiuncta, et neruorum contractio iuncturarum fiebat connexio, non est mirandum quod fragilior mulieris sexus expauit animus. Exsurgens itaque a pauimento, recepto uigore, incolumis preualuit ad propria remeare. Talibus miraculorum effectibus ueraciter cum Christo se uiuere mundo testatur uir iste beatus. Amen.





BEATI WOLPHELMI OPUSCULUM DE SACRAMENTO ALTARIS.







uERSUS DE UTROQUE TESTAMENTO.






SAECULO UNDECIMO EXEUNTE, DUODECIMO INEUNTE.
EKKEHARDI URAUGIENSIS CHRONICA, EDENTE u. CL. G. WAITZ PROF. PUBL. KILON.





PERTZII PRAEFATIO MONUMENTORUM GERMANIAE HISTORICORUM TOMO uIII PRAEFIXA.

Scriptores tomo superiori editos, quos seculo undecimo historiam uniuersalem tradidisse uidimus, iam qui eamdem usque ad Conradi III regnum produxerunt Ekkehardus, Sigebertus, annaliste Erphesfurtensis et Saxo excipiunt. Quorum primo loco primaque uice tenebris ereptus Ekkehardus Uraugiensis prodit. Cuius edendi cum iam ante uiginti annos uiam quererem, felici aue contigit, ut codices prestantissimos, quorum ope Annales Heinrici Iu et u imperatorum integritati restituerentur, tum uero et codicem autographum priori Chronici parti restituende necessarium, et alterum autographum, quo Chronicon ante eque ignotum imperatorum habebatur, editioni nostre uindicarem, et ita subsidiis ditissimis collectis, fontibus quoque unde Ekkehardus hauserat passim indicatis, codices in classes suas secernere, noueque editionis consilium et rationem in Annalibus nostris t. uII, pagg. 469-509, proponere possem. uia igitur patefacta, editionem inceptam Waitzio nostro, quem post sexennium Monumentis Germannie summo cum fructu dicatum iam professoris historiarum publici munus in uniuersitate Kiloniensi ornare gaudemus, absoluendam commisi, et indefessa eius opera absolutam lectoribus nostris hodie propono. Opere typis expresso, cum mense Septembri anni superioris Pragam adirem, in Museo Bohemico primus codicis cuiusdam incogniti et seculo XII scripti quaternio  in manus uenit, quo principium Chronici Ekkehardiani usque ad Phoronei circiter tempora legi; quem igitur codicibus infra pagg. 14-15 recensitis addas uelim. Sigebertus Gemblacensis, paratis editioni noue subsidiis multis at haud sufficientibus, Bethmannum nostrum restauratorem nactus est. Qui dum Bruxellis in codicem olim Gemblacensem incidit, ipsum Sigeberti et Anselmi autographum esse agnouit, nec solum editionis uere noue fundamentum posuit, sed supplementa, auctaria, continuationes una cum Roberti de Monte Chronico eque ex autographo descripto adiecit, ex quibus nostrates exterosque historie studiosos plurimum emolumenti capturos confidimus. Annales Erphesfurtenses paucis tantum paginis comprehensos ex codice autographo luci dedi. Annalista Saxo, cui eque codex autographus, Parisiis anno 1827 a me primo euolutus, fundamento datus est, Waitzii opera textu restituto, fontibus historie in margine indicatis, maiore quam hucusque fieri solebat fructu historie undecimi et duodecimi seculi inuestigande adhibebitur.

Dabam Berolini in Bibliotheca Regia a. d. Iu Kal. Iulias a. 1844.





u. CL. G. WAITZ PROeMIUM.

 Ekkehardi historiographi, seculo XI exeunte, XII ineunte celeberrimi, memoriam nostra etate obliuione fere obrutam uidimus, ita ut, cum Herimannus, Lambertus, Marianus, Bernoldus, Sigebertus omnium ore uoluerentur, illius pauci mentionem fecerint et ne hi quidem quis fuerit queue scripserit satis edocti; in quod, libris eius historicis editis, deinceps fieri non posse confidimus. Nam quis non primo uoluminis huius aspectu auctorem agnoscet grauissimum, qui paucis annis plura conscripserit opera iisque tam antiquam quam sui temporis historiam amplis illustrauerit commentariis? Tunc fortasse in memoriam reuocet, iam in libro illo De scriptoribus ecclesiasticis, quem anonymi Mellicensis nomine afferunt, Ekkehardum laudari   uirum admodum doctum et religiosum, Â»qui et suam nichilominus chronicam scribit,Â« et Helmoldum ad ipsum reuocare  tanquam auctorem qui Heinrici Iu et u historiam enarrauerit  . Quod Eccardo ansam prebuisse, ut Ekkehardo opus illud tribueret annaliste. Saxonis nomine inscriptum, monuisse  sufficiat. Nam et hunc et alios errores  iam Martenius refutauit  . Post quem etiam Pezius accurationem huius auctoris notitiam nactus  , neque tamen Chronici edendi consilium exsecutus est, ita ut nostra demum etate, codicibus undique collatis, quam Ekkehardus in historia conscribenda collocauerit diligentiam quidque libris suis prestiterit, intelligi potuerit  .

Ekkehardi uitam uero ne sic quidem satis perspectam habemus. Ubi, a quibus sit parentibus natus, nemo tradit. Trithemius solus, qui pluribus locis ipsius mentionem facit  , canonicum eum fuisse Wormatiensem dicit  ; sed in hoc falsus esse uidetur. Pergit enim, Ekkehardum iam tunc cenobium Hirsaugiense intrare uoluisse, sed uoto peregrinationis  ad terram sanctam suscipiende astrictum id perficere nequiuisse ideoque mox itineri se commisisse. Quod anno 1101 factum esse ipse Chronico suo narrat. Per Bulgariam cum magno Germanorum exercitu Constantinopolim perrexit, inde Ioppen nauigauit, ibique mortalitatem magnam uix euasit,  postea obsidionem urbis tulit, etiam Hierosolymam uisitauit, a. uero 1102 mari in Italiam et postea in Germaniam reuersus est. Sed iam antea, a. 1099, in Chronico scribendo occupatus fuit  , et, nisi ualde fallor, Bamberge tunc temporis uixit. Nam libros quos adhibuit, eosque maximam partem rarissimos, bibliothece Bambergenses ipsi suppeditarunt  , ibique codices Ekkehardi antiquissimi sunt reperti  ; illius fundationem resque ibi gestas ea narrat diligentia que auctorem in ipsa ciuitate uel diecesi degentem arguit; monasterii denique S. Michelis Necrologium diem mortis adnotauit. Wormatie uero ipse nullibi mentionem fecit, ne Hisaugiam quidem uerbo attigit, quamuis, si Trithemio fidem preberemus, ibi ex itinere redux per plures  annos uixisse et litteris incubuisse, quin schole prefuisse putandus esset. Econtra ipse Ekkehardus se aliquando Corbeie uixisse profitetur  ; id quod inter a. 1091 et a. 1107 factum sit oportet  .

Que cum ita sint, Trithemium, cuius fidem sepissime uacillare omnes consentiunt, hec sine causa sibi persuasisse, ne dicam ex ingenio finxisse, fortasse que ad alterum nescio quem Ekkehardum monachum Hirsaugiensem spectent, ad Bambergensem, postea Uraugiensem, retulisse putarim, presertim cum in aliis libris nichil hac de re dicat, imo nobiscum facere uideatur  , et quomodo in illum perductus  sit errorem non difficile sit intellectu. Nam in hoc ad rectum redit tramitem, quod Ekkehardum postea abbatem fuisse ordinatum Uraugiensem dicit. Otto enim episcopus Bambergensis in predio suo Uraugia, in diecesi Witzburgensi ad Salam fluuium sito, quod nunc Aurach dicitur, S. Laurentii monasterium fundauit ordinis Benedictini, quod regule subiecit Hirsaugiensi monachisque ex Hirsaugia assumptis tradidit  ; id quod Trithemio ansam prebuisse uidetur, ut etiam abbatem Ekkehardum inde petitum esse statuat; etiam in hoc falsus, quod fundationem a. tribuat 1118, cum littere  monasterium a. 1108 inceptum, post quinque annos esse dedicatum doceant, et ipsum Ekkehardum iam a. 1117 ex S. Laurentii monasterio epistolam  scripsisse uideamus  . Ab Ottone episcopo, quem summis laudibus effert et colit quasi patronum  , quem iam antea in itineribus comitatus esse uidetur  , electus, hoc munus suscepit, monachus tunc, nisi ualde fallor, monasterii S. Michelis Bambergensis. Quot annis postea uixerit non satis constat  ; Chronicon usque ad a. 1125 continuauit, epistolam uolmaro Hirsaugiensi, si Trithemio fides, a. 1129 scripsit  ; tunc iam per triginta annos litteris operam nauauerat, ideoque etatem fere senilem attigisse uidetur. D. 23 Ianuarii  mortuus est  .

 Ekkehardum litterarum studio excelluisse et non in uno libro operam suam collocasse, Trithemio libenter credamus, Eckardus, inquit  , primus abbas monasterii sancti Laurentii quod Uraugia dicitur, in diecesi Herbipolensi in Hircinia silua, ordinis sancti Benedicti, natione Teutonicus, uir in diuinis Scripturis eruditissimus et in secularibus litteris nulli inter Germanos suo tempore doctorum inferior, metro excellens et prosa. Scripsit non spernende lectionis opuscula, quibus ingenii sui uiuacitatem declarauit. De quibus ego tantum uidi opus insigne ad imitationem Betii gemino stylo compactum, ad instructionem et consolationem monachorum et omnium fidelium Deum timentium ualde utile et necessarium, quod prenotauit Laternam monachorum lib. u. Sermones  quosdam elegantes uariasque epistolas ad diuersos composuit. Claruit sub Conrado tertio imperatore. Anno Domini 1130, in medio ecclesie prefati monasterii sepultus. De operibus uero ab Ekkehardo scriptis alio loco accuratius prosecutus est: Scripsit autem non contemnende auctoritatis opuscula, quibus et tunc presentibus se utilem reddidit et memorabilem posteris commendauit; e quibus feruntur subiecta. Chronicon ab origine mundi usque ad annum Dominice Incarnationis 1124 inclusiue uolumen insigne composuit, in quo Gesta regum et imperatorum in Germania et extra ordine satis congruo digessit. Ad imitationem quoque Marciani Capelle ac Betii Seuerini scripsit gemino stylo, hoc est carmine et soluta oratione, satis instructum opus, quod in tres libros  diuisum Laternam siue Mathiam prenotauit, in quo cuiusdam Mathie egroti planctum Paulus, eius in Domino adoptiuus filius, artificiali quadam consolatione deliniuit. Scripsit etiam ad sanctam Hildegardem abbatissam apud Bingios epistolam unam, ad sanctum Ottonem episcopum Bambergensem epistolas plures, ad uolmarum abbatem huius monasterii Hirsaugiensis epistolas plures, ad alios quoque diuersos epistolas similiter plures. Sermones etiam ad monachos suos et homilias non spernendas edidit. Cetera que composuit ad nostre lectionis notitiam minime uenerunt.

Epistola una tantum exstat, sermonum et homiliarum nullum uestigium; ne opus quidem a Trithemio  uisum et accuratius descriptum, quod Laterna siue Mathias inscriptum fuit, hucusque innotuit, ita ut nonnisi libri historici temporum iniuriam fugisse uideantur. Preter Chronicon uero usque ad a. 1124 deductum, Trithemius etiam breuem affert  historiam, qua Ekkehardus res suo tempore gestas descripserit. Accuratius uero, codicibus quotquot reperiri poterant euolutis, singula queque ipsius opera recensere eorumque tempus definire licet.

Ultimis seculi XI annis Ekkehardus, monachus tunc Bambergensis, Chronicon aggressus est scribendum, quod inde ab orbe condito usque ad ipsius tempora quam amplissimam rerum gestarum notitiam exhiberet, in quo colligeret quecunque ex libris tam historicis quam biblicis theologicisque uel aliorum  scriptis comportare posset; cui inter uarias seculi XI et XII historias uniuersales primum locum summo iure tribuere mihi uideor. In hoc occupatus fuit opere, ut ipse profitetur  , a. 1099; neque tamen tam breui tempore id absoluisse putandus est. Nam textus hac editione quamuis minutissimus plerumque typis expressus 180 explet paginas; Ekkehardi uero codex autographus  folia plus quam ducenta continuit. Hic, quem numero I indicaui, nunc in bibliotheca uniuersitatis Ienensis exstat, olim uero fuit Â»monasterii Sancti Michelis in monte prope Babenberg.Â« Folia quedam excisa esse dolemus; ceterum genuinum et nonnisi paucis mendis aspersum prebet textum, qualem Ekkehardus propria  manu exarauit, hinc inde leuiter correxit nonnullisque additamentis auxit. Librum integrum cum infra edamus, materiarum dispositionem, annorum computandorum rationem, aliaque quibus auctor diligentiam solertiamque probauit, lectores ipsi iudicent. Subsidiorum et numero et grauitate tantum non omnes sui temporis, imo plerosque medii eui scriptores, si Sigebertum illum eruditissimum excipias, antecellit. Nam  , ut antiquitatis historiam illustraret, preter Chronica Hieronymi  , Prosperi  , Iordanis, Isidori et Bede, etiam Scripturam sacram  , Iosephum De antiquitatibus Iudaicis et de bello Iudaico, Eusebii Historiam ecclesiasticam ex translatione et cum continuatione Rufini, Tertulliani  , Hieronymi  , Augustini   Gregorii Magni  opera, librosque passionum  adhibuit; Romane antiquitatis nouit auctores, Salustium  , Plinium  , fortasse Liuium  et uirgilium  ; multa ex Orosio sumpsit; in codice quodam Bambergensi hodieque superstite  historiam et epistolas Alexandri fabulosas legit, nec non Aurelium uictorem, Iordanis Historiam Gothorum  , Gesta regum Francorum, abbreuiationem Chronicorum, Pauli Diaconi librum De rebus Langobardorum  aliaque, quemadmodum ab Italo quodam, sermone mutato, descripta sunt et interpolata. Ut Francorum historiam concinnaret, etiam Fredegarii librum secundum consuluisse uidetur  , pluraque ex uitis S. Columbani  et S. Galli  hausit. Preterea hac libri parte etiam uita  S. Gregorii Magni  , Bede operibus  , Dicuili libro De mensura terre  , presertim uero Historia  usus est Romana quam Paulus diaconus composuit  , nec non Historia miscella, que seculo post ex illius opere aliisque fontibus confecta est  . Cum ex his, presertim ex Bede Martyrologio  , multa de pontificibus Romanis repeteret, sepe tamen ab his aliisque auctoribus in illorum ordine temporeque definiendis recessit; id quod catalogo quodam  duce fecisse uidetur Ubi ad seculi noni historiam uenit, fontes adiit grauiores, Einhardi dico libros, tam uitam Caroli  quam annales, quibus Annales Laurissenses  , uitam Burchardi Wirzburgensis  , monachum Sangallensem  aliaque  adiecit, postea etiam Annales Lobienses  adiit. Ex Rudolfi libro De translatione S. Alexandri Saxonum origines illustrauit  , quorum  historiographum Widukindum  postea ducem habuit prestantissimum, eiusque narrationem  ex libris non uulgaribus, Liudprandi  Richerique  Historiis atque uita S. Udalrici  , et auxit et emendauit. Inde a seculi XI fine uberiore fonte destitutus, ea plerumque repetiuit que in Chronico quod nominaui Wirziburgense, ex Herimanno Augiensi deriuata leguntur. Ex eodem iam antea quamplurima mutuatus est  .---Horum auctorum narrationes more medii eui scriptoribus consueto descripsit quidem tam fideliter, ut uerba eorum interdum etiam tunc retineret, si a seipsis uisa narrarent uel quidquam ad sua tempora referrent  ; nichilominus uero neutiquam ea scripsit leuitate et inconsiderantia, quam in aliis huius etatis operibus non raro deprehendimus. E contra rerum materia quamuis amplissima nunquam se obrui  passus est, sed singula queque apte disposuit, quecunque de eadem re apud diuersos auctores legebantur diligenter collegit  , aliam narrationem ex alia emendauit  , auxit, suppleuit, interdum etiam accuratius in unam aliamue rem inuestigauit  . Quo ipsum ueritatem assecutum esse non contendo, sed certe pro uiribus fecit, et quod minus perspexit candide professus est  . Prima saltem critice  artis rudimenta eo posuit, quod non solum uaria scriptorum testimonia perpendit, sed nonnunquam dissonantiam uitiis librorum ascribi posse putauit  .---Preter scriptos fontes semel uel bis etiam ad ea prouocauit que populi uoce ferebantur carminibusque canebantur  , et ubi ad tempora deuenit suis propiora, plura adiecit que a ceuis accepisse credendus est, ea potissimum que res spectant Bambergenses  . Seculi XI exeuntis historiam ipse composuit, breuiter quidem et simpliciter, sed satis accurate, litteris aliisque documentis usus  ; atque hac parte mentem nulli parti obnoxiam, sensum iustum rectumque, patrie amorem et eamdem erga imperatorem quam erga summum pontificem reuerentiam ostendit. Historiam, ut  supra iam dixi, a. 1099 uel sequenti composuit breuique itineris sacri his annis suscepti narratione finiuit, quam ex epistola quadam hausit crucifecorum  .

Ita uero in codice supradicto, olim Bambergensi, nunc Ienensi, non amplius exstat, sed postea ab ipso auctore mutata atque continuata. Altero uero codice, et ipso olim monasterii S. Michelis Bambergensis,  qui nunc uero bibliothece Carlsruhane illatus est  , ultima huius Chronici pars, ab a. inde 1057 continetur, eaque forma, quam omnium esse antiquissimam facile est intellectu. Nam hic textus, quem A. nominaui, iis caret mutationibus additionibusque quas Ekkehardus in codice autographo  postea faciendas iudicauit  . Post a. 1099 breuis adiecta est a. 1100 et 1101 notitia, siue ab Ekkehardo, siue a codicis scriptore sit confecta.---In eodem uero uolumine huic fragmento premittitur, alia sed ceua manu nitide scriptum, breue rerum inde ab orbe condito gestarum Chronicon, ad annum usque 1057 deductum, ita ut illa Ekkehardiani libri particula hoc quodammodo excipere uideatur. Certe non fortuito utrumque coniunctum  esse, putarim, quamuis non unius esse operis partes inde pateat, quod cum illud iam Heinrici Iu initia referat, hoc ab iisdem incipiat, sicque idem bis similibus uerbis legatur. Chronicon illud dixi Wirziburgense, eo quod episcoporum Wirziburgensium ordinem ubique accurate diligenterque indicatum reperi. Preterea tantum non omnia ex fontibus hausta sunt notissimis, Iosepho, Orosio, Isidoro, Beda, Pauli Diaconi Historia Romana et Langobardorum, Fredegario, Einhardi Annalibus, quibus fortasse addi possunt Rufini Historia ecclesiastica  et Gesta Romanorum pontificum  ; pre ceteris uero Epitome, qualem ex Herimanni Augiensis Chronico factam nouimus  , ab initio usque ad finem descripta est. Ex hoc opere in  Ekkehardi Chronicon uniuersale quamplurima transiisse patet aspectu. Cum uero eosdem plerumque fontes in utroque opere adhibitos uiderem, eamdem fere rerum disponendarum rationem deprehenderem, denique utrumque uno uolumine coniunctum inuenirem, parum aberat quin etiam hanc breuiorem historiam Ekkehardo tribuendam esse mihi persuaderem. Obstat tamen quod neque Fredegarii continuationem neque Gesta pontificum Romanorum in magno Chronico adornando Ekkerhardus adhibet; que uix neglexisset, si ad manus habuisset; quod non semper idem ordo idemque sermo occurrit, denique quod Ekkehardus semel ad ea que in Chronico  Wirziburgensi leguntur ita prouocat  , ut alienum opus satis aperte indicare uideatur. Quare Chronicon Wirziburgense, quod etiam longius perductum fuisse alibi suspicatus sum  quodque a pluribus medii eui scriptoribus  lectum est atque exscriptum, non inter opera sed inter precipuos Ekkehardi fontes referendum puto  . Quare nomen ipsius p. 17---32 editionis nostre lectores deleant uelim.

Iam uero ad Ekkehardum reuertamur. Non diu enim in opere illo acquieuit, sed mox id retractandum et continuandum suscepit. Anno 1101 iter in terram sanctam suscepit, sequenti reuersus Romam adiit, ibi paschalem bannum erga Heinricum imperatorem promulgantem audiuit, indeque  in patriam regressus est. Tunc multa uiderat ipse uel ab aliis acceperat relatu digna, tunc presertim de expeditione prima cruciferorum multa antea ipsi ignota collegerat. Hec procul dubio fuit causa quod in codice quem habemus autographo a. 1098 et 1099 Historiam deleuit nouamque eamque fusiorem rerum tunc gestarum narrationem exorsus est  , quam siue calamo continuo siue temporis decursu ad a. usque 1106 continuauit. Hac libri parte magis Ecclesie fauet, non Heinrici imperatoris, sed filiorum rebellium partes agit  , presertim quintum Heinricum, cuius prime curie a. 1105 Northuse aderat  , laudibus effert. Eodem sensu tunc etiam in prima libri parte quedam uel deleuit uel mutauit  , hinc inde etiam errorem correxit   .

Neque tamen in his substitit auctor. Heinrico quarto seni et exoso successerat iuuenis Heinricus u, qui, patre mortuo, Ecclesie et imperii unitatem restituere uidebatur, ideoque summo plausu ab omnibus est exceptus. Hoc etiam Ekkehardum mouit, ut stylo quietem denegaret eumque Heinrici laudibus describendis libentissime uoueret. Hoc ipse prefatione profitetur, quam Heinrico nondum imperatore, imo rege uix constituto, id est a. 1106 uel 1107 scriptam esse patet  . Hanc sequitur anni 1106 Historia ampla et, nisi ualde fallor, in mediis motibus scripta. Nam Heinricum Iu uerbis acerbissimis  insectatur, ipsum tanquam heresiarham, apostatam, animarum persecutorem omnibus contumeliis dignum habet, eiusque fautores ardenti sermone perstringit. Ekkehardus tunc Ottoni Bambergensi, qui regi iuniori se addixerat, adhesit. Quem anno 1106 cum aliis regis legatis Romam missum  comitatus esse uidetur, certe anni fine concilio Guastallis habito adfuit  . His temporibus, ut supra uidimus, abbas constitutus est Uraugiensis, et deinceps non solum episcopo sed etiam regi Heinrico u familiaritate coniunctus fuisse uidetur.

Etenim rex eo tempore quo nuptias cum filia regis Anglici celebraturus erat Ekkehardo precepit ut imperatorum Historiam siue Chronicon inde a Caroli Magni temporibus usque ad suam etatem  componeret. De quo ipsum audiamus auctorem, qui libro hanc premisit prefationem:


INCIPIT PROLOGUS SEQUENTIS CHRONICI [1 1Kb] OPERIS.

Quamlibet rem publicam testatur Tullius felicem fore, si uel a sapientibus regatur, aut eos qui eam rexerint studere contingat sapientie, sine qua ipsam fortitudinem constat usque ad nomen temeritatis degenerare. Nos igitur impensius ceteris gentibus debemus gratias Deo referre, quoniam, sedatis procellis quibus hactenus quatiebamur, princeps magne sapientie magnaque pollens strenuitate ad gubernandum Romanum imperium emicuit, cui Dei dispositione uniuersus orbis tam Romanus quam Teutonicus gaudet omni nisu applaudere, uidelicet Henricus quintus rex et quartus imperator, uir compositus multiplici  uirtute, ferox in bello, pius et mansuetus in pace. Cum igitur ipse resplendeat uelut coruscans lucifer splendore sapientie et redoleat omni boni odoris suauitate, dignatus est nostre paruitati precipere ut colligat sibi chronicum opus a temporibus Karoli Magni usque ad sua tempora, seruando ubique ueritatem istorie. Quod opus recipere cum nostra recusaret imperitia, nos tamen compulit deducere ad aliquem effectum sua auctoritas et beniuolentia. Habes igitur, serenissime imperator, amministrante caritate chronicum opus, excerptum non nostra, set ueterum chronographorum [2 1Kb] bis auctoritate, utinam non indignum, ne dicam oculis imperatoriis, set saltim minimis lectoribus tue curie. Cum igitur tota intentio  huius libri tam Romani imperii quam Teutonici regni deseruiat honori, quorum regnorum coniunctio cepit a Karolo Francigena, necessarium duximus, tam nobilissime gentis, que habilis inuenta est ad procreandos dominos Romane potentie, altius originem repetere, et sic per antiquissime nobilitatis generationes usque ad eundem Karolum narratione deducta, qualiter ipse capesseret rem publicam labefactam, et  qualiter deinde Romanum imperium per successiones regum istius gentis excellentissime gubernaretur, ceteris chronicis relationibus exclusis, competenti breuitate usque ad hec tempora digerere. Primus igitur liber ab origine Francorum per regnum eiusdem gentis tempora discurrit. Secundus liber ab imperio Karoli Magni cunctorum successorum eius regimina actusque breuiter atque annos includit. Tercius autem liber orditur acta atque agenda huius quinti Heinrici; que utinam non possent terminari aliquo fine, aut saltem terminentur post multa curricula annorum, in bona et Deo bene complacita senectute!Â«

Incipit primus liber, ut supra indicatur, capitulo De origine Francorum, uerbis: Francorum gentis exordia De antiqua Troianorum prodiere prosapia.  Nam, etc.  . Tam hec quam sequentia plerumque cum Ekkehardi Chronico ita conueniunt, ut eumdem auctorem, licet more suo nomen tacuerit, statim agnoscas. Accedit quod codex unicus chartam quoque continet ad monasterium Uraugiense spectantem, quod denique auctor ad Chronicon ante scriptum diserte prouocat  .---Huius libri textus, quem C. nominaui, quamuis ex priori Chronico desumptus, ex singulis eius capitibus consarcinatus, interdum tamen ab illo recedit. Primum enim ex Sigeberti Gemblacensis Chronica quamplura recedit, quibus suam ampliauit narrationem, tunc inde a medio seculo XI, mutato rerum statu, historiam etiam mutandam duxit. Heinricus quintus patris  manes placauerat pacemque inter Ecclesiam et imperium, expeditione Romana finita, felicissime stabilisse sibi uisus est. Ideo etiam Ekkehardus nunc omnia uitauit que antique discordie renouare poterant memoriam, eaque mitigauit que primo libro contra Ecclesiam, postea mutata sententia contra Heinricum Iu imperatorem eiusque asseclas nimis acerbe scripserat  . Id enim studuit, ut rerum gestarum imaginem talem Heinrico iuniori porrigeret, que nulli parti faueret neque cuiusquam animum offendere posset. Quo adductus est, ut annorum 1105 et 1106 Historiam nouam scriberet, continuationemque adderet eodem animo equo et moderato confectam.

Exstant uero preterea due Chronici Ekkehardiani  recensiones, que cum C. in multis conueniunt, quamuis in aliis tam ab hoc quam a priori textu recedant. Utraque prefationem, anno 1106 premissam, Heinrico iuniori directam, exhibet, utraque textum sine annorum tabulis scriptum sed multis additionibus ex Sigeberto desumptis auctum, denique narrationem annorum 1070 sqq. prebet interdum eodem modo mutatam quo C. Cum hoc  uero iis potissimum locis animaduertatur, quibus uerba acerbiora erga Ecclesiam papasque mitigata sunt, nec pariter ubi in Heinricum Iu auctor inuectus erat, cum econtra a. 1106 historia animo hostilissimo scripta hic retineatur: fortasse has recensiones historia C. antiquiores, imo iam a. 1106 uel 1107 una cum prefatione illa eiusque anni narratione confectas putaris. Cui nec ipse refragarer sententie, nisi Sigeberti Chronicon a. demum 1112 finitum esset et nisi utramque recensionem in codicibus usque ad a. 1125 continuatam reperirem. Sigebertus quidem iam antea opus edidisse putatur  , codices autem etiam in aliis a primeua forma recedere atque Chronicon postea ab auctore ita compositum continere uidentur.---Sed recensiones he,  quamuis inter se in plerisque conueniant, sunt tamen in quibus differant. Prior, quam D. dixi, Chronicon a. 1099 susceptum, a. 1106 finitum fundamento ponit, sed locis Sigebertianis quamplurimis ampliat. Historiam belli Hierosolymitani a. 1099 sqq. omittit et in finem uoluminis reiicit, a. 1106 modo pergit supradicto, narrationem uero usque ad a. 1125 continuat. Altera, E. dicta, et ipsa primeui textus uestigia premit, Sigebertiana eadem fere que D. habet fragmenta, maiores tamen illas narrationes De historia Alexandri  , Francorum  , Gothorum, Langobardorum, Caroli Magni Saxonumque omittit  , nec non expeditionis cruciferorum Historiam a Chronico secernit et in singularis libri formam redigit, qui Hierosolymita   inscriptus et Erkemberto abbati Corbeiensi dedicatus est  . Eidem Chronicon quoque transmisit, hac epistola libro premissa  :


INCIPIT PROLOGUS.

Christi familie fideli prudentique dispensatori Erkemberto necnon eidem formoso gregi, sub tam elegante pastore Christi martirum Stephani atque uiti excubias celebranti, frater Ekkehardus cum ceteris sancti Laurentii pauperibus, si quid ualet caritas non ficta tantis pressa ponderibus. En, sarcinis propriis media interim uia relictis, impositum nobis ab auctoritate uestra grande uidelicet onus, Deo gratias, Christo laudes! ad metam usque detulimus, soli tantum caritati---que cum Deus sit, nichil nimirum  nequit utrimque---digne asscribentes, quod, ipsa manum semper porrigente, tanta tantilli potuimus.  Ecce enim diuersorum chronograforum series ab exordio mundi breuiando decursas, nostrorum temporum fecibus eciam per nostri stili suppleuimus officium, per hoc ipsum precepti uestri uoto, quamuis non absque fame nostre periculo, uolentes iam esse satisfactum. Igitur ob fastidii remedium [3 1Kb] 5 libellis opus ipsum distinguitur. Primus a conditione urbis Rome, secundus Christi natiuitate, tercius imperio Karoli, quartus illius qui adhuc superest et quintus Heinricus imperator appellatus est, terminatur. Cuius enim nomini quintum incongrue librum uidebatur inscribi, quem ad arbitrium uniuscuiusque scriptoris constituimus finiri. Addidimus quoque in fine scedule libellum quem Iherosolimitam dicimus, et perigrinationis tibimet, o Pater uenerande, iam diuinitus inspirate leuamen  speciale futurum non ambigimus. Unum est ergo quod uotis omnibus exoptamus, quod eciam nostri laboris recompensationem summopere postulamus, quatinus uolumen presens nostre seruitutis debitum in cenobio Corbeiensi perpetualiter persoluat, ac renouate per se pristine societatis, quam sub sancte memorie patreque dilectissimo Marcwardo consecuti sumus, monimentum in armario sancti uiti pro pauperibus sancti Laurentii posteris pretendat. Ad hec, nimio nec immerito erga reuerentiam uestram [4 1Kb] feruentes affectu caritatis, direximus unanimem nostrum uobisque per omnia nichilominus de uotum Amel, priorem nostre congregationis, qui et tibi, pater, ad uestigia Saluatoris tendenti, presentialiter  nostra uice intimum uale faciat, ac inter utramque congregationem mediator notissimus ac testis ydoneus optate fraternitatis nostre ore ad os confirmare sufficiat, et si qua sunt literis neglecta, hinc inde responsa subinferat. ualere uos hic semper et in eternum uiuere, nos oramus unanimes et sine intermissione.

Quam patet epistolam Henrico u imperante scriptam esse, antequam Erkembertus abbas in Terram Sanctam profectus sit  , inter annum igitur 1112, quo ille imperii coronam suscepit, et 1117, quo hic iter exsecutus est  . Nihilominus codices, quibus Chronicon cum hac epistola et Hierosolymita continetur, id prebent usque ad a. 1125  deductum, neque quinque libros in prefatione indicatos et ab Helmoldo in suo exemplari lectos   accurate discernunt  , ita ut opus quale Erkemberto transmissum sit genuinum nondum possideamus. Proxime tamen E. ad hoc accedere uidetur. Continet enim preter epistolam etiam breuem Corbeie fundate notitiam  , quam alii codices (excepto D. pretermittunt, et textum prebet ex D. confectum  , sed nouissimis curis ab Ekkehardo castigatum  . Cum nonnullis continuationis locis E. propius ad C. quam ad D. accedat  , huius quidem partem priorem antiquiorem quam C. habeo, siue a. 1106 ita sit confecta, siue aliquot annis post, Chronicon uero Erkemberto directum  circa a. 1117, ergo post C, quod a. 1114 finitum scimus, confectum, denique primum D, postea etiam E. continuatione usque ad a. 1125 auctum  esse statuo.

Preterea ipsi Ekkehardo, quem indefessa cura diligentiaque opus iterum iterumque pertractasse et modo hac, modo illa forma edidisse uidemus, non possum quin et eam tribuam recensionem, qua Chronicon a. 1106, immutatum fere et nonnisi paucis Sigiberti fragmentis auctum, cum continuatione usque ad a. 1125  coniunctum habemus , presertim quum etiam hanc iam in seculi XII codicibus reperiri constet.

Continuationes he maxime sunt auctoritatis atque reliquo operi longe prestant. Nam que auctor ipse uiderat  uel ab equalibus audierat  , accurata et satis ampla narratione exposuit,  etiam aliorum scriptorum opera non neglexit, sed tam Dauidis Scotti historiam expeditionis Romane ab Heinrico u. a. 1111 et 1112 suscepte deperditam  , quam librum Hessonis de pace inter papam et imperatorem componenda  adhibuit, epistolas uero aliaque documenta, quorum compos factus est, narrationi inseruit uel breuiter attulit  . Non uno tempore horum annorum compositam esse historiam satis patet; a. 1106, a. 1114, denique circa a. 1117, in ea conficienda et mutanda ipsum occupatum uidimus; etiam reliquas partes, quamuis non singulis annis, temporis decursu scripsisse putandus  est, easque postea sepius retractauit.---Ex his omnibus Ekkehardum non leuiter rerum scriptoris munus suscepisse apparet; quem ubique non minus ueritati studisse non est quod dubitemus. Id unum ei obiiciendum esse uidetur, quod non firmo et constanti animo res hominesque iudicauit, sed uel partium studio uel regis papeue fauore se ita abripi passus est, ut que antea scripserat, postea supprimenda duceret, et eamdem rem modo sic modo aliter narraret. Quod quamuis non prorsus negem, id tamen lectores meminerint uelim, res eo tempore mire fuisse turbatas et sepissime mutatas, inter reges et pontifices Romanos paucis annis modo pacem modo acerbissimas fuisse inimicitias. Ekkehardus Ecclesiam eiusque caput pontificem  Romanum reuerenter semper coluit, initio tamen etiam imperatorem iura imperii defendentem excusandum, fortasse laudandum duxit, atque in eam inclinauit sententiam quam tunc apud plures patrie amatores uiguisse constat, et pape et imperatori, quamuis neutri in omnibus assentirent, esse obediendum. Paucis annis post, itinere sacro perfecto Romaque uisitata, totus in Ecclesie partes abiit  , Heinricum iuniorem illius ope adiutum regem gaudet constitutum, postea uero et ipsum nouum schisma exordientem acerbe uituperat  , summa iterum repletur letitia, ubi firmam pacem, nobis turbinibus sedatis, uidet stabilitam  , Heinricum tamen uota non exsoluentem, spem de ipso conceptam frustrantem dolet, ideoque non potest  quin regem, quem letissimis uerbis salutauerat, uix mediocri laudatione mortuum dignum iudicet  . Itaque de hominibus singulisque rebus mutauit quidem sententiam, neque tamen leuiter fluctuasse, neque equum et iustum iudicium, si a. 1106 Historiam in mediis turbinibus scriptam excipias, deposuisse mihi uidetur.

Alexandri Magni, Gothorum, Langobardorum et Saxonum historias, quas Ekkehardus ultima Chronici recensione  secluserat, separatim quoque edidit, iisque uitam regine Mahthildis addidit, ex antiquiore illa excerptam  , quam cum in chronico  nondum adhibuerit, fortasse postea demum est assecutus. Certe non est cur hanc collectionem in pluribus codicibus inuentam alii cuidam ascribamus, presertim cum uerba  quibus Saxonum historie  uita coniuncta est Mahthildis, Ekkehardianum sermonem redolere uideantur.

Quamuis nullum fere medii eui scriptorem operum tam numero quam grauitate Ekkehardo equiparari posse nunc constet, diu tamen eius nomen tenebris obrutum et obliuioni traditum fuit, quippe qui nonnisi prefatione ad Heinricum u et epistola ad Erkembertum scriptis id prodiderit, ceteraque opera nulla inscriptione, nulla auctoris indicatione ornauerit. Iam uero eius narrationem etiam ab aliis rerum Germanicarum scriptoribus exscriptam  deprehendere licet. Hi enim sunt, quos ex illius libris hausisse compertum habeo: Annalista Saxo   , Otto Frisingensis   , monachus Opatowicensis  , Helmoldus   , Chronographus Saxo   , Adalbertus in uita Heinrici II imperatoris  , Annales uetero-Cellenses breues   , auctor Chronici Halberstadensis   ,  Pegauiensis monachus   , quisquis fuerit auctor, siue Godefridus siue Otto, chronici S. Pantaleonis Coloniensis   , Burchardus Urspergensis  , qui chronicon  integrum fere descripsit atque Ekkehardo per plura secula palmam ita preripuit, ut a recentioribus sepissime chronicon laudetur Urspergense  , ubi Ekkehardi liber ab illo exscriptus afferendus erat; preterea Albertus Stadensis   , Hermannus Altahensis   , chronica---1310.  , Henricus ab Heruordia  , Andreas Ratisbonensis   , chronicon Bambergense Â»de Henrico II. et fundato ab ipso episcopatu BambergensiÂ«  , Trithemius, Staindelius.---Monachus Hamerslebensis totum Ekkehardi chronicon  in epitomen redegit  ;  fragmenta excerpta in codice quodam Hannouerano  aliisque leguntur. Populorum historias etiam alibi adhibitas uidemus, Saxonicam potissimum, in libello Â»quomodo Saxones primo uenerunt ad terram SaxonieÂ«  , in opusculo Â»de origine SueuorumÂ«  , in historia Â»Annales uetero-CellensesÂ« inscripta  ; alii historiam Alexandri sibi uindicarunt, ita ut Ekkehardus in Germania  presertim septentrionali eamdem fere habuisse uideatur auctoritatem quam Herimannus in Alemannia, Baioaria et Austria, Sigebertus in Belgia et Gallia adepti erant.

Cum tantopere uulgata essent Ekkehardi opera, non mirum codices etiamnum inueniri quam plurimos. Quos tantum non omnes ad hanc editionem adornandam adhiberi potuisse, lectores mecum gauisuros esse confido. Sunt uero hi:

A. Codex bibliothece Carlsruhane n. 36, mbr., in-4o, plura continet opera s. XI et XII a diuersis scripta  , nunc uno uolumine coniuncta, in fine f. 171-186 Chronicon Wirziburgense, f. 187-197 Ekkehardi Chronicon a. 1057-1099   . Utrumque a u. cl. Molter diligentissime exscriptum,  postea, codice beneuole nobis transmisso, et ipse contuli.

B. Inter huius textus codices omnium est prestantissimus

I. Ienensis, mbr. in-4o, ex bibliotheca Bosii acceptus, ibique numero 19 notatus. Continet iam 199 folia. De quo Ekkehardi autographo  u. Archiu. uII, p. 472 sqq. et supra p. 4.

Ib. Ita codicem Guelferbytanum chronice regie S. Pantaleonis dixi, Archiu. uII, p. 643 sqq. descriptum. Ad eamdem recensionem referendus est:

2. Brugensis, olim beate Marie de Dunis, chart., s. Xu, a Pertzio primum inuentus, a Bethmanno nostro a. 1842 accuratius perlustratus; qui inde  a Caroli Magni temporibus Ekkehardi Chronicon ea  forma repetit qua a. 1106 absolutum est, ita ut folia in codice 1 excisa ex hoc suppleri possint.

3. uindobonensis potius Hermanni Altah. quam Ekkeh. nomine inscribendus  .

His uero apte illi addi possunt codices in quibus huic textui continuatio a. 1125 adiecta est . Omnes uel pluribus uel singulis locis monasterii Swarzahensis mentionem faciunt; que si ab Ekkehardo addita neges  , illos ex huius monasterii exemplari, quale olim exstitisse scimus  , deriuatas  esse, statui debet  . Huc uero, preter codicem Freheri, postea Heidelbergensem, cuius fata ignorantur  , hi pertinent:

4. Erlangensis  , olim Heilsbronnensis, mbr., s. XII, fol., qui id habet singulare, quod breuiora illa additamenta ex Sigeberto huic recensione addita non omnia habet atque aliis quoque locis propius ad 1 accedit. Ceterum satis negligenter exaratus est, ita ut scriptor etiam a uerbis mutandis aliterque disponendis non satis parceret. A. 815, 1074, 1121, Swarzahensia recepit.

5. Gothanus  , olim S. Petri Erfuntanus, mbr., s. XII, fol., optime scriptus, qui quamuis integrum Ekkehardi contineat textum, uix tamen ipsius codicibus adscribi potest, quippe qui illum fragmentis  ex Lamberto sumptis aliisque additionibus nonnullis ita ampliauerit, preterea continuatione usque ad a. 1137 auxerit, ut potius nouum chronicon scriptor condidisse quam Ekkehardiani exemplar fecisse uideatur. Swarzahensis monasterii fundationem refert a. 815.

Plures sunt codices qui prope ad 5 accedunt  , inter se uero ita conueniunt, ut alterum ex altero uel plures ex eodem descriptos esse exemplari dubitari nequeat  . Hi non solum a. 815, 1074 et 1121 Swarzahensia recipiunt, sed etiam a. 1095, 1112, eiusdem abbates memorant. Sunt uero hi:

6. Lipsiensis, mbr., s. XII, fol., de quo cf. Archiu. uII, p. 497.

 7. Zizensis, olim Liber sancte Marie in Posauia, mbr., s. XIII, fol., non una manu diligenter satis scriptus  , eaque continuatione insignis, quam Eccardus Annalium Bosauiensium nomine edidit. Que quamuis usque ad a. 1137 cum Erfurtensi  conueniat, Ekkehardi tamen textus ab hoc recedit.

8. Dresdensis  chart., s. Xu---XuI, fol. .

9. Tres codices, breui continuatione---1169 [ Dresdensis  Dresdensis  mbr., s. XIu, fol.  [ Ienensis II. 65, mbr. s. XIu, fol.   .

10. Stutgartensis, hist. n. 411, fol., olim Zwifaltensis  , mbr. s. XII, initio mancus, postea hinc inde corruptus additionibusque auctus, que tantum non omnes ex Bernoldo hauste sunt  . Preterea Swarzahensia habet omnia que reliqui additque unum locum qui fortasse ad idem pertinet monasterium  . Hunc codicem, quem accuratius descripsi Archiu. uII, p. 500 sqq., nactus erat

11. Urspergensis prepositus Burchardus, cum, hoc codice descripto, Chronicon conderet usque ad a. 1229, quod in omnium manibus uersatur, usus sum editione principe, quam Ioannes Miller impressor  Augustanus a. 1515 ex exemplari Conradi Peutingeri in monasterio Urspergensi reperto  curauit [ Cantabrigensis collegii Christi n. 373, mbr., s. XII, Ekkehardi autographus, diligenter scriptus et eleganter exornatus, quem Pertzius a. 1827 detexit accurateque  Huius recensionis precipimus est regius Parisiensis n. 4889, mbr., s. XII, fol. Historie Alexandri, Gothorum atque Saxonum pretermisse erant,  sed pluribus foliis insertis, postea eadem manu supplentur; quo facto, quaterniones nouo ordine numerantur [ Codex Parisiensis, Arsenal, n. 6, olim liber uiridis uallis prope Bruxellam  , chart., s. XIu, fol. Incipit ab a. 576, titulo premisso: Secunda pars cronice Eusebii. In fine leuiora quedam addit [ Berolinensis Lat. n. 295, mbr., s. XII, ex fol. min., olim Hauelbergensis  . Codex initio septem quaternionibus  duobusque foliis destitutus est, tamque fede habitus, ut sepe singule linee putredine sint delete; alioquin bene scriptus, ceua  manu hinc inde correctus atque notis quibusdam de archiepiscopis et abbatibus Magdeburgensibus in margine ascriptis auctus [ C. regius Parisiensis n. 4889 A., olim liber sancte Marie in Rastede  Bremensis dieceseos, mbr., XIII, fol. Constat 14 quaternionibus, foliis 111, ultimo exciso. Qui cum ex E1 descriptus sit, partem illius deperditam supplet eiusque loco hinc inde afferendus est.

Classi D aut E ascribendi sunt codex cuius fragmentum Cramerus inuenit ediditque  , alius quem in S. Michelis monasterio Hildesheimensi fuisse supra monui [  ad quam recensionem referendum sit scio. Etiam codices a Chronici Urspergensis editoribus adhibiti Ekkehardianum Chronicon continuisse uidentur: c. bibl. Dalburgii episcopi Wormatiensis  et c. bibl. monast. Augustinorum Argentinensium a  Cratone Mylio a. 1537 collati, alius in editione a. 1569 adornanda adhibitus.

Ultimo loco codices nominandi sunt, quibus historie ille Alexandri, Gothorum, Langobardorum, Saxonum iisque coniuncta uita Mahthildis regine leguntur: uaticanus-Guelferbytanus, Monacenses duo, Wirzburgensis  . Quibus accedit regius Parisiensis n. 6181  chart., s. Xu, quo historie Francorum, Gothorum, Langobardorum continentur. In aliis denique libris mss. sola Alexandri Magni historia inuenitur: e. gr. Monacensi, Hannouerano  , Weimariensi  , Ienensi  .

His subsidiis uberrimis usus id egi, ut primo loco Chronicon a. 1106 absolutum ex codice autographo quam fidelissime ederem, omnes uero correctiones,  mutationes et additiones, quas Ekkehardus postea fecisse dignoscitur, accurate indicarem. Tunc continuationes  subieci, quales in codicibus C., D., E.  exstant, diuersosque textus, ubi potui, integros retinui, leuiora quibus inter se differunt aut in margine aut in notis attuli. Ultimo loco Hierosolymitam, iam a Martenio editum, recudere quidem nolui, quippe qui cum Chronico plerumque ad uerbum conueniat, prefationem uero finemque cum lectoribus communicanda curaui librique formam ordinemque accurate indicaui  .---Hanc uero Ekkehardi editionem, ad quam iam ante nouem annos Haunie, postea Berolini me accinxi, Hannouere per plures annos continuatam, precipuis codicibus partim eo transmissis partim in itineribus exscriptis, nunc in patria feliciter me absoluisse, non possum quin ualde gaudeam.

 Dabam Kilie die Paschatis a. 1843.


G. WAITZ.





CHRONICON WIRZIBURGENSE AUCTORE, UT uIDETUR, EKKEHARDO.

 Sex diebus rerum creaturam Deus formauit. Primo . . . . . . . . . . . .

  Anno 42 Octauiani Augusti Cesaris, ex quo autem Aegyptus in prouinciam redacta est et Cleopatra cum Antonio uicta 29 anno, ab Urbe uero condita 752, olimpiadis 190 3, anno dominus noster Ihesus Christus in Betheleem Iude nascitur, transactis ab initio mundi secundum Hebraicam ueritatem annis 3542, secundum 70 interpretes 5199.

Anno eiusdem 43 [5 1Kb] .

Anno 44. Augustus Tyberium et Agrippam in filios adoptauit. Herodes infantes occidit.

45. Iudas Galileus ad rebellandum Iudeos cohortatur.

 46. Asinius Pollio orator moritur.

47. Herodes rex Iudee magno cruciatu moritur; pro quo Archelaus regnauit ann. 9.

48. Fames magna Rome facta est.

50. Tyberius cesar Dalmatas Sarmatasque subegit.

53. Iani porte 12 annos iam ab Augusto clause aperiuntur.

 55. Eclipsis solis facta est.

56. Archelaus in uiennam Gallie urbem ab Augusto relegatur, et Iudea tetrarchis committitur.

  Postquam Octauianus uictor ab oriente Romam rediit, tunc primum Augustus consalutatur, eo quod publicam rem auxerit, quam ex eo 44 annos solus obtinuit; antea enim 12 annos cum Antonio et Lepido regnauit. Huius temporibus die natali Domini trans Tyberim de taberna meritoria fons olei per totum diem e terra fluxit. Hic erga ciues clementissimus, in amicos fidus extitit; quorum precipui erant Mecenas ob taciturnitatem, Agrippa ob modestiam laborisque pacientiam. Diligebat preterea uirgilium Flaccumque petas, liberalibus studiis tantum incumbens, ut nullus dies  laberetur, quin legeret, scriberet, declamaret; isto glorians dicto: Urbem latericiam repperi, relinquo marmoream; toto corpore pulcher, sed oculi eius ut clarissimorum syderum acies. A cuius facie dum quidam miles auerteret oculos, interrogatus cur hoc faceret, respondit: Quia lumen oculorum tuorum ferre non possum. Obiit anno etatis sue 75, regni uero 56, in oppido Athelle. Quem mortuum senatus  multis modis censuit decorandum, dicens: Utinam aut non nasceretur aut non moreretur!

Tiberius, priuignus Augusti, regnauit ann. 23.

 Anno eiusdem primo Herodes tetrarcha, magni Herodis filius, regnum Iudeorum tenuit ann. 24.

2. Mathematici Urbe pelluntur.

3. Liuius [6 1Kb] hystoriographus moritur. Ouidius peta in exilio moritur.

4. Germanicus a Tyberio missus Germanos uicit. Tredecim urbes terremotu corruerunt.

5. Germanicus cesar moritur.

6. Fenestella peta moritur.

7. Tyberius multos reges ad se uocatos nunquam remisit.

 8. Theatrum Pompei incensum est.

9. Thyberius Drusum consortem regni fecit; qui eodem anno ueneno periit.

12. Pilatus preses Iudee a Tyberio mittitur.

15. Dominus noster Ihesus Christus baptizatur, 30 anno secundum carnem incipiens.

16. Iohannes baptista decollatur ab Herode tetrarcha.

18. Dominus passus est et resurrexit. Eclypsis solis et terremotus factus est.

19. Iacobus, frater Domini, Iherusalimorum episcopus ab apostolis ordinatus, sedit ann. 30.

20. Pilatus imaginem cesaris in templo statuens, seditiones Iudeis excitauit.

 21. Seianus prefectus Tyberium, ut Iudeos deleat, cohortatur.

22. Agrippa, filius Aristoboli, cognomento Herodes, Herodem tetrarcham patruum suum Rome accusans, a Tyberio in uincula mittitur.

23.  Tyberius populum Romanum grauiter afflixit, et ipse ueneno periit. Iste quia Claudius Tyberius Nero dicebatur, a iocularibus Biberius Mero ob uinolentiam nominatur; satis prudens in armis satisque fortunatus ante sumptum imperium, habens scientiam literarum, multo eloquio clarus; sed ingenio pessimo, simulans se ea uelle que nollet; per se ipsum nulla bella gessit; publice rei cum modestia prefuit, adeo ut quibusdam presidibus prouinciarum tributa augere uolentibus scriberet,  boni pastoris esse tondere pecus non deglobere; sed paulatim mutatur in peius; nam et filios suos pluresque patricios et consulares interfecit; resolutisque milicie artibus, Armenia a Parthis, Mesia a Dacis, Pannonia a Sarmatis, Gallia a finitimis gentibus direpte sunt. Hic 23 imperii anno, etatis 78, ingenti omnium gaudio mortuus est in Campania.

 Gaius Caligula regnauit ann. 3, menses 6, dies 8. uir scelestissimus [7 1Kb] . Hic exclamasse fertur: Utinam populus Romanus unam ceruicem haberet!

  Anno 1. Herodes Agrippa rex Iudee constitutus a Gaio, regnauit ann. 7.

2. Iudei apud Alexandriam profliguntur; pro quibus Phylo clarissimus [8 1Kb] scriptor apud Gaium interpellans, nichil profuit.

3. Pilatus se ipsum interfecit, multis a Gaio calamitatibus obpressus.

4. Matheus euangelium scripsit Hebraice. Gaius a protectoribus suis occiditur in palatio anno etatis 29, regni uero 4.  Hic, Drusi et Tyberii priuicnorum Augusti nepos, sceleratissimus erat, sororibus suis stuprum intulerat. Herodes tetrarcha, qui in Iohannis baptiste nece auctor extitit et passioni Domini interfuit, et ipse Gai amiciciam petens, cogente Herodiade  Romam uenit, sed accusatus ab Herode Agrippa, Aristoboli fratris sui filio, tetrarchiam perdidit, et in Hispaniam fugiens, merore periit.

 Claudius ann. 13, menses 8, dies 18.

Anno huius 1.

2. Petrus Romam ueniens per 25 annos episcopatum ibidem tenuit.

3. Primus episcopus Anthiochie Euodius ordinatur. Herodes Agrippa ab angelo percutitur; pro quo filius eius Agrippa regnauit ann. 26.

4. Fames magna facta est. Claudius Britanniam subegit.

5. Noua insula 30 stadiorum in mari apparuit.

6. Ciues Romani a Claudio numerati, inuenti  sunt 69,144,000 [9 1Kb] .

7. Iudeorum in sedicione 30,000 necantur diebus azimorum.

9. Claudius [10 1Kb] Iudeos Urbe expulit.

10. Magna fames facta est.

11. Claudius Felicem Iudee procuratorem fecit.

12. Simon magus simoniace hereseos auctor extitit.

13. Aegyptius quidam pseudopropheta Iudeos complures seducens, a Felice opprimitur.

14. Claudius moritur anno etatis 64, imperii 14. Hic fuit patruus Caligule, filius Drusi, qui apud Magontiam monumentum habet; cuius Caligula nepos erat.  Huius tempore  fames maxima Romam corripuit; imperator conuiciis correptus, a populo fracminibus panis turpiter in foro infestatus, aufugit; et ueneno periit.

 Nero ann. 13, menses 7, dies 28. Iste flagitiosissimus fuit in cunctis. Primam in Christianos persecutionem fecit.

1. Huius anno seditio in Cesarea orta est, plures Iudeorum perdidit. Festus Felici successit.

2. Paulus apostolus Romam a Festo preside mittitur.

3. Hucusque librum Actuum apostolorum Lucas  euangelista perduxit, continentem annos a passione Domini 26

4. Statius peta clarus habetur.

5. Nero Agrippinam matrem suam et sororem matris sue interfecit et Octauiam uxorem suam.

6. Nero infinita luxuria et lasciuia ignauiaque bachatur.

7. Iacobus, frater Domini, a Iudeis lapidatur. Festo Albinus successit; huic Florus.

8. Marcus euangelista apud Alexandriam passus est

9. Neroniane therme a Nerone edificantur.

10. Nero, ut similitudinem Troie ardentis uideret, magnam partem Rome incendit.

11. Nero Senecam magistrum suum interfecit.

 12. uespasianus dux exercitus aduersus Iudeos a Nerone mittitur.

13. Petrus et Paulus a Nerone interfecti sunt. Pestilentia facta est.

14. Nero se ipsum interfecit. Linus primus a beato Petro papa sedit annos 12. Antiochie secundus episcopus Ignatius ordinatur.

 Nero Romanum imperium deformauit inusitate luxurie sumptuumque, utens frigidis et calidis ungentis et aureis in piscando retibus; saltauit etiam et cantauit in scena; nichil in bello ausus, Britthaniam pene amisit. Hostis tandem a senatu pronuntiatus, cum ad penam quereretur, captus et publice uirgis cesus, e saxo precipitatus [11 1Kb] est; et fugiens quarto ab Urbe miliario in suburbano liberti  sui se interfecit anno etatis 31, imperii 14; atque in eo omnis Augusti familia consumpta est.

Galba regnauit menses 7. Hic ab Ottone iugulatus in foro Rome, sepultus est in hortis suis anno etatis 73, uia Aurelia non longe ab Urbe.

Otto menses 3. Qui cum se a uitellio uinci uideret, semet interfecit apud Betriacum Italie anno etatis 38, 95 imperii die. Hi tres simul post Neronem imperium rapuerunt, Galba in Hispania uitellius in Germania, Otto Rome.

 uitellius menses 8. uespasianus in Iudea pugnans, imperator ab exercitu constitutus. uitellius captus a uespasiani ducibus, cuius fratrem Sabinum in Capitolio incendit, nudus  per Urbem publice trahitur, fimum in os eius passim iactantibus, tandemque iugulatus in Tyberim proiicitur, anno etatis 57, mense imperii 8, die primo.

 uespasianus annos 9, menses 10, dies 12, uir militari uirtute precipuus, obscure tamen natus.

 Anno regni huius 1, Titus Iudeos inenarrabili fame cruciatos obsedit.

2. Hierusalem a Tito destruitur anno a passione Domini 40, a prima conditione templi sub Salemone 1089.

5. Iosephus hystoriographus clarus habetur.

 7. Colossus erectus est, habens altitudinem pedes 107.

9. Pestilentia Rome facta est, et terre motus tres ciuitates Cipri subuertit.

10. uespasianus profluuio uentris in uilla circa Sabinos obiit anno etatis 69, imperii 9, die 8.  Hic a Claudio in Germaniam, dein in Brittanniam missus, tricies et bis cum hoste conflixit, duas ualidissimas gentes, 20 oppida, insulam uectam Romano imperio adiecit. Moderatissime rexit imperium, auidus tamen pecunie, nonnullis [12 1Kb] eam iniuste abstulit et precipue indigentibus dedit.

 Titus, uespasiani filius, annos 2, menses 2, uir omnium genere uirtutum mirabilis, ita ut diuitie et amor generis humani diceretur.

 Anno regni sui 1, Tytus amphyteatrum Rome construxit, in cuius dedicatione 5000 ferarum occidit.

2.  Cletus papa secundus sedit annos 12. Tytus in eadem uilla qua et pater obiit anno etatis 42, imperii mense 8, die 20. Hic tante bonitatis erat, ut cum [13 1Kb] quodam die recordatus esset in cena nulli se illo [14 1Kb] die quicquam prestitisse, diceret: Amici, hodie diem perdidi. Hierosolimis 12 propugnatores 12 sagittis conflixit.

 Domitianus, frater Tyti, regnauit ann. 15, menses 5. Hic infectus omnibus sceleribus, secundo prosequitur christianos.

1. Domitianus eunuchos prohibuit fieri.

2. Tytus inter deos decreto senatus refertur.

 3. Tres uirgines ueste ob stuprum damnantur.

4. Arianus, primus Alexandrie post Marcum euangelistam episcopus, post ann. 22 obiit. Pro quo Abilius sedit ann. 13.

6. Domitianus se deum et dominum appellari iussit.

9. Heresis Manandri magi et aliorum multorum exoritur.

10. Romani multa mala a cesare et ab hostibus pertulerunt.

11. Domitianus de Dacis et Germanis triumphat.

12. Clemens papa tercius sedit ann. 9. Cornelia uirgo uestalis ob stuprum uiua defossa est.

13. Domitianus multos nobilium occidit.

 14. Iohannes apostolus in Pathmos insulam a Domitiano exilio missus, apocalypsin scripsit.

15. Domitianus Flauiam Domitillam cum multis aliis in exilium pro fide Christi relegauit.

16.  Domitianus cum multa mala fecisset, crudeliter a suis interficitur anno etatis 35, imperii 15. Hic nullam sibi nisi auream aut argenteam statuam in Capitolio passus est poni; consobrinos suos interfecit.

 Nerua senex ann. 1, menses 4, dies 8. Hic primum edicto suo omnes exules reuocauit. Sanctus [15 1Kb] Iohannes ab exilio rediens, euangelium scripsit.  Nerua morbo confectus obiit anno etatis 71; regnauit ann. 1, mensibus 4, diebus 8.  Hic in priuata uita moderatus ac strennuus, nobilitatis medie, operam dante Petronio prefecto pretorii, item Paternio, interfectore Domitiani, imperator factus, equissimum se ac ciuilissimum prebuit. Traianum in regnum adoptauit.

 Traianus genere Hispanus ann. 19, menses 6, dies 15.

1. Anno regni eiusdem Alexandrie Cerdo tercius episcopus sedit ann. 12.

2. Iohannes apostolus apud Ephesum obdormiuit, anno a passione Domini 68.

4. Eeuarestus papa quartus sedit ann. 8.

5. Traianus multas gentes Romano subiecit imperio.

 6. Symeon, Cleope filius, Iherusalem episcopus crucifigitur anno etatis 120. Pro quo Iustus ordinatur. Ignatius Antiochie episcopus Rome bestiis traditur. Pro quo Orion constituitur.

8. Terremotus multas urbes subruit, et aurea domus incendio periit. Et Pantheum fulmine crematum est.

9. Plinius Secundus phylosophus clarus pro christianis Traianum mitigat.

12. Alexander papa quintus sedit ann. 10.

13. Primus quartus Alexandrie episcopus sedit ann. 12.

14. Post Iustum Iherusaleme episcopum Zacheus  sedit. Post quem Tobias. Post hunc Beniamin. Deinde Iohannes. Post quem Mathatias. Cui succedit Philippus.

16. Traianus Armeniam, Assyriam [16 1Kb] , Mesopotamiam prouincias fecit.

18. Iudei commoti magnas cedes hominum faciunt; sed in Alexandria uicti, ab omnibus ubique trucidantur. Terremotus totam pene Antiochiam subruit.

19. Traianus profluuio uentris moritur anno etatis 64, mense 9, die 4, imperii 19, mense 6, die 15. Solus omnium infra Urbem sepultus est.  Ossa eius collata in urnam auream, in foro quod edificauit sub columna posita sunt; cuius altitudo 140 pedes habet. Huius tantum memorie delatum  est, ut usque ad nostram etatem non aliter in senatu principibus acclametur [17 1Kb] nisi: Felicior Augusto, melior Traiano. Rome se omnibus equalem prebuit, nullum senatorum ledens, ita ut omni eius etate unus senator sit damnatus, et hoc per senatum.

 Helius Adrianus ann. 21. Hic per Quadratum discipulum apostolorum et Aristidem uirum sapientem libris apollogeticis edoctus, mitis efficitur christianis.

Anno 1 regni sui Alexandriam Adrianus publicis restaurauit expensis.

 2. Adrianus Iudeos iterum profligat.

3. Sixtus papa sextus sedit ann. 10.

4. Terremotus factus est.

5. Adrianus Atheniensibus legem dedit.

6. Alexandrie Iustinus episcopus sedit ann. 11.

7. Hierosolime episcopus Seneca decimus. Post hunc Iustus undecimus. Deinde Leui. Post quem Effres. Postea Iesses. Post hunc Iudas episcopi fuerunt.

11. Saturnides et alii duo heresim condiderunt.

12. Thelesphorus papa sedit ann. 11.

13. Antiochie constituitur Cornelius episcopus.

14. Nicopolis et Cesarea terremotu corruerunt.

15. Templum ueneris Rome factum est.

 17. Iudei Palestinam depopulantur. Alexandrie Eumenes episcopus sedit ann. 13.

18. Iudei magnis ubique cedibus enecantur.

19. Hierusalem ab Helio Adriano reparata est, et ex eius nomine Helia nuncupata.

20. Primus ex gentibus Hierosolime episcopus Marcus ordinatur, cum iam quindecim ex Iudaica gente obissent.

21. Adrianus morbo intercutis aque moritur maior sexagenario.

Antonius cognomento Pius ann. 22, menses 3. Iste clemens efficitur christianis.

Anno regni huius 1, Yginus papa septimus sedit ann. 4. ualentinus et Cerdo ecclesiam heresi impugnant.

 6. Pius papa sedit ann. 15. Antiochie episcopus Heros constituitur.

8. Alexandrie Marcus episcopus sedit ann. 10.

19. Alexandrie Celadion episcopus sedit ann. 14.

21. Anicetus papa decimus sedit ann. 11. Hierosolime Cassianus episcopus ordinatur, Publius, Maximus, Iulianus, Gainus, Symachus, Gaius, Iulianus, Capito.

23. Antonius Pius apud Lorium obiit 77 etatis anno.

Marcus Antonius uerus cum fratre Lucio Commodo Aurelio ann. 19, mense 1. Hi equo iure administrauerunt imperium.

Regni sui anno 1. 2. 3. 4.

 Seleucia capta est a Romanis. Cesares de Parthis triumphant.

6.  Multi sanctorum sub his principibus coronantur. Hoc tempore lues maxima Romanum exercitum aliasque multas prouincias pene deleuit.

7. Sother papa undecimus sedit ann. 8. Antiochie Theophilus uir sapiens ordinatur episcopus.

8. Alexandrie Agrippinus sedit ann. 11.

14. Antoninus imperator multa prelia per se et per duces suos contra Romanorum inimicos exegit.

16. Eleutherus papa duodecimus sedit ann. 13.

 17. Antoninus Commodum filium consortem regni facit.

18. Lutius Brittannie rex ab Eleuthero papa ut christianus efficiatur impetrat.

19. Antoninus in Pannonia moritur.

Lutius Antoninus Commodus post mortem patris annos 13 regnat.

Anno regni huius 1.

2. Iulianus episcopus Alexandrie sedit ann. 10.

3. Panthenus et Clemens Alexandrie clari habebantur.

4. Hierosolyme Maximus episcopus ordinatur. Post quem Antonius, ualens, Dulcianus, Narcissus, Dius, Germanio, Gordius, Narcissus.

5. Commodiane therme Rome facte sunt.

 7. Origenis Alexandrie nascitur.

8. Hireneus Lugdunensis episcopus clarus habetur.

9. Capitolium Rome et bibliotheca fulmine cremantur.

10. Colossi capite sublato, Commodus sue imaginis caput imposuit. uictor papa 13 sedit ann. 13.

11. Alexandrie Demetrius undecimus.

12. Serapion Antiochie episcopus ordinatur.

13. Commodus cunctis incommodus in domo uestali strangulatur.

Helius Pertinax menses 6. Hunc Iulianus occidens, regnauit menses 7.

Seuerus genere Afer. ann. 17. Hic Iulianum ciuili prelio uicit et se Pertinacem appellauit.

 4. Regni eius anno Narcissus Hierosolimitanus episcopus et alii multi episcopi insignes habentur.

6. Seuerus Parthos et Arabas superauit.

8. Seueriane therme Antiochie facte sunt.

9. Zepherinus papa quartus decimus sedit ann. 18.

10. Seuerus, quintus persecutor, plurimos sanctorum coronauit; inter quos pater Origenis Leonides martyrizatur.

13. Perpetua et Felicitas apud Carthaginem bestiis deputantur.

15. Seuerus uallum apud Brittannos 132,000 passuum a mari usque ad mare fecit.

16. Tertullianus Afer clarus habetur.

 17. Seuerus in Brittannia moritur.

Antoninus Caracalla ann. 7.

1. Antiochie Asclepiades episcopus constituitur.

2. Alexander episcopus Capadocie a Narcisso Hierosolimitano episcopo constituitur.

4. Antoninus Caracalla propter genus uestis, quam Rome erogauerat, cognominatur.

5. Antoninus Rome thermas sui nominis edificauit.

6. Antoninus in libidine destitutus, nouercam suam Iuliam duxit uxorem.

7. Antoninus interficitur anno uite sue 42.

Ophilius Macrinus ann. 1. Macrinus cum filio Diadumeno  occiditur. Antiochie Philetus episcopus ordinatur.

Marcus Aurelius Antoninus ann. 4.

1. Calistus papa quintus decimus sedit ann. 5.

2. Hypolitus episcopus clarus habetur.

3. In Palestina Nicopolis, que prius Emaus uocabatur, condita est.

4. Aurelius militari tumultu Rome occiditur.

Aurelius Alexander ann. 13. Hic in matrem suam unice prius fuit.

1. Alexander Xerxen regem Persarum uicit.

3. Urbanus papa 16 sedit ann. 8. Hic multos nobilium ad fidem conuertit.

4. Ulpianus iurisconsultus insignis habetur.

5. Neroniane therme Alexandrine uocantur.

 6. Geminus presbyter, Hypolitus et Herillus clari habentur.

7. Antiochie episcopus Zebennus undecimus.

8. Mammea, mater Alexandri, Origenem celeberrimum [18 1Kb] doctorem ad se uocatum curauit audire.

10. Pontianus papa 17 sedit ann. 6.

11. Alexandrie Heraclas, uir sapiens, sedit ann. 14.

13. Alexander tumultu militari occiditur.

Maximinus ann. 3.

1. Iste christianos et maxime rectores ecclesie sextus post Neronem persequitur.

2. Pontianus papa et successor eius Antherus post 1 mensem pontificatus martyrio coronantur.

3. Fabianus papa sedit ann. 14. Maximinus Aquileie  occiditur.

Gordianus ann. 6.

1. Iulius Africanus cronographus clarus habetur.

2. Origenes Theodorum et Athenodorum fratres, postea episcopos nobiles, diuina imbuit phylosophia.

6. Gordianus cum uictor a Parthis reuerteretur, haut longe a Romano solo interficitur.

Phylippus cum filio Philippo ann. 7.

1. Phylippus Phylippum filium suum regni consortem fecit.

2. Alexandrie Dionisius episcopus clarus habetur, sedit ann. 21.

4. Millesimus annus ab Urbe condita festus celebratur.

 6. Origenis presbyter his temporibus tanta scripsit, ut Hieronimus quodam loco 5000 librorum eius se legisse dicat.

7.  Phylippus senior uerone, iunior occiditur Rome.

Decius an. 1, menses 3. Iste christianos persequitur. Fabianus papa martyrizatur. Pro quo Cornelius sedit ann. 1. Decius cum filio suo in Tracia a Gothis occiditur. Antonius monachus in Aegypto nascitur.

Gallus Hostilius cum uolusiano filio ann. 2, menses 4.

 1. Origenes anno etatis 70 moritur.

2. Gallus et uolusianus Teramine interfecti sunt.

ualerianus cum filio Galliemo ann. 15. Iste octauus christianos persequitur.

1. Cornelius papa martyr efficitur. Lucius papa 21, sedit ann. 3, et martyr efficitur. Stephanus papa 22 sedit ann. 1.

4. Cyprianus doctor precipuus Carthaginensis episcopus martyrizatur. Syxtus papa sedit ann. 3.

7.  ualerianus, commota persecutione, a Sapore rege Persarum captus et oculis priuatus, acclinis humi regem semper ascensurum in equum dorso attollebat.  Sicque seruitute miserabili consenescit. Gallienus territus pacem christicolis  reddidit.

8. Germani Italiam, Alamanni Gallias et Italiam depopulantur.

9.  Gretia, Macedonia, Pontus et Asia depopulantur per Gothos, et alias perplures ciuitates quassauit irruptio.

12. Maximus Alexandrie episcopus sedit ann. 18.

13. Hierosolyme episcopus Hyrmenes constituitur.

14. Dionisius papa sedit ann. 9. Gallienus Mediolanio occiditur. Claudius an. 1, menses 9.

1.  Iste Gothos iam per annos 15 Illiricum Macedoniamque [19 1Kb] deuastantes superat; ob quod in curia clyppeus aureus, et in capitolio statua  aurea a senatu ei decreta est.

2.  Paulus de Samosathe [20 1Kb] Antiochie episcopus hereticus esse conuincitur. Claudius Firmio moritur. Pro quo frater Quintilius 17 dies, interfectus est.

Aurelianus ann. 5, menses 6. Ann. ab Urbe condita 1027.

1. Hic rei publice utilis; primo clemens christianis, postea persecutor fuit.

2. Antiochie Thimotis episcopus ordinatur. Zenobia regina orientis uincitur.

3. Aurelianum Rome triumphantem Thetricus et Zenobia captiui precesserunt.

4. Aurelius templum soli edificat, et nonam persecutionem in christianos excitat.

 5. Aurelius diuino fulmine territus, intra Bizantium et Heracliam a militibus occiditur.

Tatius menses 6, alibi ann. 1 . Quo apud Pontum occiso, Florianus regnauit dies 88, et apud Tharsum occiditur, Felix papa 25 sedit ann. 5.

Probus ann. 6, menses 4

1. Gallie a barbaris uastate, a Probo Romano imperio restituuntur.

3. Antiochie episcopus 18. Quirillus constituitur.

5. Euthicianus papa sedit menses 10. Gaius papa sedit ann. 15.

 6. Alexandrie Theonas episcopus sedit ann. 18. Probus apud Firmium tumultu militum occiditur.

Carus cum filiis Carino et Numeriano ann. 2.

1. Carus uictor de Parthis, super Tygridem fulmine ictus interiit. Numerianus occiditur.

2. Carinus apud Margum a Diocletiano interficitur. Huc usque ab incarnatione Domini subputantur secundum Dionisium anni 284.

Diocletianus anno ab Urbe condita 1040, regnauit ann. 20.

1. Ab hoc anno Greci pascales circulos [21 1Kb] inchoabant.

3. Diocletianus Herculium Maximianum in consortium regni assumit.

4. Diocletianus Constantium, Constantini patrem,  cesarem facit; qui regnauit ann. 16.

7. Diocletianus Galerium Maximianum facit cesarem.

11. Diocletianus se ut deum adorari iussit.

13. Gaio papa martirizato, Marcellinus successit.

15. Constantius 60,000 Alamannorum occidit.

17. Alexandrie Petrus episcopus sedit ann. 12.

18. Antiochie Tyrannus episcopus constituitur.

19. Diocletianus in oriente et Herculius Maximianus in occidente ecclesias subuertunt, libros diuinos incendunt, et christianos decima persecutione post Neronem cruciarunt.

20. Diocletianus Nicomedie et Maximianus Mediolanio purpuras et regnum ob senectutis defectum  sponte deponunt. Marcello papa martyrizato, Eusebius successit menses 8. Quo item passo, Meltiades sedit ann. 4. Galerius et Constantius augusti, Maximianus, persecutor christianorum, et Seuerus cesares eliguntur. Constantius augustus, uir mansuetus, in Brittannia obiit. Constantinus, Constantii filius ex Helena concubina, regnauit ann. 30, menses 10. Hic primus imperator, excepto Philippo, christianus efficitur, et ab hoc imperatore christiani ceperunt.

1. Maxentius, Maximiani Herculii filius, augustus appellatur.

2. Maximianus Herculius apud Massiliam turpiter interficitur. Occiso Seuero, Lucius cesar efficitur.

 3. Quirinus episcopus passus est. Galerius Maximianus, christianorum persecutor, diuina ultione tactus, parcere christianis iussit.

4. Maximinus cesar persecutionem restaurat et ipse moritur. Meltiade papa passo, Siluester papa sedit ann. 21.

5. Petrus Alexandrie episcopus martyrizatur. Pro quo Achyllas.

6. Constantinus Maxentium ciuili prelio apud pontem Muluium uicit.

9. Magna fames in persecutores facta est et lues. Diocletianus moritur et inter deos refertur.

 15. Hierusalem episcopus Macarius constituitur. Alexandrie Alexander episcopus ordinatur; a quo Arrius presbyter de ecclesia eiectus, multos errori suo sociat, et ecclesiam heresi inpugnat.

17. Concilium in Nicea congregatur 318 episcoporum sub Siluestro papa, in quo Arrius dammatur.

19. Crux Domini in Hierusalem repperitur ab Helena, sub Macario eiusdem urbis episcopo.

21. Constantinus uxorem suam Bausiam interfecit.

22. Antiochie post tyrannum uitalis episcopus ordinatur. Pro quo Phylogimius. Post hunc Paulinus. Cui successit Eustatius. Quo ob fidem catholicam in exilium misso, Arriani episcopi 11 numero  ecclesiam illam unus post alium occupauerunt.

24.  Constantinus Bizantium urbem reparauit et ex suo nomine Constantinopolim appellauit, et sedem regni Romani eam esse uoluit.

25. Alexandrie Athanasius episcopus ordinatur.

26. Rome Marcus papa sedit menses 8. Pro quo Iulius ann. 16.

30. Constantia, Constantini soror, uxor Licinii [22 1Kb] , moriens, Arrianum quendam presbyterum fratri commendat.

31. Constantinus dum bellum in Persas pararet, apud Nicomediam obiit, anno uite 66.

Constantius, Constantini filius, cum Constantino et Constante fratribus ann. 24, menses 5, dies 13.

2. Constantinus bellum fratri suo inferens, iuxta  Aquileiam occiditur.

3. Terremotus multas urbes obruit.

5. Franci a Constante perdomiti, in pacem recepti sunt.

7. Maximinus Treuerorum episcopus clarus habetur. A quo Athanasius Alexandrie episcopus, a Constante profugus, honorifice est susceptus.

9. Athanasius episcopus ad Constantis literas Alexandriam regreditur.

10. Eclypsis solis facta est et terremotus.

11. Bellum contra Persas graui Romanorum damno geritur.

12. Maximus post Macarium Hierosolymitanus episcopus moritur. Post quem Cyrillus, expulso  Heraclio, et ceteri Arriani episcopi ecclesiam illam occupant.

13. Constans haut longe ab Hispania interficitur, anno etatis 30.

17. uictorinus rethor et Donatus grammaticus [23 1Kb] insignes Rome habentur.

18. Iulianus [24 1Kb] cesar a Constantino efficitur. Antonius monachus obiit 105 etatis anno.

19. Magne Alamannorum copie apud Argentarium delete sunt. Rome Liberius papa ordinatur. Quo ab Arrianis eiecto, Felix locum eius occupat annum 1. Sed Liberius heresi subscribens, rediit,  et Felix eiicitur. Item Liberius papa et multi catholicorum episcopi ab Arrianis expulsi sunt.

20. Ossa Andree apostoli et Luce euangeliste et Thimothei Constantinopolim allata sunt.

21. Paulinus Treuerorum episcopus in exilio obiit. Hylarius Pictauiensis episcopus. Athanasius Alexandrinus multa ab Arrianis mala passi sunt.

23. Constantinus contra Iulianum arma sumens, Parthico bello dimisso, moritur anno etatis 46.

Iulianus apostata ann. 1, menses 8. Hic ex christiano lectore paganus factus, christianos persequitur.

1. Alexandrie Georio Arriano episcopo a populo incenso, Athanasius ad sedem suam reuertitur.  Parte catholicorum Paulinus Antiochie episcopus. Pagani apud Sebasten Palestine urbem sepulchrum Iohannis baptiste inuadunt, ossa spargunt, eadem rursus collecta et cremata latius dispergunt.  Sed quidam ex Hierusalem monachi intermixti colligentibus, que potuerant ad patrem suum Philippum pertulere. Ille supra se hec ducens, ad Athanasium Alexandrinum per Iulianum diaconum misit. Que ille paucis arbitris subcauato sacrarii pariete interclusa, prophetico spiritu postere generationi conseruauit profutura. Cuius presagium sub Theodosio per Theophylum episcopum completur; qui, destructo Serapis sepulchro, sancti Iohannis ibidem consecrauit  ecclesiam.  Iulianus ad bellum Parthicum profectus, et christianorum sanguinem diis suis uouens, Dei iudicio occiditur, 30 etatis anno.

Iouianus menses 8, alibi ann. 1. Iste cum omni exercitu ad christianitatem rediit. Synodus heresiaca Antiochie facta est.  Iouianus nouo cubiculo recubans, calore prunarum et nitore parietum nuper calce illitorum suffocatus, obiit.

ualentinianus ann. 11. Hic ob fidem Christi tribunatu militum a Iuliano priuatus fuit.

1. ualentinianus ualenti fratri suo occidentis imperium dedit.

2. ualens ab Eudoxio Arrianorum episcopo seductus et baptizatus, post mortem fratris orthodoxos persequitur. Terremotus per totum orbem  factus est. Rome Damasus papa ordinatur.

3. uera [25 1Kb] lana pluuie mixta de nubibus fluxit.

4. Hylarius Pictauiensis episcopus obiit.

5. Athanaricus rex Gothorum in sua gente persequitur.

7. ualentinianus Saxones in regione Francorum cede perdomuit.

8. Eusebius uercellensis episcopus obiit.

9. Alexandrie Petrus episcopus post Athanasium ordinatur.

10. Magnentia, que et Tecla, Romanorum nobilissima,  Hierusalem ueniens, magnis uirtutibus et humilitate claruit.

11. ualentinianus apoplexi moritur, bellum in Sarmatas parans.

ualens post mortem fratris cum Gratiano et ualentiniano ann. 4.

1. Basilius Cesaree Capadocie episcopus, uir sapientissimus et continentissimus, sed, ut aiunt, superbus , clarus habetur.  Theodosius, Theodosii postea imperatoris pater, et multi nobiles a ualente occisi sunt.

2. Gratianus 30 millia Alamannorum deleuit. ualens legem dedit, ut monachi militarent; nolentes fustibus interfici iussit.

3. Gothi expulsi ab Unis diffunduntur in Thracia;  Gothi fame compulsi rebellant.

4. ualens, a Gothis occiso exercitu, fugiens, in domo quadam uiuus crematur.

Huc usque chronica Eusebii Ieronimus perduxit.

Gratianus cum ualentiniano fratre post mortem patrui ann. 6.

1. Rome post Damasum Ursinus papa sedit ann. 14.

2. Ab hoc anno Theophylus paschales circulos inchoat.

3. Sinodus 150 episcoporum Constantinopolim aduersus Macedonium congregatur sub Damaso papa.

5. Archadius imperator efficitur, Theodosii filius.

 6. Maximus regnum sibi usurpans, Gratianum Lugduno [26 1Kb] occidit. ualentinianum Italia depulit.

Theodosius, qui Gratiano uiuente 6 ann. regebat orientem, post mortem eius regnauit ann. 11, primo cum ualentiniano, quem ipse Theodosius, uir omnibus uirtutibus plenus, Italia expulsum benigne susceperat.

3. Ambrosius Mediolanensis episcopus, Martinus Turonensis et Hieronimus presbyter Behtlehemites clari habebantur.

7. ualentinianus dolo Arbogastis suspendio periit.

10. Hieronimus librum quem de illustribus uiris  ecclesie scripsit hucusque perduxit.

11.  Theodosius Eugenium tyrannum superauit, et ipse Mediolani in pace obiit. Augustinus, doctor facundissimus, Hyppone regio [27 1Kb] Affrice episcopus ordinatur. Hucusque ecclesiasticam hystoriam Eusebius Rufinus perduxit.

Archadius, Theodosii filius, cum fratre Honorio ann. 13.

1. Ioannes heremita obiit.

2. Sanctus Martinus obiit.

3. Ambrosius episcopus migrauit ad Dominum.

4. Rome Anastasius papa 37 ordinatur.

 5. Gothi Alarico et Radagaiso regibus Italiam ingrediuntur.

7. Corpora prophetarum Abbacuc et Michee a Domino reuelantur.

8. Rome Innocentius papa sedit an. 13.

13. Archadius orientis imperator Constantinopoli moritur.

Honorius cum Theodosio, fratris sui filio, ann. 15.

1. Wandali Hispanias occupant.

3. Attalus Rome imperator factus, mox regno priuatus, Gothis cohesit.

4. Roma irrupta est a Gothis, Alarico rege, anno conditionis eius 1164; sed quia christianus rex erat, elementer uictoria usus est.

7. Corpora sanctorum Stephani protomartyris,  Gamalielis, Abibon, Nichodemi Luciano presbytero reuelantur.

8. Zosimus papa sedit ann. 3.

10. Eclypsis solis facta est. Hieronimus presbyter Behtlehem obiit anno uite 91.

12. Rome Bonifacius 60 papa ordinatur.

13. Honorius apud Rauennam Constantium consortem regni fecit decimo imperii sui anno. Constantius imperator Rauenne moritur tercio imperii sui anno. Honorius moritur, frater Placidie.

Theodosius minor, Archadii filius, ann. 26.

1. Theodosius ualentinianum, Placidie filium, consobrinum suum cesarem fecit et cum matre ad occidentis imperium misit.

 6. Aetius, multis Francis occisis, partem Gallie quam possederant recepit.

8.  Augustinus Hypponensis episcopus et omnium doctor eximius ecclesiarum, ne ciuitatis sue ruinam uideret, tercio obsidionis eius mense migrauit ad Dominum anno etatis 76, episcopatus uero sui 40.

9.  Rome Sixtus papa ordinatur.

11. Synodus tercia uniuersalis in Epheso congregatur 200 episcoporum contra Nestorium.

13. Aetius Gundicarium Burgundionum regem uicit; quem Huni postea perimerunt.

14. ualentinianus filiam Theodosii in matrimonium accepit.

15. Iulianus pelagianista hereticus a Sixto papa  damnatur.

16. Bellum aduersus Gothos Hunis auxiliatoribus geritur.

17. Rome Leo papa constituitur.

18. Theodosius bellum contra Gothos inefficaciter mouit.

20. Briccius Turonensis episcopus obiit.

21. Eustochius successit.

26. Theodosius imperator orientis obiit.

Martianus cum ualentiniano ann. 7.

1. Aetius cum Romanis auxiliatoribus Attilam superauit.

 2. Attila Aquileiam ui magna cepit.

Eo tempore Ermenricus super omnes Gothos regnauit, astutior omnibus in dolo, largior in dono; qui post mortem Friderici filii sui unici, sua perpetratam uoluntate, patrueles suos Embricam et Frithlam patibulo suspendit, Theodericum similiter patruelem suum, instimulante Odoacro patruele suo de uerona pulsum, apud Attilam exulare cegit.

 Attila Hunorum rex moritur.

3. Synodus quarta 630 episcoporum in Calcedone congregatur sub Leone papa contra Euthicen.

5. ualentinianus Aetium patricium rei publice utilem sua manu occidit. ualentinianus ab amicis Aetii in campo Marcio occiditur. Eodem anno Geisericus cunctis opibus Romam exspoliat. Huc usque  chronicam suam Prosper perduxit.

7. Martianus orientis imperator moritur.

Leo ann. 17 orienti imperat.

2. Mauronianus imperator occidentis in Affricam procinctum mouit.

11. Anthemius imperator occidentis a Leone mittitur.

16. Olibrius imperator 7 mense moritur.

17. Leo senior obiit. Pro quo iunior paucis mensibus regnauit.

Zenon ann. 17 orientem rexit.

3. Orestes Nepotem Romanum principem fugauit et filio suo Augustulo imperium dedit. Odoacer rex Torcilingorum et Rugorum cum multis barbarorum auxiliis Italiam ueniens, Orestem et Paulum fratres  occidit, Augustulum exilio damnauit et Romam obtinuit, anno conditionis eius 1229.

Ermenricus rex Gothorum a fratribus Hamido et Sarilo et Odoacro, quorum patrem interfecerat, amputatis manibus et pedibus, turpiter, uti dignus erat, occisus est.

 Odoacer Rome inuito Zenone regnat.

4. Corpus Barnabe apostoli et euangelium Mathei stilo eius scriptum Domino repperitur reuelante.

9. Theodericus, Theotmari filius, rex Ostrogothorum Zenoni augusto familiaris efficitur.

10. Zenon Theodericum consulem et magistrum militum fecit.

11. Honoricus rex Wandalorum, plus quam 334  episcopis exulatis, catholicos Arriana impietate persequitur.

17. Odoacer nocte egressus, quarto prelio uincitur a Theoderico. uandali pacem fecerunt; et Zenon obiit.

Anastasius 27 ann. alibi 28.

4. Theodericus Odoacrum sibi insidias molientem interemit, et ipse occidentis regnum 20 ann. tenuit.

7. Trasemundus rex uandalorum catholicas ecclesias clausit, et 220 episcopos exilio Sardiniam misit; quos Symmachus papa sanctissimus ibi aluit.

12. Betius consul Rome plurima ingenii sui monimenta preclara scripsit.

 14. Theodericus Romam uenit, et multa in ea miranda edificia construxit.

15. Theodericus aquam Rauennam perduxit.

17 Theodericus, uictis Francis, Gallias acquisiuit.

20. Fulgentius clarus habetur. Sub hoc Anastasio diuersis ubique bellis res publica fatigatur.

23. uitalianus aduersus Anastasium cum Scythis seruus rebellat.

25. Theodericus filiam suam Amalsuindam Eutharico dedit.

28. uitalianus sepe milites Anastasii uincens, ipsum irridens spreuit. Anastasius heresi fauens Euticetis et catholicos persequens, diuino fulmine periit, maior octogenario.

 Iustinus maior ann. 8. Acephalorum  heresis abdicatur.

1.  Iustinus plurimos regno suo inhiantes occidit, et cum uitaliano fedus percussit; quem tamen postea occidit.

2. Ioannes papa Constantinopolim ueniens, ad portam que dicitur Aurea ceco lumen reddidit.

3. Theodericus Iohannem papam Rauenne reuersum carceris afflictione peremit, et Symmachum patricium occidit.

5. Theodericus subitanea morte Rauenne periit. Pro quo Athalricus, nepos eius, regnauit ann. 8.

6. Heldericus rex uandalorum episcopos ab exilio reuerti iubet.

7. Sanctus Benedictus abbas uirtutum gloria claruit.

 8. Iustinus Iustinianum regni consortem et successorem faciens, obiit.

Iustinianus, Iustini ex sorore nepos, ann. 38.

2.  Iustinianus Parthos bella mouentes [28 1Kb] misso exercitu superat. Carthago anno excessionis sue 960 recipitur, uictis pulsisque uandalis, et rege eorum Gelismiro capto Constantinopolim misso.

4.  Parthi Romanum exercitum sabbato uincunt pasche.

5. Amalsuilda iubente Theodohaldo occisa est, quem consortem regni fecit.

8. Dionisius abbas Romanus ab hoc anno paschalem magnum circulum inchoat, incipiens ab anno incarnationis Domini 532, qui est annus Diocletiani  249.

18. Corpus Antonii monachi repertum Alexandrie sepelitur.

20.  Arator subdiaconus librum suum publice coram uigilio papa legit. His temporibus Cassiodorus apud urbem Romam claruit; hic primitus consul, deinde senator, ad postremum uero monachus extitit. Tunc quoque apud Constantinopolim Priscianus Cesariensis Iuliano consuli librum suum de grammatica arte obtulit.

21.  Quinta synodus uniuersalis in Constantinopoli  congregatur [29 1Kb] contra Theodorum et omnes hereticos sub uigilio papa.

23. Totila Gothorum rex in Italia tirannidem exercet.

25. uictor Capuanus de huius anni pascha scribens, uictorii arguit errores.

28. Hucusque Iordanis episcopus chronicam suam de gestis Romanorum perduxit.

38. Iustinianus imperator obiit.

Iustinus minor an. 11. Armeni fidem suscipiunt.

3.  Narses patricius Totilam regem Gothorum occidit Gothosque Italia expulit. Narses idem per inuidiam Romanorum accusatus apud Iustinum et coniugem eius Sophyam, quod seruitio Italiam premeret, secessit Neapolim  Campanie et Longobardos in Italiam uenire fecit.

7.  Sanctus uedastus obiit.

10. Iohannes papa ecclesiam Phylippi et Iacobi cepit, quam predecessor eius Pelagius perfecit et dedicauit.

11. Iustinus imperator moritur.

Tyberius Constantinus ann. 7.

7. Gregorius tunc apocrisiarius in Constantinopoli moralia Iob scripsit et Euthicium eiusdem urbis episcopum, presente Tyberio, in fide resurrectionis errasse deuicit.  Docebat enim Euthicius corpus nostrum in illa resurrectionis gloria inpalpabile uentis erique subtilius esse futurum, contra quod Dominus dicit: Palpate et uidete quia spiritus carnem et ossa non habet et cet.  Tyberius  imperator obiit.

Mauricius ann. 21.

4.  Leuigildus rex Gothorum Arrianus Hirminigaldum filium ob fidem catolicam, quam a Leandro Hyspolitano episcopo percepit, securi occidi iussit.

9. Richardus rex, Hirminigaldi frater, per eundem episcopum cum tota gente Gothorum ad fidem Christi conuertitur.

12.  Sanctus Gregorius ad pontificatum Romane ecclesie eligitur.

16. Gregorius papa synodum 24 episcoporum ad corpus beati Petri congregat indictione 13.

21. Gregorius, missis doctoribus Augustino, Mellito, Iohanne aliisque pluribus, Anglos ad Christum conuertit. Tunica Domini, super quam milites sortem  miserunt, in Zaphat procul ab Hierusalem in arca marmorea reperitur; quam Gregorius Antiochenus, Thomas Hierosolimitanus, Iohannes Constantinopolitanus cum aliis multis episcopis triduano ieiunio ordine pedestri in ipsa arca Hierosolymam perducentes, in ecclesia, ubi crux Domini adoratur, posuerunt.  Mauricius penas scelerum suorum, ut ipse orauit, exsoluens, a Foca turpiter occiditur.

Focas ann. 7.

3. Gregorius papa migrauit ad Dominum indict 8.

6. Romanam ecclesiam omnium ecclesiarum caput  esse Focas constituit; nam et Constantinopolitana primam se scripsit. Focas pantheon, id est domum omnium idolorum, ecclesie dedit, rogante Bonifacio.

7. Focas moritur. His temporibus Perse multas prouincias Romanis auferunt, Hierosolimis quoque crucem Domini abstulerunt.

Heraclius ann. [30 1Kb] 26, alibi 27.

4.  Anastasius Persa monachus magicas artes puer a patre didicit. Post a captiuis christianis fidem [31 1Kb] accipiens, relicta Perside, Hierosolimis in monasterio abbatis Anastasii 7 ann. uixit. Sed cum Cesaream gratia orationis uenisset, captus et uerberatus a Persis, remittitur ad regem eorum Cosdre; a quo tercio uerberatus, manu tandem  una per tres horas suspensus, sicque decollatus, nobile martyrium cum aliis 70 peregit.

6. Eduinus rex Anglorum efficitur.

16. Heraclius Cosdre regem Persarum, qui se ut deum coli iussit, superauit, et lignum dominice crucis Hierosolimam reduxit.

19. Eduinus rex Anglorum in Brittannia a Paulino episcopo ad fidem conuertitur, 15. indit.

26.  Heraclius, astrologus effectus, uidit imperium suum a circumcisis gentibus esse uastandum, mittensque ad Dagobertum regem Francorum, omnes regni eius Iudeos baptizari petiit et impetrauit; ipseque per omnes sui imperii prouincias idem fieri decreuit. Agareni, qui et Sarraceni, gens circumcisa, prouincias Heraclii uastant.  Contra quos dum Heraclius dimicat, 150 milia militum eius Sarraceni interficiunt, et spolia eorum Heraclio remittunt. Que ille recipere nolens, dum uindictam ab eis maluit [32 1Kb] , portas Caspias, quas Alexander Magnus Macedo super mare Caspium fecit et propter inundationem seuissimarum gentium seruari iussit, aperuit, indeque 150 milia auro armata cum uniuersis uniuersarum prouinciarum eius militibus contra Sarracenos preliandum misit. Cumque in crastinum essent preliaturi, ipsa nocte 52 milia de exercitu Heraclii in castris percutit angelus Dei. Regredientes reliqui cum iam Hierosolimam propinquassent, uidens Heraclius inimicorum uiolentie se nequaquam resistere posse, merore arreptus,  Euthiciana heresi [33 1Kb] cultum Dei maculauit; habensque uxorem sororis sue filiam, uexatus febribus, uitam crudeliter finiuit.

Annus Domini 639. Heraclonas cum matre Martina ann. 2.

2.  Cyrus Alexandrinus et alii multi heresim instaurant. Heraclonas occiditur. Anni ab initio mundi 4600.

Constantinus, Heraclii filius, menses 4 [34 1Kb] .

Constans [35 1Kb] , Constantini filius, ann. 28.

1. 2. 3. 4. 5. 6. 7. Hic deceptus a Paulo heretico persequitur christianos.

 12. Martinus papa synodum 105 episcoporum congregans, Cyrum, Sergium, Pyrrum et Paulum condemnat, indict. 11.

16. Martinus papa a Constantino Cersonam exilio missus, migrauit ad Dominum.

24. Constans [35* 1Kb] Romam uenit, et beato Petro pallium auro textile obtulit, toto exercitu cum cereis intrante.

27. Eclypsis solis facta est hora 10, 5 Non. Mai, indict. 11 [36 1Kb] .

28. Constans [35* 1Kb] post multas depredationes prouinciarum occisus in balneo periit, indict. 12.

Constantinus, filius Constantis [36* 1Kb] , ann. 17.

2. uitaliano papa Adeodatus 78 [37 1Kb] successit. Cui Domnus 79 [37 1Kb] papa.

 5. Sarraceni Siciliam depredantes, cum magna preda Alexandriam redeunt.

16.  Sexta synodus uniuersalis Constantinopoli congregatur sub Agathone 80 [37 1Kb] papa, qui Dono successit, coram piissimo principe Constantino et legatis apostolice sedis et episcopis 150 residentibus.  Ea uero hora tante aranearum tele in medio populi ceciderunt, quot sordes heresium expulsas omnes mirarentur.

17.  Constantinus imperator obiit. Agathoni papa successit Leo iunior 81 [37 1Kb] . Apud Gallias in Francorum regnum Ansgisus [38 1Kb] , filius Arnolfi, qui de nomine Anchyse Troiani creditur appellatus, sub nomine maioris domus gerebat principatum. Leoni papa successit Benedictus 82  [37 1Kb] ; cui Iohannes 83 [37 1Kb] ; cui Conon 84 [37 1Kb] menses 11,  a quo sanctus Kylianus pontificalem potestatem accepit; cui Sergius papa successit.

Annus Domini 686. Iustinianus minor, filius Constantini, ann. 10.

2. Sanctus Kylianus cum sociis suis passus est anno uidelicet Domini 688 [39 1Kb] .

4.  Hic heresi pollutus catholicos persequitur, et cum Sarracenis pacem fecit.

9. Willibrordus qui et Clemens, a Sergio papa episcopus ordinatus, Fresonum gentem ad Christum conuertit.

10. Iustinianus ob culpam perfidie regno priuatus, exul in Pontum secessit.

Annus Domini 696. Leo ann. 3.

 1.  Sergius papa capsam cum portione dominice crucis inuenit; que omnibus annis in basilica Saluatoris que dicitur Constantiniana die exaltationis eius ab omni populo osculatur atque adoratur. Sanctus Gudpertus obiit, episcopus ex anachorita.

 3. Leo regnum dimisit.

 Annus Domini 699. Tyberius ann. 7.

4. Synodus Aquileie [40 1Kb] congregatur sub Sergio papa. Ind. 1, ol. 370.

6. Beda uenerabilis presbyter Anglorum chronicam minoris libri usque huc perduxit.

7. Iohannes papa Sergio successit. Cui item alius Iohannes successit. Iustinianus Leonem et Tyberium cum aliis qui eum expulerant occidit; quem uidelicet Iustinianum Leo in expulsionem illius naribus detruncarat.  Qui post iterum assumpto imperio, quotiens defluentem guttam reumatis manu detersit, totiens pene aliquem de suis contrariis iugulare precepit.

 Annus Domini 706. Iustinianus secundo  cum filio Tyberio ann. 6.

5. Iustinianus de peccatis suis penitentiam agens, Constantinum papam summo honore habuit, ita ut die dominica missas eius audiens communionem de manu sua acciperet.

6.  Iustinianus prohibente papa cum mitteret in pontem Muluium [41 1Kb] , comprehendere Phylippicum [42 1Kb] , quem ibi relegauerat, conuersus exercitus ad Philippicum [43 1Kb] , fecit eum ibidem imperatorem; ueniensque cum eo Constantinopolim, uicto atque occiso Iustiniano, regnum suscepit Philippicus [44 1Kb] .  Hildibertus rex iustus obiit; regnauitque Dagobertus, filius eius, pro eo. Iohanni papa Sisinnius successit. Cui Constantinus.

Annus Domini 712. Phylippicus ann. 1, menses  6. Phylippicus catholicis infestus fuit. Anastasius Phylippicum oculis priuauit regnoque expulit. Heribertus rex Langobardorum obiit.

Annus Domini 713. Anastasius ann. 3.

2. Pippinus senior maior domus obiit. Pro quo Karolus ann. 26. Dagobertus rex obiit.

3. Ecpertus uir sanctus de gente Anglorum Schottos legitime pascha celebrare docuit. Constantino pape successit Gregorius secundus.

 Annus Domini 716. Theodosius ann. 1. Hic Anastasium prelio uicit, datoque sibi sacramento, clericum fieri ac presbyterum fecit ordinari.  Tyberis fluuius alueum suum egressus multa Rome subuertit edificia, ita ut in uia Lata ad unam et semis staturam excresceret.

 Annus Domini 717. Leo ann. 8.

1. Karolus Saxoniam magna plaga uastauit  .

4.  Sarraceni triennio Constantinopolim obsidentes et multas prouincias deuastantes, fame, peste, ferro naufragioque pelluntur.

6.  Luidbrandus [45 1Kb] rex Langobardorum,  Sarracenis depopulata Sardinia etiam illa loca fedantibus, ubi ossa sancti Augustini episcopi propter deuastationem barbarorum olim translata et condita fuerant, misit et dato precio accepit et transtulit ea in Ticinum.

8.  Sanctus Pirminius in Auguiam insulam, eamque  a serpentibus liberauit. Huc usque Beda uenerabilis presbyter chronicam suam in maiori de temporibus libro perduxit continentem ab initio mundi secundum Hebraicam ueritatem ann. 4680.

Annus Domini 725. Constantinus.

Huc usque regnum Romanorum. Exhinc Francorum.

Annus Domini 726. Karolus, Pippini filius, cum  iam principatum maiorum domus 12 ann. teneret [46 1Kb] , post hec eumdem principatum tenet 15 annis, regibus tamen in Francia, sed parua dignitate, regnantibus.

15. Pirminius ex Augia pulsus, in Alsatiam uenit.

16. Beda uenerabilis Anglorum presbyter obiit, indict. 14.

17. Karolus contra Sarracenos pugnat die sabbati.

18. Karolus maior domus Fresiam uastat.

19. Wasconiam inuasit.

22.  Gregorius III papa claues sepulchri sancti Petri et uincula eiusdem cum magnis muneribus  ad Karolum misit, eo pacto ut a partibus imperatoris Constantini, qui Leoni successit, recederet. Karolus legatos et legationem cum honore recepit, munera contulit, atque cum suis nuntiis Romam remisit.

23.  Karolus contra Sarracenos in Gothia pugnat. Karolus Saxoniam intrat.

27. Karolus maior domus moritur, indict. 8. Gregorio tercio successit Zacarias papa.

 Annus Domini 741. Pippinus, filius Karoli, cum fratre Karlomanno maior domus ann. 11. Karlomannus Austriam, Alamanniam atque Thoringiam sortitur; Pippinus Burgundiam, Neaustriam atque Prouinciam.

 1.  Karlomannus Wasconiam et Alamanniam petit.

3. Initium Fuldensis monasterii.

5. Karlomannus Alamanniam uastat. Karlomannus pacem cum Saxonibus facit, Alamanniam ingreditur.

9.  Karlomannus diuino amore succensus, Romam pergens, sese Zacarie pape obtulit, et ab eo clericus factus, monasterium sancti Siluestri in monte Soracte construens, se monachum  fecit; et post aliquantum temporis ad monasterium sancti Benedicti profectus est.

10. Sanctus Burchardus accepit pontificatum anno Domini 751; sedit 40 ann.  Iisdem temporibus Radgisus Langobardorum rex similiter fecit.

11. Translatio sancti Kyliani. Beatissimus papa Zacarias in uenerabili patriarchio beati Georgii martyris caput in capsa reconditum repperit in pethacio literis Grecis exarato, et in Romanam urbem transtulit.  Hic libros dialogorum quatuor, quos beatus Gregorius fecit, de Latino in Grecum transtulit eloquium. Ad quem Burchardus Wirciburgensis episcopus et Folradus abbas missi sunt Romam, ut consulerent Romanum pontificem de causa  regum, qui illo tempore fuerunt in Francia, nomen tantum regis, sed nullam regiam potestatem habentes.  Per quos predictus pontifex Zacarias mandauit, melius esse illum uocari regem apud quem summa potestatis consisteret; dataque auctoritate sua, Pippinum regem constitui iussit.

 Annus Domini 753. Pippinus per auctoritatem Stephani pape, qui Zacarie successit, rex Francorum est appellatus, et unctus manu Bonifacii archiepiscopi Magontiocensis, moreque Francorum in solium eleuatus regni in ciuitate Suessona, regnauit ann. 15 [47 1Kb] .

1. Hildericus uero, qui falso regis nomine fungebatur, tonso capite in monasterium missus est.

2.  Sanctus Bonifacius archyepiscopus  martyrizatur.

3. Pyppinus Langobardiam hostiliter petit.

4. Haistulfus rex Langobardorum moritur.

6. Pyppinus Saxoniam bello petit, Wasconiam inuadit.

10. Sanctus Othmarus in insulam Reni Stein relegatus obiit. Eclypsis solis facta est 18 Kalend. Septembris hora quasi 6.

11. Inuentio capitis Iohannis baptiste. Pyppinus aliquot comitatus filiis dedit.

12. Hiemps ualida facta est hoc anno.

13. Eclypsis solis 2 Non. Iun. hora quasi 6.

15. Corpus sancti Nazarii ad Laurissam allatum est [48 1Kb] . Pyppinus rex moritur, indict. 6.

 Annus Domini 769 [49 1Kb] . Karolus Magnus, Pyppini filius, cum fratre Karlomanno ann. 3, postea solus 42.

4.  Corpus sancti Othmari 10 ann. in insula, quo mortuus est, incorruptum repetitur et in basilica sancti Galli sepelitur. Karlomannus rex moritur, frater Karoli.

5. Karlus Saxoniam petiit.

6. Italiam.

7. Corpora sanctorum Gordiani et Epimachi de Roma in Alamanniam translata sunt. Karolus Longobardos  cum Italia subiecit, et cum triumpho Romam uenit.

8. Karolus Saxoniam petiit.

9. In Italia Routgisum occidit.

10. Iterum [50 1Kb] in Saxoniam pergit.

11. Hispaniam cepit.

12. Iterum Saxoniam sepius rebellantem inuadit. Fames et mortalitas Franciam uastat.

13. Karolus tandem Saxonicum bellum, ut [51 1Kb] putabatur, subiectis Saxonibus, consummat.

14. Karolus iterum Romam uenit, et filius eius Pyppinus baptizatur ab Adriano papa.

15. In Saxonia conuentum habuit.

17. Hiltigart regina, uxor Karoli, obiit 2 Kal. Maii, et Berhta obiit.

 18. Karolus Saxones rebelles plaga magna occidit et christianos fecit.

19. Eclypsis solis facta est 15 Kal. Oct. hora quasi 2. Karolus iterum Romam pergit, et cruces in uestibus apparuerunt.

20. Karlus per Alamanniam ad fines Baioarie rebellantis cum exercitu uenit.

21. Tassilo dux Baioarie, iubente Karolo, in Franciam uenit, et Baioaria Karolo subiicitur.

22. Karolus Sclauos qui Wilci dicuntur bello petit.

23. 4. Non. Febr. sanctus Burchardus obiit anno Domini 791. Hunc annum sine bello Karolus Wormacie sedit.

24. Karlus Pannoniam, regnum Hunorum, uastat.

 25. 6 Kal. Octob. Megingaudus episcopus obiit anno Domini 794; sedit ann. 3, menses 10, dies 25.

26. Saxones fidem Christi relinquentes, iterum rebellant.

27. Fastrada regina obiit. Karolus synodum magnam congregat.

28. Karolus Saxones petit, et terciam partem uirorum obsides accepit.

30. Huni munera offerentes, Karlo subiiciuntur.

31. Geroldus, piissimus signifer Karoli, in pugna occiditur.

32. 6 Kal. Oct. Bernwelfus episcopus obiit; sedit  ann. 6. Romani papam in letania maiore excecant, et linguam eius amputant.

33. Luitgarda regina obiit 2 Non. Iun.

34. Karolus imperiali benedictione sublimatus, augustus et cesar Romano more appellatur.

35. 3 Kal. Mar. Ludericus episcopus obiit; sedit ann. 3, menses 5. Greci pacem cum Karlo firmant.

36. Terremotus est et mortalitas subsecuta.

39. Karolus Saxonum rebellantium multitudinem in Franciam transfert.

40. Eclypsis solis facta est 3 Idus Feb. hora quasi 6.

 41. Gotefridus Nordmannorum rex superbe Karlo minatur.

42. Karlus synodum magnam [52 1Kb] congregat.

43. Eclypsis solis facta est 7 Idus Iun. hora quasi secunda. Item eodem anno eclipsis 2 Kal. Dec. hora quasi 3. Pippinus rex, filius Karli, obiit.

44. Karolus thesauros in episcopia et ecclesias diuidit. Karolus, filius Karoli, obiit.

45. Bernhardus rex a Karolo efficitur [53 1Kb] . Karolus febre et pleuresi pulsatus obiit, indict. 7 5 Kal. Feb. anno etatis 71.

Annus Domini 815. Ludewicus, Karoli Magnifilius, ann. 26 [54 1Kb] .

3. Leo papa obiit. Ludewicus a Stephano papa imperator  factus est.

4. Pascualis papa efficitur.

5. Bernhardus rex Ludewico rebellat.

6. Bernhardus rex interiit. Luitwidus rebellat.

7. Exercitus contra Luitwidum congregatur.

8. Iterum exercitus contra eundem congregatur.

10. Nix magna a Kal. Oct. usque 2 Idus Apr. permansit.

14. Wetthi Augiensis monachus in spiritu raptus admirabilem uidit uisionem.

16. Pascualis papa obiit.

17. Corpora sanctorum ualentis et Senesii in Augiam insulam deferuntur.

18. 2 Idus Nou. Wolfgerus episcopus obiit; sedit ann. 22, menses 6, dies 11.

 19. Ludewicus magnum conuentum in Nouiomago [55 1Kb] habuit.

24. Hatto Basiliensis episcopus obiit.

26. Poutho diaconus palatii in iudaismum lapsus est [56 1Kb] . Eclypsis solis facta est 3 Non. Mai hora ante nonam. Et Ludewicus imperator obiit 12 Kal. Iul.

Annus Domini 841. Ludewicus, Ludewici filius, cum fratribus Lothario, Karolo et Pippino ann. 36.

1. 7 Id. Mar. Humbertus episcopus obiit; sedit an. 10, menses 3, dies 8. Bellum inter fratres de partitione regni excanduit.

8. Ludewicus Germaniam. Lotharius cum imperatoris nomine Italiam, Karolus Gallias, regnum  diuidentes, accipiunt. Iudith imperatrix, uxor Ludewici prioris, obiit.

14. 12 Kal. Oct. Gozbaldus episcopus obiit; sedit ann. 13, m. 10, d. 8.

15. Aecclesia sancti Kyliani in Wirciburg fulminibus exusta est; et Lotharius rex tonsuram et monachicum habitum suscepit moriturus.  Corpus sancti Martini de tumulo leuatur.

17. Leo papa, Trougo, Rabanus, Benedictus papa et Hiltegart regina obierunt.

20. Lotharius imperator obiit. Pro quo Ludewicus,  filius eius, imperauit cum fratre Lothario rege.

22. Meginradus heremita martirizatur.

24. Huni christianitatis nomen aggressi sunt.

27. Nycolao pape Adrianus suscessit.

28. Terremotus facta est, et cometa uisa est.

29. Lotharius rex, frater Ludewici imperatoris, obiit, et Karolus Galliarum rex regnum inuasit.

30. Ludewicus imperator de solario cecidit.

31. Ludewicus et Karolus cum patre pacificantur.

32. Adrianus papa obiit. Wormatium fulminis ictu crematur.

35. Ludewicus imperator obiit, et Karolus rex Galliarum Romam peruenit.

 36. Ludewicus rex Germanie obiit 5 Kal. Sept. Bellum in Ribuaria inter Ludewicum et Karolum committitur.

Annus Domini 877. Karolus, iunior filius Ludewici, cum fratribus Karlmanno et Ludewico ann. 11.

2. Karolus rex Galliarum obiit.

3. Ludewicus Balbus, filius Karoli, obiit.

4. Ludewicus uiuente fratre suo Karlmanno Baioariam ingreditur. Karlmannus obiit.

5. Karolus iunior cum uxore sua Rihcgartha imperiali benedictione sublimatur.

6. Ludewicus rex Francorum, frater Karoli imperatoris, obiit.

11. Karolus imperator uiuus dimisit regnum.

Annus Domini 888. Arnolfus, filius Karlmanni,  ann. 12.

1. Karolus iunior imperator obiit. Luitperto archiepiscopo Sunderolt successit. 3 Idus Iul. Arn. Wirciburgensis episcopus in Saxonia occisus est inter missarum sollemnia; sedit ann. 36, m. 7, d. 12.

3. Arnolfus rex exercitum Nordmannorum prorsus deleuit.

4. Ratispona incendio flagrat.

6. Sunderolf a Nordmannis occiditur. Pro quo Hatto.

8. Arnolfus Italiam Burgundiamque suo regno subiecit.

 9. Arnolfus rex Romam ueniens, imperator efficitur.

11. Magna fames homines se inuicem comedere persuasit.

12. Arnolfus imperator obiit. Gentes Pannonice, quas Ungarios dicimus, Italiam depopulantur.

Annus Domini 900. Ludewicus, Arnolfi filius, admodum puer ann. 12.

1. Ungarii Baioariam ingrediuntur, et plus mille ex eis occiduntur.

2. Ungarii Carenthaniam inuadunt, et in sabbato commissa pugna, occiduntur.

6. Ungarii amarius occiduntur. Berenger, Reginolt et Gerhart germani fratres occiduntur.

7. Pugna inter Adalbertum, fratrem eorum, et  Cuonradum, fratrem Ludewici imperatoris, committitur; in qua Conradus occiditur.

8. 3 Non. Aug. Ruodolfus episcopus Wirciburgensis obiit; sedit. ann. 17, m. 12, d. 2. Adalbertus perfidia Hattonis archiepiscopi et cuiusdam Luitpaldi deceptus, Ludewico iubente, decollatur. Baioarii ab Ungariis interficiuntur.

9. Ungarii Saxoniam et Turingiam uastant. Luitpaldus occiditur.

10. Ungarii Alamanniam petunt.

11. Bellum Francorum cum Ungariis.

12. Ludewicus rex moritur. Burchardus dux occiditur.

Annus Domini 912. Counradus, filius Counradi illius quem Adalbertus Babenbergensis interfecit, in  regnum eleuatus regnauit ann. 7.

1. Ungarii ab Alamannis et Baioariis iuxta fluuium Ine occiduntur.

2. Comete uidentur. Roudolfus rex obiit. Ungarii Alamanniam depopulantur. Hatto archiepiscopus moritur. Cui Heriger successit.

5. Salomon episcopus captus est. Ungarii totam Alamanniam igne et gladio uastant.

6. Erchenger dux et Berhtolfus germani fratres decollantur 12 Kal. Febr. Basilea ab Ungariis destruitur.

7. Ungarii per Alamanniam, Alsatiam, regnum Lotharii inuadunt. Burchardus dux constituitur. Counradus rex obiit.
 [Figure: [Table] 6Kb] [1Kb]

Liutolfus dux Saxonie.

Brun dux a Danis occisus. Ottho dux.

Heinricus rex.

Heinricus dux Baioarie. Heinricus dux Baioarie. Heinricus Babenbergensis dux Baioarie postea imperator. Cuius uxor Cunigunt absque filiis obiit.

Ottho imperator. Ottho imperator. Ottho imperator absque filiis.

Baba.

Adalbertus quem Ludewicus decollauit.

 Annus Domini 919.  Heinricus comes rex effectus regnauit ann. 17.

1. Salomon episcopus obiit.

4. Karolus rex Gallie in Franciam uenit

 7.  Sanguis Domini in Augiam insulam uenit.

8. Ungarii totam Franciam, Galliam, Alsatiam atque Alamanniam gladio et igne deuastant. Burchardus  dux occiditur. Herimanno Alamannia committitur.

11. Heriger archiepiscopus obiit. Pro quo Hiltibertus.

12. Heinricus rex Pemiam petit.

13. 17 Kal. Dec. Thieto Wirciburgensis episcopus obiit; sedit ann. 24, m. 2, d. 14. Heinricus regem Abodritarum et Nordmannorum christianum fecit.

15. Heinricus Ungarios in Suirbia interfecit.

16. Notingus Constantiensis episcopus obiit. Pro quo Counradus.

17. [57 1Kb] Heinricus rex obiit.

Annus Domini 937. Otto Magnus, Heinrici filius, ann. 38.

1. Ungarii Franciam, Alamanniam, Galliam usque  Oceanum et Burgundiam deuastantes, per Italiam redierunt. Monasteria sancti Galli et sancti Bonifacii cremantur. Arnolfus Noricorum dux et Roudolfus rex obierunt.

2. Heinricus, frater Ottonis, ab Eberhardo comprehensus est.

3. Gisilbertus et Adalbertus occisi sunt, et episcopi in fugam sunt lapsi.

4. 8 Kal. Apr. iunior Burchardus Wirciburgensis episcopus obiit; sedit ann. 9, m. 3, d. 23. Hiemps ualida et mortalitas animalium facta.

5. Ottho Gallias petit.

6. Ottho rex et Ludewicus pacificantur.

8. Ungarii cum Baioariis pugnant et uincuntur [58 1Kb] .

 10. Ottho rex Galliam ingreditur.

11. Berhtolfus Baioariorum dux moritur. Cui Heinricus, frater Otthonis, successit.

13. Herimannus dux Alamannorum obiit. Pro quo Luidolfus, filius Otthonis regis.

14. Ottho rex Italiam petit eamque sibi subiecit; Berengerum regem expulit.

15. Beringer apud Augustam in conuentu Otthoni ad deditionem [59 1Kb] uenit. Inde cum regina coniuge eius Willa nomine ad castellum Babenberch deductus, presentem uitam clausit.  Ignitus lapis quasi massa candentis ferri ab occidente uolitans uenit; et draco uisus est.

16. Ottho rex una cum filio Italiam intrat, ac nuptie regales Papie facte sunt.

 17. Luitolfus dux Otthoni regi patri suo rebellat. Adalbertus comes occiditur.

18. Ungarii Noricam, Franciam Italiamque petunt.

19. Ungarii totam Baioariam depopulantes, iuxta Augustam Alamannie urbem ab Otthone rege pugna uicti, inmensa cede necantur.

20. Luitolfus dux hostiliter Italiam inuasit.

21. Luitolfus Adalbertum bello uicit, et ipse eodem anno moritur.

23. Cruces in uestibus apparuerunt.

24. 15 Kal. Mar. Pobbo Wirciburgensis episcopus obiit; sedit ann. 20, m. 10, d. 14.

 26. Ottho rex Romam ueniens, imperator efficitur. Signum in sole.

27. Ottho imperator natale Domini Papie moratur.

28. Item Ottho natale Domini Rome moratur.

31. Ottho imperator de Italia redit.

32. Et Burchardus dux in Italia rebelles cesari uicit. Eclypsis solis facta est. 11 Kal. Dec.

35. Signum quoddam ignei coloris in celo apparuit.

38. Ottho imperator Non. Mai obiit. Sanctus Oudalricus obiit anno episcopatus sui 50.

Annus Domini 975. Ottho secundus, Otthonis Magni filius, ann. 9.

8. Ottho imperator, apud Galabriam occiso a Grecis  exercitu, de naui exiliens, aufugit. Ottho dux obiit.

9. 11 Kal. Aug. iunior Pobbo Wirciburgensis episcopus obiit; sedit ann. 23, m. 4, d. 21. Otto imperator Rome 6 Idus Dec. moritur et sepelitur.

Annus Domini 984. Otto tercius, Otthonis secundi filius, admodum puer, ann. 18.

5. Fames magna.

6. 4 Kal. Sept. Huc Wirciburgensis episcopus obiit; sedit ann. 6, m. 7, d. 28.

11. Sanctus Adalbertus, episcopus de Praga ciuitate, a Prucis martyrio coronatur. 12 Kal. Oct. Berenwardus Wirciburgensis episcopus obiit; sedit  ann. 5, m. 8, d. 19.

14.  Counradus dux obiit.

18. Ottho imperator in Italia obiit 5 Kal. Febr.; cuius intestina Auguste, reliquum corpus Aquisgrani sepelitur.

Heinricus dux Baioarie rex effectus ann. 23, m. 2 [60 1Kb] .

2. Heinricus rex Heinricum marchionem et alios sibi resistentes cum exercitu petit.

3. Heinricus rex Italiam, Bemiam et Bolizaum ducem cum omni gente Sclauorum subiugauit.

4. Magna fames facta est.

6. Episcopium Babenberg a rege Heinrico constituitur, et Eberhardus ibi episcopus ordinatur.

8. Brun episcopus et monachus a Prucis multis  suppliciis afflictus, et manibus pedibusque abscisis, postremo capite plexus, celos petiit.

13.  Heinricus Rome imperiali benedictione coronatur a Benedicto papa.

14. Ernest dux in uenatu occiditur.

16. 18 Kal. Dec. Heinricus Wirciburgensis episcopus obiit; sedit ann. 23, m. 5, d. 22.

Megingaudus Treuerorum episcopus obiit. Pro quo Poppo.

17. Lantpertus episcopus obiit.

19. Benedictus papa, Babenberg ueniens, ecclesiam sancti Stephani dedicauit. Eodem anno Werenharius Argentine episcopus cum Alamannis contra Burgun-

 20.  Terremotus magnus factus est 4 Idus Maii feria 6. Heribertus Coloniensis archyepiscopus obiit. Pro quo Piligrinus.

21. Heinricus imperator Nouam Troiam deditione cepit, et mortalitas [61 1Kb] magna in exercitu facta est.

22. Gebehardus Radisponensis episcopus obiit. Pro quo iterum [62 1Kb] Gebehardus.

23. Heinricus imperator 3 Idus Iul. obiit et in Babenberg episcopio a se facto in monasterio sancti Petri apostoli sepelitur.

Counradus ann. fere 13 regnauit.

1. Magna dissensio in regno contra Counradum regem efficitur.

2. Counradus rex filium suum Heinricum regem  fecit, et ipse Romam pergens imperator efficitur.

3. Brun Augustensis episcopus et Welf comes predas et incendia inter se faciunt.

4. Ernost dux et Welf comes Counrado imperatori ad deditionem ueniunt.

5. Bruno Augustensis episcopus obiit. Pro quo Heberhardus.

6. Counradus imperator Stephanum Pannonie regem cum exercitu petit. Interea in Alamannia Ernost dux et Werinharius comes cum aliis multis occiduntur [63 1Kb] 16 Kal. Sept.

7. Stephanus rex missis legatis cum imperatore Counrado pacificatur.

8. Roudolfus rex Burgundie moriens diadema suum Counrado imperatori misit.

 9. 11 Kal. Apr. Meginhardus Wirciburgensis episcopus obiit; sedit ann. 15, m. 2, d. 21. Counradus hieme Burgundiam petit. Eclypsis solis facta est 3 Kal. Iul. hora 6.

10. Counradus orientalem Franciam contra Outhonem petit. Counradus iterum [64 1Kb] Burgundiam uastat.

11. Wirbinam castellum in confinio Saxonie pagani qui Luittici dicuntur, multis christianis occisis et captis, obtinent; quos Counradus cum exercitu petit.

12. Italia ciuili discordia laborat. Gebehardus Radispona episcopus obiit. Pro quo iterum [64 1Kb] Gebehardus. Nuptie Heinrici regis. Pagani supradicti  Counrado imperatori tributarii [65 1Kb] facti sunt. Piligrinus Coloniensis episcopus obiit. Pro quo Herimannus.

13. Counradus imperator Italiam cum exercitu petit, et Mediolanensem episcopum in custodiam mittit; qui fuga lapsus imperatori rebellat. Outho princeps Karlingorum [66 1Kb] a Gozzelone duce pugna uictus fugiensque a quodam milite occiditur.

 14. Cunigunt regina obiit. Herimannus dux obiit. Stephanus christianus Ungariorum rex obiit, qui cum omni gente sua ad fidem Christi conuertitur.

15. Counradus imperator 2 Non. Iun. obiit et Spire sepelitur. Eclypsis solis 11 Kal. Sept. Reginbaldus Spirensis episcopus obiit 3 Idus Octob.

Heinricus rex pius, filius Counradi, incipit regnare.

2. Heinricus rex ducem Bemie Fratislaum bello petit; sed multis proceribus et militibus in prestructione silue citra et ultra occisis uel captis, nil dignum efficere potuit. Petrus quoque Ungariorum rex eidem duci [67 1Kb] contra Heinricum regem auxilia misit.

3. Ungarii quendam Ouonem regem sibi eligentes,  Petrum regem suum expellentes. Qui profugus et exul Heinrici regis, cui priori anno rebellauerat, gratiam querit et inuenit. Heinricus rex Bemiam ingressus, igne predaque cuncta deuastat, et rebellem ducem obsides dare et ipsum post se Radisponam ad deditionem humiliter uenire sibique iureiurando fidelitatem seruitiumque confirmare coartat. Ouo rex Ungariorum, ob susceptum a Heinrico rege Petrum a se expulsum, fines Baioarie predis et incendiis depopulatur; sed magna pars exercitus eius ab Adelberone marchione deleta est.

4. Heinricus rex Pannoniam ingressus duas populosissimas ciuitates euertit, plures deditione subiecit. Sed cum Petrum regem, quem secum ducebat, prouinciales recipere nollent, alium quem petebant  ducem eis constituit; quem Obo post discessum eius in Bemiam repulit. Gisela imperatrix, mater Heinrici regis, 16 Kal. Mar. obiit et apud Spiram sepelitur.

5. Heinricus rex iterum Pannonias inuadens, satisfactionem, obsides, munera, pacis per iusiurandum confirmationem accipiens, discessit. Inde reuersus, Constantiensi synodo affuit; ubi cunctis debita dimisit; destructisque omnibus inimiciciis, pacem hactenus inauditam tam [68 1Kb] in tota Sueuia quam in aliis sui regni prouinciis regia censura per edictum confirmauit. Dein Agneten [69 1Kb] , Willehalmi Pictauiensis principis filiam, reginam apud Magontiam ungui faciens, regalibus sibi nuptiis Ingelenheim copulauit; unde infinitam histrionum et ioculatorum  multitudinem sine cibo et muneribus uacuam et merentem abire permisit. Luitpaldus marchio, Adelberti filius, maxima Ungariorum clades, inmature obiit. Pestis pecudum maxima. Hiemps dura et niuosa.

6. 6 Kal. Iun. Brun. Wirciburc. episcopus obiit anno Domini 1045; sedit ann. 11, m. 1, d. 14.  Heinricus  rex tercio  Pannonias iratus ingrediens, Dei fauente clementia et beato Oudalrico episcopo imperante [70 1Kb] , uictor factus, Obonem cum uxore et filiis cognatisque, quibus locus euadendi erat, effugabat. Petrum in regnum restituit; subditoque sibi Ungariorum regno, summo cum honore reuertitur. Gothefridus dux Lotariorum Heinrico regi [71 1Kb] rebellans, ad deditionem coactus, in castello Gibichenstein  usque ad dignam satisfactionem sub custodia mancipatur.

7.  Heinricus rex Italiam ingressus, pacifice a Romanis suscipitur, papas tres non digne constitutos synodaliter deposuit, et Suidegerum Babenbergensem episcopum papam constituit; ipseque et coniunx eius Agnes regina eadem die imperiali benedictione sublimantur. Imperatrix  uero Agnes filiam apud Rauennam genuit. Ipse autem imperator per Apuliam multasque prouincias felici uictoria exercitum ducens, honore magno reuertitur.

8.  Interea Petrus Ungariorum rex a quodam tyranno Pannonico captus et cecatus, ille qui eum expulerat regnare cepit. Corpus sancti Widonis de Italia allatum est Spiram ab imperatore Heinrico 8 anno regni eius, imperii eius anno 1, ab incarnatione Domini anno 1047, inditione 15. Suidegerus papa obiit eodem quo constituitur anno [72 1Kb] . Pro quo Boppo ordinatur.

9.  Otto dux Sueuorum obiit. Pro quo Otto de Suinuurti surrexit. Boppo papa obiit anno quo constituitur. Bruno, qui et Leo,  Tolanensium antistes, papa ordinatur.

10.  Heinricus imperator anno imperii sui tertio quasdam partes Gallie inuasit contra Gotefridum et Baldewinum; quibus ad deditionem coactis, et regno his partibus pacificato, uictor cum honore reuertitur. Synodus Magontie habetur. Cui affuit Bruno apostolicus et Heinricus imperator.

11.  Ungarii iterum [73 1Kb] rebellant. Quos Gebehardus episcopus Radisponensis, uice Heinrici imperatoris obuiam factus, in fugam conuersos non minima cede afflixit; insuper urbem marchie [74 1Kb] . Heimenburc edificiis restauratam militari obsidione muniri fecit; ipse summa cum pace regreditur.

 12.  Bartho archiepiscopus obiit. Pro quo Luitpoldus. Heinricus imperator iterum Pannoniam ingressus, diuisa in duas partes multitudine militum, utrimque regionem ipsam siluis et maxime aquarum collectionibus circumseptam occupans, intrauit; sed illa gens durior ceteris cum rege suo dolose et ignauiter agens, sua pariter cum aliis diripiens fame et siti multisque cladibus lassatum nostrum fugiens [75 1Kb] euasit Milites autem imperatoris, uastata magna parte prouincie multis insuper  inibi occisis, pacifice, quamuis inacte, ad propria cum imperatore redierunt.

13.  Heinricus imperator iterum Pannoniam petit, et inacte redit, habens secum in comitatu Brunonem apostolice sedis presulem et proximum natale Domini pariter ducentes Wormatie, apostolicus Romam redit 1053 anno, multis eum diuersarum prouinciarum militibus imperiali preceptione et amicorum subuentione comitantibus; et post pascha exercitum ducens per Apuliam contra Nordmannos, illius terre quondam aduenas sed tunc Romani imperii inimicos, infinitaque utrobique cede peracta, papa cum paucis fugiens absque uictoria regreditur, relictis illic Sueuorum ac Noricorum militibus obtimis; et in urbe Beneuentana consedit.

 14.  Dein religiosus papa Bruno, qui et Leo, anno incarnationis Domini 1054, regni uero Heinrici imperatoris 15, gloriose uitam finiuit, sepultus Rome in ecclesia beati Petri. Counradus dux Noricorum, federatis sibi Ungariis, grauiter rebellat. Item Baldwinus et Gotefridus.

15. Leoni pape Gebehardus, qui et uictor, successit . Adalbertus marchio obiit. Fames magna fuit. Heinricus imperator Italiam cum exercitu petens, omnia cum pace disposuit; reuertensque neptam suam Beatricem secum duxit, indigne eam tractans propter quandam eius insolentiam, qua uiuere consueuerat mortuo uiro eius Bonifacio duce. Welf dux Carinthiorum obiit. Counradus dux antea Noricus ab imperatore expulsus, in Pannonia exul  male moritur. Arnolfo Spirensi episcopo Counradus successit.

16. Herimannus comes orientalium Francorum obiit 6 Kal. Feb.  Gebehardus Radisponensis episcopus, magni imperatoris Heinrici patruus, hostis occulte pessimus deprehensus, uictus atque custodie mancipatus, sed misericorditer tractatus, exilio remittitur et sedi pristine restituitur. Gotefridus dux ad deditionem uenit.  Magna cedes a barbaris qui Luitici dicuntur in christianos facta est; quorum quidam gladio, quidam fugientes [76 1Kb] in aqua perierunt; inter quos Willehalm marchio occiditur. Hisdem temporibus multi diuersarum prouinciarum principes perierunt. Fames  multas prouincias afflixit. Egestas et penuria undique preualuit. Multa mala tunc temporis facta sunt. Heinricus imperator his doloribus cordetenus conpunctus, infirmari cepit, et perductus usque ad mortem; sapienti tamen usus consilio, ab omnibus quibus potuit ueniam petens, quibusdam predia que abstulit restituens, cunctis qui contra eum culpas damnabiles fecerunt relaxans, filium suum Heinricum Romani pontificis ceterorumque pontificum et principum electione regem constituit. His  et aliis, prout uite possibilitas admisit, bene dispositis, 3 Non. Octob. hanc uitam presentem in Deo finiuit.

Heinricus, filius Heinrici imperatoris, admodum puer, cepit regnare, anno ab incarnatione Domini 1057. Agnes imperatrix, mater ipsius Heinrici, ducatum suscepit Baioarie. Pontifex Romanus Gebehardus, qui et uictor, multis bene in Germanie aliisque Romani regni partibus pontificum uel principum secularium consilio dispositis, Romam cum pace rediit, incipiente illius anni quadragesima. Hic etiam eodem anno finiuit uitam. Pro quo Fridericus, qui et Stephanus, iam monachus factus  a Romanis pontifex constituitur. Saxones iterum congregato exercitu gentem efferam Luiticiorum [77 1Kb] hostiliter inuaserunt, diuersisque malis eam affligentes, Romane ditioni subdiderunt, acceptis obsidibus et tributis, atque ad propria cum pace redierunt. Eodem tempore quidam Fridericus et fratres eius Germanie partibus tyrannidem exercentes contra imperium Romanum, ab Agnete imperatrice et principibus regni uicti ad deditionem uenerunt. Fridericus, qui et Stephanus, pontifex Romanus uitam finiuit. Ottho dux Sueuorum obiit 4 Kal. Octob. [78 1Kb] .
 [Figure: [Stemma] 19Kb] [1Kb]

Boutgisus illustris uir genuit sanctum Arnolfum Metensium episcopum. Sanctus Arnolfus episcopus. Ansigisus filius eius. Pippinus princeps et maior domus, pater sancte Gerdrudis uirginis. Karolus dux cognomento fortissimus Pippinus maior domus idemque rex Francorum. Karolus rex Francorum et patricius Romanorum, primus imperator in Francia Ludewicus rex cognomento Pius.

Lotharius rex Francie Italie et Burgundie.

Hugo filius regis in monasterium trusus.

Ludewicus rex Italie et Germanie. Bertha. Humbertus. Hugo Lotharius. rex Italie. Hermangisus.

Lotharius rex Lothariensium.

Karolus rex Francie et Hispanie.

Karlmannus excecatus.

Ludewicus rex Francie. Ludewicus rex Francie.

Karolus in uenatione occisus.

Hirmindrud. Cunigunt. Sigefridus comes. Cunigunt imperatrix.

Lotharius rex Francie. Lotharius rex Francie.

Karolus. Karolus.

Ludewicus rex Germanie.

Ludewicus rex Ostrofrancie.

Karlmannus rex Baioarie inuictissimus. Arnolfus rex Baioarie et Francie.

Karolus rex Alamannie.

Zoundibaldus rex Lothariensium.

Ludewicus rex Ostrofrancie.

Counradus quem Adelbertus interfecit. Counradus rex ultimus Karolorum.
 [Figure: [Stemma] 30Kb] [1Kb]

Hic duo subiicienda duxi stemmata, e cod. Treuirensi N. 1709  olim Prumiensi s. XI f. 73' descripta, que tam cum iis que Ekkehardus recepit quam cum aliis ex cod. Steinueld, supra SS. III, p. 215, editis quam maxime conueniunt.

1. Domnus Arnolfus Metensium episcopus. Cuius pater Botgisus fuit uir illustris. Ansgisus filius eius. Pippinus princeps et maior regie domus. Karolus cognomento fortissimus. Pippinus rex Francorum. Domnus Karolus rex Francorum et Langobardorum ac patricius Romanorum. Hludowicus rex cognomento Pius.

Hlutharius rex Francie et Italie et Burgundie. Hugo filius eius in monasterium trusus, Hludowicus rex Italie et Romanie. Bertha. Hugo rex Italie. Hubertus. Hlotharius. Hugo marchisus. Hlotharius rex Hlothariensium. Sigefridus [79 1Kb] comes. Cunegunt imperatrix.

Karolus rex Francie et Hispanie. Karlomannus excecatus. Irmindrut. Cunigunt. Hludowicus rex Francie. Karolus rex Francie. Hludowicus rex Francie. Hlotharius rex Francie. Karolus in uenatione occisus. Karolus. Karolus.

Hludowicus rex Germanie. Hlodowicus rex Ostrofrancie. Arnolfus rex Baioarie et Francie. Zuendiboldus rex Hlothariensium. Karlomannus rex Baioarie. Karolus rex Alamannie. Hludowicus rex Ostrofrancie.

2. Liudolfus dux Saxonie. Bruno dux. Otto dux. Liutgarda regina. Heinricum respice de cuius fluxit semine [80 1Kb] . Heinricus rex primus. Mathildis regina. Theodericus pater Mathildis regine ex stirpe Widikindi magni ducis Saxonie. Cuius fratres fuerunt Widikint, Immit, Reginbern.

Hadewieg. Hugo rex Francorum. Ruotpertus rex. Heinricus rex. Philippus rex. Beatrix. Theodericus dux. Fridericus dux.

Gerbirg. Hlutharius Karolus dux. Mathildis. rex Francie. Ruodolfus rex. Bertha. Gepa. Mathildis. Gisla. Alfratha. Ermindrudis Agnes. Heinricus rex. Agnes.

Otto imperator primus. Dudicha. Otto dux. Heinricus. Otto secundus imperator. Otto imperator tercius. Cuono. Mathildis. Luodolfus. Cuonradus imperator. Heinricus imperator.

Heinricus dux. Item Heinricus dux. Heinricus imperator. Bruno archiepiscopus Colonie. Herimannus archiepiscopus. Otto dux





EKKEHARDI CHRONICON UNIuERSALE. EPYTHOME [id est abbreuiatio] [38Kb] EUSEBII DE SEQUENTI OPERE.



[PARS PRIMA.]

  Moysen  , gentis Hebraice ductorem, qui primus omnium prophetarum ante aduentum Domini Saluatoris diuinas leges sacris litteris explicauit, Inachi fuisse temporibus, eruditissimi uiri tradiderunt, ex nostris Clemens et Africanus, ex Iudeis Iosephus et Iustus, ueteris hystorie monumenta replicantes. Porro Inachus quingentis annis Troianum bellum antecedit. Ex ethnicis uero impius ille Porphirius in quarto sui operis libro, quod aduersum nos casso labore contexuit, post Moysen Semiramidem fuisse affirmat, que apud Assyrios ante Inachum regnauit annos 150. Itaque iuxta eum 800 pene et 50 annis Troiano bello Moyses senior inuenitur. Cum hec ita se habeant, necessarium duxi ueritatem diligentius persequi, et tempora regnorum  contra se inuicem ponere, ac singularum gentium annos dinumerare, ut quid cuique cetaneum fuerit curioso possimus ordine notare. Neque me fugit, in Hebreis codicibus dissonos etatum annos inueniri, plusque uel minus, prout interpretibus uisum est, lectitari, sequendumque illud potius quod exemplariorum multitudo in fidem traxit.

uerum utcumque quis uolet computet, reperiet, Inachi temporibus, quem primum Argis regnasse aiunt, patriarcham Hebreorum fuisse Israhelem, a quo 12 tribus Israhelis uocabulum sortite sunt. Semiramidem autem et Abraham contemporales fuisse manifestum est. Nam Moyses, licet iunior supradictis sit, omnibus tamen quos Greci antiquissimos  putant senior deprehenditur, Homero scilicet et Hesiodo Troianoque bello, ac multo superius Hercule, Museo, Lino, Chirone, Orpheo, Castore ac Polluce, Apolline, Esculapio, Libero, Mercurio et ceteris diis gentium sacrisque uel uatibus, ipsius quoque Iouis gestis, quem Grecia in arce diuinitatis collocauit. Hos, inquam, omnes quos enumerauimus etiam post Cecropem Difien [81 1Kb] , primum Attice regem, fuisse conuincimus, Cecropem autem Moysi cetaneum hystorie ostendunt et ante Troianum bellum fuisse annis 350. Quod ne cui dubium uideatur, sequens ratio sic probabit. Quadragesimo secundo anno imperii Augusti Christus natus est, 15 Tyberii anno predicare orsus est. Si quis igitur retrorsum  computans annorum numerum, alterum Darii regis Persarum querat annum, sub quo templum Hierosolimorum, quod a Babyloniis destructum fuerat, instauratum est, reperiet a Tyberii 15 usque ad Darium annos 540.  Darii quippe secundus annus sexagesime quinte olimpiadis anno primo fuit, et Tyberii 15mus in 201 olimpiadis annum quartum incurrit. Fiunt ergo inter Darium et Tyberii 15mum annum olimpiades 136, anni 546, quadriennio in una olimpiade subputato. Deinde secundo Darii anno septuagesimus desolationis templi annus expletur, a quo usque ad primam olimpiadem retrorsum numerantur olimpiades 64, anni 256, qui similiter subputantur a supra dicto desolationis templi anno usque ad 49 annum Ozie  regis Iudeorum, sub quo Ysaias et Osee fuerunt. Itaque prima olimpias in Ysaie et reliquorum qui cum eo prophetauerunt incurrit etatem. Rursum si a prima olimpiade ad superiora tempora et usque ad captiuitatem Troie proueharis, inuenies annos 405 [82 1Kb] quos curiosissima Grecorum hystoria conscribit. Item apud Hebreos a supra dicto Ozie anno et temporibus Ysaie prophete usque ad Samson et tercium annum Lapdon iudicis subputabis annos 405 [82 1Kb] . Samson autem est quem in corporis robore Herculi similem ferunt posteri Iudeorum. Et michi uidentur non multum distare tempore, siquidem ambo circa Troie captiuitatem fuerunt. Post hec iterum ad priora conuertere, et cum 329 annos numerus retro actus tibi expleuerit, Cecropem  Defien [83 1Kb] Grecorum et Moysen inuenies Hebreorum. Nam a 45 Cecropis anno usque ad captiuitatem Troie et ab 80mo etatis Moysi, in quo populum Israheliticum de Aegypto eduxit, usque ad tercium annum Lapdon iudicis computantur anni 329. Itaque sine ulla ambiguitate Moyses et Cecrops, qui primus Atheniensium rex fuit, hisdem fuere temporibus. Porro iste est Cecrops Difies [84 1Kb] indigena, sub quo primum in arce oliua orta est, et urbs Atheniensium ex Minerue appellatione nomen sortita est. Hic primus omnium Iouem appellauit, aram ei statuit bouemque immolauit, simulachra reperit, et uictimas obtulit, nequaquam istius modi rebus in Grecia unquam uisis; cetera quoque que apud  Grecos mira iactantur, posteriora Cecropis annis deprehenduntur. Sit ergo Cecropis consequentia et Moysi. Post hunc describitur diluuium sub Deucalione, incendium sub Phetonte, Ericthonius, uulcani et Terre filius, Dardanusque, qui Daudaniam condidit, Libie quoque raptus et Europe, sacra Cereris atque delubrum Ysidis, in Eleusina frumenta Triptolemi, regnum Trois,

Cuius dii natum Ganimedem ad sidera raptum
uina Ioui magnis uoluerunt fundere mensis.
Quo tempore Tantalus et Tycius fuerunt et Apollo natus est; nam Latona, Iouis coniunx, per Tycia fugit regna; Latone autem et Iouis filius Apollo. Post quos Cathmus Thebas uenit,

Qui Semelen genuit, de qua pulcherrima proles
 Liber condignam partu tulit edita frugem.
Porro Liber et quos mox inferimus post ducentesimum annum Cecropis fuerunt, Linus scilicet et Zetus et Amphyon, Museus, Orpheus, Minos, Perseus, Esculapius, Castor et Pollux gemini, Hercules, cum quo Apollo seruiuit Admeto. Post quos facta est Troie subuersio, quam Homerus longo sequitur interuallo; Homerus autem Solone et Talete Milesio ceterisque qui cum his septem sapientes appellati sunt multo prior reperitur; deinde Pythagoras extitit, qui se non sapientem ut priores, sed phylosophum, id est amatorem sapientie, dici uoluit; quem secutus Socrates, qui Platonem erudiuit, a quo famosas in partes phylosophia diuisa est. Horum singulos iuxta ordinem historie suis locis inseremus.  Igitur Moyses cunctos quos supra memorauimus antecedit, quia etate Cecropis fuisse monstratus est. Ab octogesimo autem anno Moysi et egressione Isrel ex Egypto rursum ad superiora conuersus usque ad primum annum Abrahe reperies annos 505 [85 1Kb] , quos similiter a 45 anno Cecropis usque ad Ninum et Semiramidem Assyriorum principes 505 [86 1Kb] subputabis. Primus quippe omni Asie, exceptis Indis, Ninus, Beli filius, imperauit. Itaque manifestum est Abraham Nini etate generatum, iuxta eum tamen numerum quem contractiorem editione uulgata sermo prebet Hebreus. uerum in curiositate ne cesses, et cum diuinam Scripturam diligenter euolueris, a natiuitate Abraham usque ad totius orbis diluuium inuenies retrorsum annos  292  , item a diluuio ad Adam annos 1656, in quibus nulla penitus nec Greca nec barbara, et ut in commune loquar, nulla gentilis inuenitur hystoria.  Quam ob rem omnes hystoriarum scriptores a Nino, qui suo regno non contentus aliena inuasit et ideo primus regnasse dicitur, temporum incipiunt digestiones. Nos ab ipso mundane creationis primordio  incipientes, generationes patrum ab Adam usque ad Ne, et a Ne post diluuium usque ad Abraham describamus, deinde cum ceteris scriptoribus ab Abraham et a Nino usque ad nostram etatem inferiora tempora prosequamur, et statim in principio sui, commemorato Belo, Nini patre, et Egialo Sicioniorum rege, Hebreorum Abraham et Assyriorum Ninum et Semiramidem preponamus, quia neque Athenarum adhuc urbs neque Argiuorum regnum nomen acceperat, solis Sicioniis in Grecia florentibus, apud quos temporibus Abrahe et Nini Europem secundum regnasse ferunt. Quod cur etiam et nos putemus, demonstrabitur in sequentibus [87 1Kb] .

Si enim diligenter enumeres a quadragesimo tercio  anno Nini usque ad [88 1Kb] Troie captiuitatem, inuenies annos 834, item in Sicione a 22 anno regis Europis usque ad supradictum tempus eosdem annos inuenies 834, apud Hebreos quoque a natiuitate Abraham usque ad tercium annum Lapdon [89 1Kb] iudicis Hebreorum, qui Troianis temporibus populo prefuit, eque [90 1Kb] supputabis annos 834, item apud Aegyptios ab etate Nini et Semiramidis, quo tempore 16 iam dinastia Thebei Aegyptiis imperabant, usque ad uicesimam dinastiam, id est potestatem, et regem Aegypti Theoren, qui ab Homero Polipus uocatur, sub quo etiam Troia capta est, colliguntur supra dicti anni 834.

Igitur consequenter uno eodemque tempore in ordine descriptionis ponemus Abraham, Ninum uel  Semiramidem, Europem, Aegyptiorum Thebeos. Nunc etiam illud in cura est, ut Hebreorum quoque annos in quatuor tempora diuidamus, ab Abraham usque ad Moysen, a Moyse usque ad primam edificationem templi, ab edificatione templi usque ad secundam qua instauratum est [91 1Kb] , ab instauratione eius usque ad aduentum Christi Domini. A natiuitate quippe Abraham usque ad Moysen et egressum Isrel ex Aegypto computantur anni 505, exinde usque ad Salomonem et primam edificationem templi anni 478 [92 1Kb] , secundum minorem tamen numerum, quem tercius Regnorum liber continet; nam iuxta uolumen Iudicum supputantur anni 600; a Salomone uero usque ad instaurationem templi, que sub Dario Persarum rege facta est, colliguntur  anni 512, porro a Dario usque ad predicationem Domini Ihesu Christi et usque ad 15mum annum Tyberii principis Romanorum explentur anni 547 [93 1Kb] . Itaque simul fiunt ab Abraham usque ad 15mum Tyberii annum anni 2042 [94 1Kb] . Similiter a 43 anno Nini [95 1Kb] usque ad 46tum Cecropis sunt anni 505, exinde usque ad captiuitatem Troie anni 329, a  captiuitate Troie usque ad primam olimpiadem anni 405 [96 1Kb] , a prima olimpiade usque ad secundam Darii annum et instaurationem templi anni 256, ab instauratione templi usque ad 15mum Tyberii annum et predicationem Christi anni 547 [97 1Kb] . Sunt ergo a Nino et Semiramide [98 1Kb] usque ad 15mum Tyberii Cesaris annum 2042 anni [99 1Kb] , quos et ab Abraham usque ad Tyberium supputatos ostendimus.

Sed ne longus forte numerorum ordo aliquid turbationis afferat, a conditione primi hominis Ade, qui sexto mundane creationis die formatus est, genealogias antiquorum patrum usque ad Abraham conferamus, ut facilis prebeatur inuentio, cuius Greci uel barbari etate prophete et reges et sacerdotes Hebreorum fuerint, itemque diuersarum gentium  falso crediti dii, qui heres, que urbs quando condita, qui de illustribus uiris phylosophi, pete, principes, qui scriptores [100 1Kb] uariorum operum extiterint, et si qua alia digna memoria putauit antiquitas, que uniuersa in suis locis cum summa breuitate ponemus.

 Sex [101 1Kb] diebus rerum creaturam Deus formauit, primo die condidit lucem, secundo die firmamentum, tercio speciem maris et terre, quarto sidera, quinto pisces et uolucres, sexto bestias et iumenta, et nouissime ad similitudinem suam fecit primum hominem Adam  . A cuius conditione et mundi creatione usque ad diluuium secundum quosdam  computantur anni 2242, secundum Hebraicam uero  ueritatem mille sexcenti quinquaginta sex; in quibus annis adhuc rudi et simplici hominum natura non reges sed familiarum capita suo in genere erant, quorum ordo huiusmodi fuit.

 Adam anno uite sue 130 genuit Seth, qui pro Abel natus est, interpretaturque resurrectio, quia in eo [102 1Kb] resuscitatum est semen iustum, quod est stirpis filiorum Dei, quoniam, cum esset uir egregius, imitatores sui filios reliquit, qui disciplinam rerum celestium et ornatum earum primitus inuenerunt. Adam uero cum esset annorum 930, mortuus est et rerum summam filio suo Seth reliquit.

 Seth anno uite sue 105 genuit Enos, uiuente Adam et habente annos 235. Hic Enos cepit, siue ut sanctus Augustinus iuxta translationem  aliam dicit  sperauit, inuocare nomen Domini. Cumque uixisset Seth annos 912, mortuus est.

 Enos anno uite sue nonagesimo genuit Cainan, qui interpretatur natura Dei, uiuente Adam et habente annos 325. Cumque esset Enos annorum 905, mortuus est.

 Cainan anno uite sue septuagesimo genuit Malaleel, cuius nomen interpretatur plantatio Dei, uiuente adhuc Adam et habente annos 395. Cainan autem postquam uixit annos 910, mortuus est.

 Malalehel anno uite sue 65 genuit Iaret, qui interpretatur descendens siue superans, Adam adhuc uiuente et habente annos 460. Ipse autem Malalehel cum uixisset annos 895, mortuus est.

Iareth anno uite sue 162 genuit Enoch, Adam adhuc uiuente et 622 annos habente. Iareth autem cum esset annorum 942, mortuus est.

Enoch anno uite sue 65 genuit Mathusalam, uiuente adhuc Adam et habente annos 687. Enoch autem postquam uixit annos 365, raptus est a Deo, ideoque finis eius non inuenitur conscriptus. Dicitur  autem multa scripsisse, sed ab antiquitate suspecte [103 1Kb] fidei repudiata sunt. Iudas tamen apostolus in epistola sua exemplum de illius dictis ponit. Hac generatione concupierunt filii Dei filias hominum, hoc est filii Seth filias Cain.

Mathusalam anno uite sue 187 genuit Lamech, adhuc Adam uiuente et annos 874 habente. Anno autem Mathusale 243, cum filius eius Lamech esset annorum 56, mortuus est Adam anno uite sue 930. Hac generatione nati sunt gygantes. Hac quoque etate Iubal, qui erat de genere Cain, artem musicam reperit, cuius etiam frater Tubalcain eris ferrique inuentor fuit. Mathusalam igitur iuxta septuaginta Interpretum computationem reperitur uixisse post diluuium annos 14, propter quod nonnulli eum  cum patre suo Enoch, qui translatus est, aliquantulum fuisse, donec diluuium preteriret, falsa opinione existimant. Certum tamen est, ut sanctus Augustinus in libro de Ciuitate Domini  dicit, eum post diluuium non uixisse, sed in ipso anno quo diluuium factum est mortuum esse, habentem annos nongentos sexaginta nouem.

Lamech anno uite sue 182 genuit Ne, cui diuino iubetur oraculo edificare arcam anno etatis sue quingentesimo, cum Deus delere disponeret homines propter maliciam eorum . Homines autem illius temporis, qui per ingenium diuinitus traditum per tot annorum uite spacia diuersarum artium et disciplinarum repertores erant,  cum predixisset eis Adam spiritu Dei plenus, exterminationem omnium rerum, unam ignis uirtute, alteram aquarum ui ac multitudine fore uenturam, facientes duas columnas, unam quidem ex lateribus, alteram ex lapidibus, studiis suis inuenta in his conscripserunt, ne delerentur memoria que sapienter inuenerunt. Quarum lapidea fertur diluuium euasisse et hactenus in Syria permanere.  Lamech  uero cum esset annorum 777, quinque annis ante diluuium mortuus est. Ex supra dictis autem liquido claret, exordium litterarum ab ipso primo homine cepisse, qui adhuc supererat, quando filii eius in sapientie studio feruebant.

Noc cum quingentorum esset annorum, genuit Sem, Cham et Iafeph [104 1Kb] , centum annis ante diluuium, in quibus etiam annis arcam fabricauit; sexcentesimo autem eius anno diluuium inundauit. In his ergo generationibus decem ab inicio mundi usque ad diluuium iuxta septuaginta Interpretes computantur anni 2262, iuxta Hebraicam uero ueritatem 1656, ut sanctus Augustinus testatur. Iosephus autem  dicit duo milia 656. Qui etiam dicit: Nullus itaque perscrutetur priscorum  fines, quantum cum suis filiis eorumque auis aut atauis suam quis extenderet etatem, sed tantum ortum eorum et generationes attendat.

Sed nec hos solos, qui in hoc ordine scribuntur, genuerunt, cum scriptum sit de singulis: genuit filios et filias, uerum hi tantum assumuntur a ueridico hystoriographo Moyse, ex quibus Ne cum filiis suis ducebat originem, per quos et mundus post ceterorum hominum perditionem in diluuio erat restaurandus .

 Transacto autem diluuio, arca Ne sedisse refertur in montibus Armenie qui dicuntur Ararath. Fuerunt autem filii Ne tres, ex quibus 72 gentes orte sunt, id est de Iaphet 15, de Cham 30, de Sem 27. uixit autem Ne post diluuium 350 annis, et  mortuus est annorum 950.

 A cuius regimine uel ab ipso diluuio usque ad diuisionem linguarum, que item ob delicta edificantium turrim in campo Sennaar facta est, et usque Heber, in quo Hebreorum et lingua prisca remansit, quia nec in illa conspiratione edificandi interfuit, sunt anni secundum Hebreos centum et unus, iuxta alios uero 531, qui plures annos cuique generationi attribuentes, etiam Cainan quendam inter Arphaxat et Sale ponunt, cui 125 annos tribuunt, dicentes, Arphaxat genuisse Cainan, Cainan uero Sale. In hac opinione Lucas quoque euangelista secutus septuaginta Interpretes, eundem Cainan in ordine genealogie patrum in Euangelio  suo ponit dicens: Qui fuit Sale, qui fuit Cainan, qui fuit Arphaxat, qui fuit Sem, sanctus Augustinus  etiam et Iordanis  episcopus eundem simili modo ponunt, cum in bibliotheca  sancti Hieronimi secundum Hebraicam ueritatem non habeatur, sed Arphaxat Sale genuisse dicatur, aut ipso Hieronimo nescio qua ratione Cainan pretereunte, aut scriptorum uitio nimium permanente. Ratio uero annorum satis in hoc conturbatur.

Prima autem mundi etas numeratur ab Adam  usque ad Ne et diluuium, continens annos 1656 secundum Hebreos, iuxta septuaginta Interpretes, 2262.  Dein secunda etas incipit. 

 Sem cum esset annorum centum, genuit Arphaxat biennio post diluuium.

Arphaxat anno 35 [alias 135 [105 1Kb] ] genuit Sale, a quo antiqui Samarite.

Sale anno 30 genuit Heber, a quo Hebrei dicti sunt.

Heber anno 34 [alias 134 [105 1Kb] ] genuit Falech. Cuius temporibus edificata est turris, incitante homines ad iniuriam et contemptum Dei Nembroth gygante, nepote Ne, filio scilicet Chus, filii Cham, filii Ne. Huius autem altitudo turris dicitur tenuisse  numerum quinque milium passuum et 174, paulatim in altioribus coartata, ut pondus imminens facilius sustineret  Diuisiones autem linguarum 72 fuisse hystorie declarant, non quod solummodo tot homines tunc fuissent et non plures; sed tot iam principes familiarum ex filiis Ne procreatos ostendit, qui populos et gentes condiderunt 

A confusione uero linguarum et primatu Heber usque ad natiuitatem Abrahe, qui natus est anno 43o Nini regis Assyriorum, computantur anni 191 secundum Hebraicam ueritatem, secundum alios  uero 541.

Falech anno uite sue 30 [alias 130 [105 1Kb] ] genuit Reu.  His temporibus primum templa constructa  sunt, ut quidam dicunt, et quidam principes gentium tanquam dii adorari ceperunt.

Riu anno etatis sue 32 [alias 130 [105 1Kb] ] genuit Saruch, sub quo Scytharum regnum exortum est, ubi primus regnauit Thanus.

Saruch anno uite sue 30 [alias 130 [105 1Kb] ] genuit Nachor.

Nachor anno etatis sue 29, siue ut alii  uolunt 79, genuit Thare, sub quo regnum Assyriorum et Sicioniorum exoritur.

 Thare anno uite sue septuagesimo genuit Abraham, anno Nini regis Assyriorum 43o, qui [106 1Kb] est annus circiter millesimus 238us ante conditam Romam, uelut alteram in occidente  Babyloniam.

Eo autem tempore quo natus est Abraham eminentia gentium regna erant tria, Sicioniorum, Aegyptiorum, Assyriorum; sed Assyriorum multo erat potentius atque sublimius, quia rex ille Ninus, Beli filius, uniuerse Asie populos excepta India huic regno subiugauerat. Unde et primus in mundo regnasse dicitur, non quod ille primus rex esset, cum pater illius Belus ante illum 65 regnasset, sed quia regnandi cupiditate regna externa inuasisset. In Assyria igitur preualuerat dominatus impie ciuitatis:  huius caput erat illa Babylon, quam edificauit Nembrot gygas, contemptor Dei, in principium regni sui, cuius terrigene ciuitatis nomen aptissimum est, id est confusio. In qua ciuitate rex primus appellatus est Belus, pater Nini, regnauitque apud Assyrios annos 75 usque ad 27mum annum Thare, patris Abrahe .

 Quadragesimo quinto autem anno Beli regis Assyriorum cepit regnum Sycioniorum, in quo regnauit primus Egialeus an. 52 usque ad 49 annum Thare, patris Abrahe, et ab eius nomine dicta est terra illa, in qua regnauit, Egialia, que deinde [107 1Kb] Peloponensis nuncupatur. Mortuo autem Egialeo, secundus regnauit Europs ann. 45, cuius  22 anno, qui erat Nini 43us et Thare 70us, natus est Abraham.

In regno autem Aegyptiorum sexta decima tunc erat potestas, quam illi uocant dinastiam, ab hoc uero tempore imperabant eis Thebei centum nonaginta annis.

In Assyriorum uero regno mortuo Belo rege anno regni sui 75o, qui erat 27mus Thare patris Abrahe, successit ei filius suus Ninus, qui in serie regni Assyriorum primus ponitur, quia, ut dictum est, ceteris regibus fraudis ignaris et regnorum suorum finibus contentis , ipse propagande dominationis libidine arma foras extulit, cruentam uitam annis quinquaginta bellis egit, donec omnem Asiam excepta India sibi subiecit. Nouissime Zoroastrem,  Bactrianorum regem eundemque magice artis, ut ferunt, repertorem, pugna obpressum, interfecit, de quo Aristotiles scribit , quod uicies centum milia uersuum ab ipso condita indiciis uoluminum illius declarentur . Eius uero artem multa post secula Democritus ampliauit. Ninus autem post expugnatum a se orbem ictu sagitte interiit. Qui cum regnum Assyriorum  ceteris potentius fecisset, anno regni sui 45 condidit ciuitatem nominis sui Ninum , quam Hebrei dicunt Niniuen, regnauitque annis 52, decem postquam natus est Abraham.
[Table: 1Kb]

 Anno igitur Nini regis Assyriorum 43, et Europis regis secundi Syciniorum [108 1Kb] 22, natus est Abraham de Thare septuagenario, eodemque anno ceperunt Thebei Aegyptiis imperare, et hoc per annos 190. Ab hoc itaque loco omnes hystoriarum scriptores incipiunt annales.

 Hic etiam finitur numerus etatis secunde, habens annos 292, et fiunt simul anni duarum etatum, hoc est ab Adam usque ad Ne et diluuium et a diluuio usque ad Abraham 1948 [109 1Kb] secundum Hebraicam ueritatem.  Orosius autem secutus septuaginta Interpretes dicit, ab Adam usque ad Abraham esse annos 3184, et ab Abraham usque ad Christum 2015 .

 Tercia uero etas incipit ab Abraham usque ad Dauid.
[Table: 1Kb]

Hinc usque ad egressum Isrel de Aegypto anni 505.  Ninus condidit ciuitatem Ninum in regione Assyriorum, quam Hebrei dicunt Niniuen. Quadragesimus iubeleus incipit a tercio anno Abrahe. Unus autem iubeleus quinquaginta sunt anni.

Zoroastres rex Bactrianorum magice artis inuentor claruit.

 Semiramis, uxor Nini, regnauit post eum in Assyriis ann. 42, de qua innumerabilia narrantur. Nam non contenta terminis quos a uiro suo, tunc solo bellatore, acceperat, Ethyopiam bello pressam suo imperio adiecit, Indis bellum intulit, quo preter illam et Alexandrum nullus intrauit. Hec  Babyloniam muris coctilibus instaurauit, et aggeres propter inundationes aquarum construxit [* 1Kb] . Sub qua et Abraham adolescit in Chaldea, qui et ipse natione Chaldeus fuit.
[Table: 2Kb]

  Telchin tercius rex Sycioniorum regnauit annis 20. Quo regnante usque adeo cum illis mitia et leta tempora fuerunt, ut eum defunctum uelut deum colerent, sacrificando et ludos celebrando, quos ei primitus institutos ferunt.

 Apis quartus Sicioniorum rex regnauit annis 25, a quo terra illa Apia dicta est, que prius Egialia nuncupata est, nunc uero Peloponensis appellatur. 2000 annorum ab origine.

 Zameis, qui et Ninias, filius Nini et Semiramidis, rex Assyriorum quartus regnauit annis 38.  Cuius 23 anno Abraham cum esset septuaginta quinque annorum, Domino iubente de Aran egressus, iuit in terram Chanaan, factaque est ad eum repromissio Dei;  et hic est annus primus repromissionis, ex quo ad egressum Isrel de Aegypto computantur anni 430, quorum meminit Paulus apostolus dicens: Hoc autem dico testamentum et cet.

 Cres primus regnauit in ea insula, que ab eo Creta dicta est. Telexion rex Sycioniorum quintus regnauit an. 52. Abraham cum septuaginta quinque annorum esset, diuino dignus alloquio repromissionem accepit. Primus annus repromissionis.

Abraham ex ancilla Agar genuit Ismahelem, a quo Ismahelitarum gens, qui postea Agareni, deinde Sarraceni dicti sunt.

Arius rex Assyriorum quintus regnauit ann. 30.
[Table: 1Kb]

Abraham cum centenarius esset, genuit Isaac ex Sara libera nonagenaria, et uixit postea ann. 75.---Primo omnium prophetarum Abrahe uerbum Dei cum in figura apparuisset humana, uocationem gentium pollicebatur, quam in nostro tempore sermo Christi perduxit ad finem per Euangelium in omnes gentes predicationem.

Aralius rex Assyriorum sextus regnauit annos 40. Egidrus Sicioniorum rex sextus regnauit annos 34.  Thurimachus rex Sycioniorum septimus regnauit annis 45.

Isaac anno uite sue 60 genuit de Rebecca geminos, quorum prior Esau, qui et Edom, a quo Idumei, alter Iacob, qui cognominatus est Isrel, a quo Israhelite.
[Table: 2Kb]

 Xerxes, qui et Baleus, rex Assyriorum 7us regnauit annis 30.---Ab hoc loco incipit regnum Argiuorum, ubi primum regnauit Argis Inachus annis 50. Quod [110 1Kb] regnum fuit ab Inacho usque ad Euristeum primum Mycenarum regem per annos 552.

100 annus repromissionis [111 1Kb] .

Abraham mortuus est.

 Hucusque Thebei imperabant Aegyptiis, ex hinc Pharaones per annos centum et tres, qui et pastores dicti sunt, ob hoc, ut coniicimus, quia Iacob et filii eius ut pastores ingressi sunt in Aegyptum temporibus eorum.

Armamitres rex Assyriorum octauus regnauit annos 38. Leucippus rex Sycioniorum 8 regnauit ann. 53. Sem mortuus est post annos quingentos a diluuio, et hunc quidam putant esse Melchisedech, traduntque Hebrei, ab noc usque ad sacerdotium Aaron omnes primogenitos fuisse sacerdotes et Deo uictimas immolasse, et hec esse primogenita que uendiderit fratri suo Iacob .

 Phoroneus, Inachi et Niobe filius, secundus regnauit Argis ann. 60. Hic primus leges et iudicia Grecis conscripsit. Cuius soror Io Aegyptum regina est facta et Isis dicta, et quia late iusteque imperauerat multaque commoda Aegyptiis fecerat et litteras eis instituerat, diuinum post mortem meruit honorem, in tantum ut, si quis diceret eam hominem fuisse, plecteretur capite. Hec Osyridis regis Aegypt. cum esset uxor, et parentibus regis, qui omnes reges fuisse dicebantur, sacrificasset, hordei segetem inuenit, atque inde spicas marito regi et eius consiliario Mercurio demonstrauit; unde et eandem Cererem esse quidam uolunt.  Io uero postea nupta Telegoni genuit Epaphum.

Thessalus, filius Greci, regnauit in Thessalia; sed a Greco Grecia, a Thessalo Thessalia dicta est .

 Belochus rex Assyriorum regnauit ann. 35.

Ogyges condidit Eleusinam in Attica prouincia, que antiquitus uocabatur Acta, et alias ciuitates plurimas. Cuius temporibus apud lacum Tritonidem uirgo apparuit, quam Greci Mineruam uocauerunt.
[Table: 3Kb]

 Iacob Liam duxit et Rachel in Mesopotamia. Iacob genuit Ioseph, decem filiis antea natis.

 Messapus rex Sycioniorum 9 regnauit ann. 47. Diluuium in Achaia factum est sub Ogyge. In Aegypto quoque diluuium fuit.

Baleus rex Assyriorum decimus regnauit annis 52

 Ioseph cum sedecim esset annorum, a fratribus in Aegyptum uenditur, sed dominus terre a Pharaone constituitur, ad quem pater fame cogente cum omni domo sua descendit, ibique habitauit.

 Apis tercius regnauit Argis annis 35, quem dicunt esse Serapim. Hic fratrem suum Egialeum preficiens regem Achaie, ipse cum populo ad Aegyptum nauigauit.  Ubi cum mortuus esset, factus est Serapis maximus omnium Aegyptiorum deus. Quem cum sepultum uenerarentur in sarcophago priusquam templum ei construeretur, ab eo quod sarcophagum dicunt soror, primum dictus est Sorapis quasi sororapis, postea mutato o in e [112 1Kb] dictus est Serapis. Constitutum est etiam de illo, ut quisquis eum hominem fuisse dixisset, capitalem penderet sententiam. Et quoniam fere in omnibus templis, ubi colebatur Isis, colebatur et Serapis, erat ibi simulacrum, quod digito labiis impresso ammonere uideretur, ut silentium fieret, scilicet ne quis eos homines fuisse diceret.  Apis ergo non Aegyptiorum sed Argiuorum rex fuit, cui apud Aegyptum hec instituta sunt.

 Apis regnauit ann. 35. 200 annus repromissionis. Memphis in Aegypto ab Ape condita est. Ioseph cum esset annorum 30, dux Aegypti constitutus est a Pharaone. Iacob descendit in Aegyptum cum familia sua. Ysaac annorum 180 mortuus est.

Post 18 dinastiam apud Aegyptios primus Diapolitanorum Amoses regn. ann. 25.

Sparta condita a Sparto, filio Foronei. Arathus rex Sycioniorum decimus regnauit ann. 46.

  Argus, filius Apis, succedens patri, regnauit annis 70, a quo Argi dehinc Argiui dicti sunt.  Quo regnante cepit Grecia uti frugibus et habere segetes, delatis aliunde seminibus. Hic etiam post mortem diuinos meruit honores.

Iacob cum esset annorum 147, mortuus est in Aegypto, relinquens filium suum Ioseph ducem Aegypti, annorum 57, agentem in principatu annum 27.  Ioseph autem corpus patris sui cum magno honore reuocauit in terram Chanaan.
[Table: 2Kb]

 Altadas rex Assyriorum 11us regnauit annis 32.

Chebron rex Aegyptiorum regnauit ann. 13.

His temporibus dicitur Prometheus fuisse, a quo homines factos esse de luto fingunt pete, quia, cum esset sapiens, feritatem et imperitiam hominum ad humanitatem et scientiam transformabat. Cuius frater Athlas magnus fuit astrologus. Qui quoniam cursus siderum in Athlante monte deprehendit, nacta occasione fabula hunc celum portare confinxit.  Mercurius etiam, nepos Athlantis ex filia Maia, multarum artium peritus claruit, et ab hoc post mortem in numerum deorum cessit. Multa quoque in Grecia his temporibus confinguntur.

 Ammenofis [114 1Kb] rex Aegyptiorum 3 regnauit ann. 21 Plemneus rex Sycioniorum 11 regnauit ann. 48. Maminthus rex Assyriorum 12 regnauit annos 30.

 Meires rex Aegyptiorum 4 regnauit ann. 12.

Ioseph anno uite sue 110, principatus uero 80, defunctus est; ex hinc Hebreorum seruitus dura in Aegypto annis 144. Fiunt autem omnes anni quos Hebrei exegerunt in Aegypto 215, qui computantur ab eo tempore quo Iacob in Aegyptum descendit cum filiis suis.
[Table: 3Kb]

  Mispharmutos rex Aegytiorum 5 regnauit ann. 26. Creausus rex Argiuorum quintus regnauit ann. 54.

Machaleus rex Assyriorum 13us regnauit ann. 30 Theomesis rex Aegyptiorum 6us regnauit ann. 9.

Ortopolis Syciniorum 12us regnauit ann. 63.

Ammenopes rex Aegyptiorum 7us regnauit ann. 31.---His temporibus fuisse putatur Syrus indigena, a quo Syria dicta est.

Sperus rex Assyriorum 14 regnauit ann. 20. Moyses in Aegypto nascitur.

Mamilus rex Assyriorum 15mus regnauit annis 30. Epidaurus condita est. Phorbas rex Argiuorum sextus regnauit ann. 35. Horus rex Aegyptiorum octauus regnauit ann. 38. Hemon regnauit in Thessalia, a quo dicta est Hemonia .

 Hercules fertur primus Antheum superasse lucte certamine. Xanthus triopa Lesbum condidit.

 

30 annus Moysi

Sparatus rex Assyriorum 16us regnauit annis 40.---Marathius rex Sycioniorum 13us regnauit annis 30.

A tricesimo quinto anno Moysi regnum cepit Atheniensium, ubi primum regnauit Cecrops, qui et Difies, ann. 50. Difies autem dictus est siue ob longitudinem corporis, siue quia, cum esset Aegyptius, utramque linguam sciebat, Aegyptiacam et Grecam. Hic in Acta, que nunc Attica dicitur, Athenas, quam et Diadas uocant, condidit, quam urbem Euboici Corcomenon appellauerunt.  Que ciuitas ut uocaretur Athene, quod certe nomen a Minerua est, que Grece Athena dicitur, hanc causam uarro narrat. Cum apparuisset illic repente oliue arbor, et alio loco erupissent aque, regem prodigia ista mouerunt. Unde misit ad Appollinem Delphicum super hac re sciscitandum. Qui respondit, quod Neptunum et Mineruam significaret, et quod in ciuium esset potestate, ex cuius duorum numinum nomine potius ciuitas uocaretur. Hoc oraculo Cecrops accepto, ciues omnes utriusque sexus consulendos conuocauit. Mos enim tunc in eisdem locis erat, ut etiam femine publicis consultationibus interessent. Consulta igitur multitudine, mares pro Neptuno, femine pro Minerua tulere sententias. Sed quia una plus inuenta est feminarum [115 1Kb] , Minerua uicit. Tunc Neptunus iratus, marinis fluctibus exestuantibus terras Atheniensium populatus est, quoniam spargere latius quaslibet aquas demonibus difficile non est. Cuius ut iracundia placaretur, triplici supplicio ab Atheniensibus affecte sunt mulieres, ut nulla ulterius ferrent suffragia, ut nullus nascentum acciperet nomen maternum, ut ne quis eas Athenas uocaret. Ita illa ciuitas, mater et nutrix liberalium doctrinarum et tot tantorumque phylosophorum, qua nichil habuit Grecia clarius atque nobilius, ludificantibus demonibus de lite deorum suorum, maris et femine, et de uictoria per feminas, femine, id est Minerue, nomen Athenas accepit.  Unde et Cecrops Atticos Athenienses appellauit, et ab eo regio Crecopia [116 1Kb] uocata est. Iste bouem immolans, primus Iouem inuocauit, eumque in sacrificio adorari precepit. A quo usque ad primam olimpiadem numerantur reges 17, principes uero quos mors tantum finiebat 12, sub quibus apud Grecos multa miranda narrantur. Tunc enim primum Curetes et Coribantes, qui Gnosum condiderunt, modulatam et consonam in armis saltationem inuenerunt. Tunc etiam fuisse in Thessalia diluuium sub Deucalione describitur. Tunc etiam Phetontis fabulosum incendium, tunc templum Apollini Delphis construitur, et multa huiusmodi. A Crecope [117 1Kb] uero usque ad Troie captiuitatem computantur anni 329.
[Table: 2Kb]

Cecrops rex primus Atheniensium regnauit annis 50.

 40 annus Moysi. Qui occiso Aegypto fugit in terram Madian.

Triopas rex Argiuorum septimus regnauit ann. quadraginta sex.

Acenceres rex Aegyptiorum nonus regnauit ann. duodecim.

Deucalion regnare cepit apud eos qui circa Parnasum morabantur.

Achoris rex Aegyptiorum decimus regnauit ann. septem.  Marathus rex Sycion. 14us regnauit ann. 20.---Cenchris Aegypt. rex 11us regnauit annis 18. Diluuium sub Deucalione in Thessalia. Aschatades rex Assyriorum 17us regnauit ann. 40.

 Moyses anno repromissionis 430 populum Israhel, iubente Deo, in signis et uirtutibus eduxit de Aegypto, cum esset annorum 80, eisque in heremo per annos 40 legem exponit.

Ab hoc loco usque ad Salomonem et edificationem templi numerantur anni 478, ad captiuitatem uero Troie 329.
[Table: 1Kb]

 Acherres Aegyptiorum 12us rex regnauit ann. 8.

Echireus rex Syciniorum quintus decimus regnauit ann. 55.

Primus pontifex Hebreorum Aaron constituitur. Crotopus rex Argiuorum octauus regnauit annis uiginti et uno.---Grauanus rex Atheniensium secundus regnauit ann. 9.

Cherres Aegypt. rex 13us regnauit ann. 15. Amphicteon rex Atheniensium tercius regnauit ann. decem. Armagis Aegypt. rex 14us regnauit annis 5. Hic etiam Danaus  dictus est. Erycthonius Atheniensium rex quartus regnauit ann. quinquaginta. Hic in Grecia primum iunxit currum.  Ipse quippe in templo uulcani et Minerue, quod ambo unum habebant, inuentus est puer a dracone inuolutus; quod significauit eum magnum futurum. Et cum parentes eius essent ignoti, propter commune templum dictus est uulcani et Minerue filius. Et quia a dracone inuolutus erat, draconteis pedibus fingitur natus, et ob hoc iunxisse currum.

 Stenelus rex Argiuorum nonus regnauit ann. 11.

Remeses, qui et Aegyptus, a quo Aegyptus, que prius Acria dicebatur, nomen accepit, regnauit ann. 68. Huic erat frater Danaus, qui habuit quinquaginta filias; Aegyptus uero habuit totidem filios, qous Danaus simulatis nuptiis per filias suas una nocte omnes occidit, excepto Linceo, qui post eundem Danaum Argis regnauit, qui miseratione sue sponse effugit.  Ipse uero Danaus, pulso fratre, Aegypto regnauit, sed pulsus et ipse postea, Argos se contulit, ubi a Stenelo benigne susceptus, et ipsum postea expulit, et in loco eius regnauit.
[Table: 1Kb]

 Amintes rex Assyriorum 18us regnauit ann. 45.

Danaus, a quo et Danai, rex Argiuorum decimus, expulso Stenelo, regnauit ann. 50, minoresque eius perseuerauerunt usque ad Euristeum, filium Steneli, nepotem Persei, post quem Pelopides imperium susceperunt, primo ex ipsis regnante Atreo.

Eodem tempore Dardanus Dardaniam condidit, templum Delphis a Flegeo incensum est.

Hoc etiam tempore Busyrides in Aegypto fuit, filius Neptuni et Lybie, filie Epaphi. Qui dum apud loca Nilo uicina tyrannidem exerceret, transeuntes hospites crudeli scelere posita ara interfecit.

 Per hec tempora, id est, ab egressu filiorum Isrel ab Aegypto usque ad mortem Iosue, sacra sunt instituta falsis diis a regibus, que memoriam diluuii, quod fuerat sub Deucalione, uiteque erumnose modo ad alta modo ad plana migrantium reuocauerunt.
[Table: 1Kb]

 Moyses cum esset annorum 120, anno principatus sui quadragesimo, defunctus est, ad cuius obitum a fabrica mundi computantur anni 3730 secundum Septuaginta interpretationem, iuxta Hebraicam uero ueritatem duo milia 493 [118 1Kb] .

 Iosue, qui et Iesunaue , minister et successor Moysi, introduxit populum in terram promissionis et diuisit eis terram, et rexit populum annis 27
[Table: 1Kb]

 Corax Sycioniorum rex 16ussup; regnauit ann. 30.

Mortuus est Iosue, cum esset annorum 110; post cuius mortem cum peccassent filii Isrel coram Domino, tradidit eos Dominus in manus alienigenarum annis 8, dein clamantibus ad Dominum dedit ducem Gothoniel, qui primus iudex rexit annis 40, quibus annumerantur illi octo afflictionis Hebreorum [119 1Kb] . 
[Table: 1Kb]

 Eo tempore Finees suscepit sacerdotium Gotoniel. Pandion rex Athen. quintus regnauit ann. 40. Huius filie fuerunt Progne et Phylomela.

Belochus rex Assyriorum nonus decimus regnauit annis 25. Huius filia Tosa, que et Semiramis, regnauit cum patre ann. 8.

Hoc tempore Iuppiter mixtus est Europe, filie Phenicis, quam rapuerunt Cretenses naui, cui fuit insigne taurus, quam postea Asterius, quem alii  Xantum dicunt, rex Cretensium accipiens uxorem, procreauit ex ea Radamantum et Sarpedonem et Minem, quos magis ex eadem femina filios Iouis fuisse uulgatum est.

 Tunc etiam Cathmus regnauit Thebis, ex cuius filia Semele natus est Dionisius, qui et Liber pater et Bachus dictus est. Postea Cathmus et Phenix profecti de Thebis in Syriam, apud Tyrum et Sydonem regnauerunt. Linus et Zetus et Amphion hoc tempore in musica arte claruerunt. Ea quoque que de Dana [120 1Kb] , ex qua Perseus natus est, dicta sunt, hoc tempore gesta sunt.

Ephyra, que nunc Chorintus dicitur, a Sysipho condita est, et Bythinia a Phenice. Tharsus quoque et Paphus condite sunt.
[Table: 1Kb]

Epopeus Sycion. rex 17us regn. ann. 35.---Linceus, Argiuorum rex 11us, regn. ann. 41.

Menopes, rex Aeg. 17us regn. ann. 40.

Bellespares rex Assyriorum uicesimus, regnauit annis 30 .

  Hoc tempore Dionisius, qui et Liber pater, uitem dicitur ostendisse hospiti suo in Attica terra. Hic etiam subactam Indiam sanguine madefecit, cedibus obpleuit, libidinibus polluit, gentem utique nulli unquam hominum obnoxiam uernacula tantum quiete contentam.  Habebat autem multas in exercitu suo feminas, que Bache appellate sunt, non tam uirtute fortes aut nobiles quam furore.

 His etiam temporibus Hercules cognomento Desanaus in Phenice clarus habetur, sed non ille cuius ingentia et innumerabilia narrantur facta, et quem Greci suis litteris produnt se ipsum incendisse. Secretiori quippe hystoria, ut sanctus Augustinus ait, plures fuisse Hercules et Liberi patres et Apollines dicti sunt.

 Eo quoque tempore Minos regnauit in Creta, et Celeus in Eleusina. Archas etiam, Iouis et Calistonis filius, Pelasgis in deditionem receptis, regionem eorum Archadiam nuncupauit.
[Table: 1Kb]

Bellespares rex Assyriorum ann. 30.

 Post mortem Gothoniel iterum peccauerunt Hebrei Domino, ipsoque dimittente afflixerunt eos Allophili ann. 18, qui tamen annumerantur annis Aoth.

 Aoth ex tribu Effraim, secundus iudex Hebreorum, iudicauit eos ann. 80. Hic utraque manu pro dextera utebatur.
[Table: 1Kb]

 Erictheus, rex Athen. 6us, regnauit annis 30. Huius filiam Orithiam rapuit Boreas, filius Astrei, rex Tracum, quem fabula uentum fuisse confingit.

Laomedon, rex Sycioniorum 18us, regnauit annis 40 Arbas, rex Argiuorum 12us, regnauit ann. 23.

 Lamprides, Assyriorum rex uicesimus primus, regnauit ann. 32.

 His temporibus fabula conficta est de Triptolemo, Celei filio, quod, iubente Cerere, serpentium pennis gestatus indigentibus frumenta contulerit. Reuera autem, ut Philocorus ait, longa naui ad urbes diuersas accedens frumenta distribuit, cuius nauis insigne serpens pennatus fuit.

Fabula quoque Proserpine, quam rapuit Aidoneus, id est Orcus, rex Molossorum. Cuius canis mire magnitudinis Cerberus nomine Pirithoum deuorauit, qui ad raptum uxoris eius cum Theseo uenit, quem et ipsum Theseum iam in mortis periculo constitutum adueniens Hercules liberauit, et ob id quasi ab inferis ereptus dicitur.

Hac etate Frixus dicitur fuisse secundum opinionem quorundam, qui cum Elle sorore sua fugiens insidias nouercales, uisus est per erem uehi ab ariete uelleris aurei. Fuit autem ei nauis parata fugienti, cuius insigne aries erat.  Porro Palefatus [122 1Kb] affirmat, illius nutritorem Taurum uocatum, per quem liberatus sit. His temporibus Latona peperit Apolloinem, non illum cuius oracula solebant consuli Delphis, sed illum qui cum Hercule seruiuit Admeto, qui tamen sic est deus creditus, ut pene omnes unum eundemque Apollinem fuisse opinentur.
[Table: 1Kb]

Lamprides.

 Setus, rex Aeg. 18us, regn. ann. 55, qui primus fuit post 18 [123 1Kb] dinastiam.

Pretus, rex Argiuorum 13us, regn. annis 17. Sycion, rex Sycioniorum 19us, regn. ann. 45, a quo Sycionii dicti sunt, qui prius Aegialei dicebantur.

Sosares, rex Assyriorum 22us, regnauit ann. uiginti.

His temporibus Pelops regnauit in Grecia, a quo Peloponensis est uocata.  Hic  fuit Pandionis filius, sub quo mysteria Grecorum esse cepere.

In Dardania uero regnauit Tros, a quo Troiani nuncupati sunt. Horum temporibus Melampus diuinus agnoscitur.

Tunc Tantalus Frigas regebat, qui prius Meones uocabantur. Hic Ganimedem, Trois Dardaniorum regis filium, cum in uenatu flagiciosissime rapuisset, maiore conserti certaminis feditate detinuit, sicut Fanocles peta confirmat, qui maximum bellum ob hoc excitatum fuisse commemorat.  Quidam autem dicunt ipsum Tantalum, utpote asseclam deorum, raptum puerum ad libidinem Iouis familiari  Ienocinio preparasse, qui filium quoque suum Pelopem epulis eius non dubitasset impendere. Ipse etiam Pelops, quia Hyppotamiam duxit uxorem, contra Dardanios Troianosque magna pertulit certamina.

Eo etiam tempore Atrei et Thiestis stupra et parricidia celo quoque inuisa contigerunt; Medea quoque seuo amore sauciata, cede pignorum paruulorum grassatur; Etheocles eciam et Polinices mutuis concursibus perierunt.

 Perseus, interfecto non sponte Acrisio, a Grecia in Asiam transiit, ibi barbaras gentes graui diuturnoque bello domuit, et nouissime uictor nomen subiecte dedit. A Perseo namque Perse sunt uocitati. Perseus uero et uxor eius Andromeda post mortem sic in celum rapti crediti sunt, ut imagines eorum stellis designarentur et eorum nominibus appellarentur.

 Ino, uxor Radamanti, et filius eius Melicertes precipicio spontaneo in mari perierunt, et Ino a Grecis Leucothea dicta est, a Latinis mater Matuta, Melicertes deus Portunus.

 Tunc et Oedippus fuit, patris interfector, matris maritus, filiorum frater, suusque uitricus, de quo fabula refert, quod monstrum quoddam quadrupes humana facie, quod sphingam dicunt, suo precipicio perire compulerit, eo quod questionem, quam uelut insolubilem solebat proponere, soluerit.

Alie quoque fabule his temporibus ficte sunt. De Gorgone scilicet, quod serpentibus crinita fuerit et pulchritudine sui aspectus homines in lapides conuerterit, de Pegaso equo ex eius sanguine nato, de Yppocentauris, quod equorum hominumque natura permixti sint, et alie multe.

 Ion, quidam uir fortissimus, Athenienses ex suo uocabulo Iones uocauit.
[Table: 1Kb]

Cecrops, iunior Ericthei frater, rex Athen. 7us regnauit ann. 40.

Acrisius, Argiuorum rex 14us, regn. ann. 39.

Lamperes, rex Assyriorum 23us, regnauit ann. triginta.

Huius temporibus, mortuo Acrisio, defecit regnum Argiuorum, quod stetit per annos 452; exin translato in Micenas imperio, regnauit post Acrisium Euristeus, Steneli filius, deinde Atreus, Thyestes, Agamemnon, Egystus, Orestes, Thysamnus, Pentilus, Cometus usque ad Heraclydarum descensum in Peloponensem.
[Table: 1Kb]

Post mortem Aoth Hebreos in ditionem sibi redigunt alienigene annis 20, qui coniunguntur temporibus Debbore et Barach.

 Debbora prophetissa iudicauit populum annis 40, debellans hostes per Barach, qui fuit ex tribu Neptalim. Debbora uero fuit ex tribu Effraim, cuius prophetia de Christo minus est aperta et diuturna indiget expositione.
[Table: 1Kb]

 Ramses, rex Aegypt. 19us, regnauit ann. 66. Pandion, rex Atheniensium 8us, regnauit ann. 25.
[Table: 1Kb]

Polibus, Sycion. rex 20us, regn. ann. 40.---Euristheus, rex Micenarum primus, regnauit ann. 43.

Pannias, rex Assyriorum 24us, regnauit annis 45.

Hoc tempore Amphion regnabat Thebis, quem ferunt cantu cythare saxa mouisse, quia duro corde et, ut ita dixerim, saxei quidem erant auditores.

Ea etiam que de Spartis memorantur hoc tempore contigisse dicuntur, quod Palefatus scribit, eos, cum proximarum essent regionum, aduersus Cathmum constitisse, et propter repentinos quasi de terra contractus et ex omni parte confluentiam Spartos esse uocatos.

Ilium conditum est ab Ilo.

  His temporibus Laurentes ubique in Italia regnabant, quorum rex primus, ut quidam dicunt, Picus fuit, filius Saturni. Qui Saturnus Iouem filium de Grecia fugiens, in ciuitate que ex eius nomine Saturnia dicta est latuit, cuius ruine hactenus cernuntur in finibus Tuscie non longe ab Urbe. Et quia in Italia latuit, ab eius latebra Latium appellata est. Hic rudes adhuc populos et in montibus aut siluis latitantes ad plana deduxit, domos edificare, terras colere, uineas plantare docuit, atque humanis moribus uiuere instituit, cum antea semiferi glaudium alimentis tantummodo uitam sustentarent, et aut in speluncis aut frondibus uirgultisque contextis casulis habitarent. Et quia docuit eos terram stercore conficere, ut uberiores funderet fruges, Stercutius siue Sterticen uocatus est.  Ipse etiam et nummos ereos primus instituit. Pro quibus meritis indocilis et rustica multitudo deum illum appellauit. Sed ut quibusdam placet, primus in Italia regnauit Ianus, deinde Saturnus, quem  ipse Ianus fugientem de Grecia suscepit et propter ingenium eius in regni consortium assumpsit,  deinde Picus, filius eius, de quo fabulose dicitur, quod a quadam maga famosissima Circe nomine ob contemptum eius amorem in auem nominis sui mutatus sit, eo quod augur preclarus auem picum in augurio secum habuerit .  Post hunc filius eius Faunus, qui fuit pater Latini, cuius mater Carmentis Nicostrata Latinas litteras creditur repperisse. Quibus regnantibus 150 anni referuntur euoluti. Regnante tamen Latino, qui Latinam linguam correxit Latinosque de nomine suo uocauit, Troia capta est, cum apud Hebreos Lapdon tercium sui principatus ageret annum.
[Table: 1Kb]

 Post mortem Debbore Hebreos in ditionem redegerunt alienigene annis 7, qui coniuncti sunt annis Gedeon secundum traditiones Iudeorum [124 1Kb] . Gedeon, qui et Hierobaal, ex tribu Manasse iudicauit populum Hebreorum annis quadraginta .
[Table: 1Kb]

 Egeus, filius Pandionis, rex Athen. 9us, regn. annis 48.  Inachus, rex Sycion. 21us, regnauit ann. 42.

Atreus et Thiestes fratres regnauerunt Mycenis annis 65.

Menoses, rex Aegypt. 20us, regn. ann. 40. Hic a quibusdam  dicitur uesoces [125 1Kb] .

 Sosarmus, rex Assyriorum uicesimus quintus, regnauit annis decem et nouem. His temporibus quidam asscribunt gesta Liberi patris et ea que de Ligurgo et Acteone et Pentheo dicuntur.

Abimelech filius Gedeon ex concubina, occisis fratribus suis septuaginta, iudicauit populum Hebreorum annis tribus 
[Table: 1Kb]

Thola, filius Foa patrui Abimelech, iudicauit Hebreos annis 22 

 Theseus, filius Aegei, rex Athen. 10us, regnauit ann. 30.

Mitreus, rex Assyriorum uicesimus sextus, regnauit annis 27.

Hoc tempore Orpheus Trax clarus habebatur, cuius discipulus fuit Museus, Emolpi filius.

 Linus etiam, magister Herculis, famosus fuit; ipse etiam Hercules certamina multa egit, Antheum interfecit, qui idcirco filius Terre dicitur fuisse cadensque uires ex ea sumpsisse, quia palestrice artis, que in terra exercetur, scientissimus erat.  Ydram autem quam Hercules occidit, licet alii dicant [126 1Kb] paludem fontibus redundantem, Plato asserit mulierem fuisse callidissimam sophystam.

Bellum Laphytarum et Centaurorum hoc fuit in tempore, quos scribit Palefatus nobilissimos equites fuisse Thessalorum, ipsosque a Laphitis creditos et dictos esse Centauros,  quia discurrentes in bello equites uelut unum corpus equorum et hominum sua uelocitate uiderentur conficere.

 Ea etiam que de Dedalo referuntur hoc tempore fuisse dicuntur, qui uisus est fecisse simulacra se mouentia, qui etiam primus omnium pedes statuarum a se inuicem separauit, aliis coniunctim eas facientibus, necnon quomodo cum filio Icharo Minem naui fugerit, et propter nimiam uelocitatem et inuestigabilem fugam auolasse pennis estimatus sit.

 Minos [127 1Kb] Cretensibus leges dedit, cuius filius Androgeus ab Atheniensibus dolo interfectus est, cum ludos agentes superaret. Unde atrocissimum inter Cretenses et Athenienses certamen fuit, ubi populis utrisque profligatis, cruentiorem uictoriam infeliciter exercuerunt Cretenses. Qui nobilium Atheniensium [128 1Kb] filios Minotauro deuorandos crudeliter addicebant. Utrum uero hic Minotaurus ferus ac inhumanissimus crudelisque fuerit homo, an informe prodigium, dubitatur .  Scribit enim Philocorus in secundo Attidis libro, magistrum Minois fuisse Taurum nomine inhumanum atque crudelem, et quia Minos super mortem Androgei agonem statuerat, premii nomine pueros Atticos largiens, ille fortissimus omnes in contentione superabat; sed tandem factum est, ut a Theseo in palestria uinceretur, ob quod Athenienses pueri a tributaria pena liberati sunt. Theseus autem Athenienses, qui prius per regionem dispersi erant, in unam congregauit ciuitatem. Qui etiam Helenam rapuit, quam rursus fratres illius receperunt, capta matre Thesei. Tandem Theseus Athenas profugus dereliquit, ignominiose eiectus.

Hoc etiam tempore Argonaute fuerunt, qui cum Iasone pro rapiendo uellere aureo Colchos petierunt. Quo tempore Laomedon regnauit apud Troiam, post quem filius eius Priamus, sub quo Troia capta est .

 Eodem quoque tempore uesoces rex Aegypti meridiem et septentrionem, diuisas pene toto celo ac pelago plagas, aut miscere bello aut regno iungere studens, Scythis primus bellum indixit, missis prius legatis, qui hostibus parendi leges dicerent. Scythe autem legatis responderunt, stolide opulentissimum regem aduersus inopes sumpsisse bellum, quod timendum sibi magis uersa uice fuerit; propter incertos belli euentus nulla ibi premia, et dampna manifesta; porro sibi non exspectandum dum ad se ueniatur, sed causa prede ultro se obuiam ituros. Nec mora; nam dicta factis insecuntur, primumque ipsum uesocen territum refugere in regnum cogunt, destitutum uero exercitum inuadunt, omnemque belli apparatum capessunt, uniuersam quoque Aegyptum depopularentur, nisi paludibus Nili impedirentur. Inde continuo reuersi, totam Asiam infinitis cedibus perdomuerunt. Hi autem fuerunt, qui Gete uel Gothi dicti sunt, et hoc modo hocque tempore primum de Scythia exierunt (cf. Iord. de reb. Cet., c. 6.
[Table: 1Kb]

Mitreus.

 Festus, Sycion. rex 22us, regn. ann. 8.

 Iair ex tribu Manasse iudicauit populum Dei annis uiginti duobus habens filios bellatores 30, totidem ciuitatum principes.
[Table: 1Kb]

Adrastus, Sycion. rex 23us, regn. ann. 4.---Agamenes, rex Aegypt. 21us, regnauit annis 26.

Phylopides, Sycion. rex 24us, regnauit annis 31.

Thautanes, rex Assyriorum uicesimus septimus, regnauit annis 32.

His temporibus Minos adhuc leges et iura constituit, qui tandem in Sicilia aduersus Dedalum arma capiens, a filiabus Cocali occiditur.

 Tunc etiam Hercules agonem Olympiacum constituit, a quo usque ad primam olimpiadem subputantur anni 430. Cui inter eius ingentia duodecim annumerantur insignia  Qui dum plura fortiter fecisset, incidit in morbum pestilentem, et ob remedium doloris iniecit se in flammas in monte Oeta, sicque morte finitus est anno etatis sue 52.

Per hoc tempus Alexander Paris Helenam rapuit, propter quam decennale Troianum bellum ortum et Troia capta est. Rapuit autem eam anno 15. Thautanis et 25. anno eius Troia capta est
[Table: 1Kb]

Thautanes.

Menesteus, rex Athen. 11us, regn. ann. 23.

Post mortem Iair Hebreos in suam ditionem redigunt Ammonite annis 19, qui cum temporibus posteriorum iudicum computantur iuxta traditionem Iudeorum.
[Table: 1Kb]

Iepthe iudicauit populum Hebreorum annis 6.

Agamemnon Micenis imperat. ann. 15, cuius anno 15o Troia capitur.

Abessan siue Esebon iudicauit populum Dei annis septem , habens triginta filios totidemque filias, deditque filias uiris et filiis duxit uxores dum adhuc uiueret
[Table: 1Kb]

 Theores, Aegypt. rex 22us, regn. ann. 7.

Labdon iudicauit populum Dei annis octo, habens filios 40. In libro autem Iudicum  fertur post Esebon rexisse populum ann. 10 iudex Aglaon, qui apud 70 interpretes non habetur.  Tercio autem anno Labdon, qui est 25us Thautanis, capta est Troia.
[Table: 1Kb]

 Excidium Troie, ex quo usque ad primam olimpiadem computantur anni 405.

Aegyptiorum dinastia uicesima mox post excidium Troie incipit, tendens per annos centum septuaginta septem, cuius temporis reges apud nos non habentur.---Micenarum uero reges post hec non scribuntur in ordine; regnauit tamen post Agamennonem Egistus, post quem Orestes, dein Thysamenus, Pentilus, Cometus; sicque post annos octoginta ab excidio Troie ad Lacedemones translatum est regnum .
[Table: 1Kb]

Demophoon, filius Thesei, rex Athen. 12us regnauit ann. 33.

 Aeneas fugiens de Troia uenit ad Italiam cum uiginti nauibus, ut dicunt , anno tercio post excidium Troie, licet quidam dicant , eum uenisse anno septimo, seque coniunxit affinitatis gratia cum Latino, filio Fauni, rege Latinorum, accepta filia eius Lauinia in uxorem, interfecto Turno, Dauni Tuscorum regis filio, qui eam desponsauerat; sicque Frigas Italosque populos unitos nominauere Latinos, et iam ex tunc et deinceps quamuis in pauperrimo regno locoque angusto qui dicebatur Agro Laurentum regnauerunt. Mortuo autem Latino, regnauit Aeneas annis tribus, fecitque castellum quod ex nomine uxoris sue Lauinium appellauit. Qui  dum seuissimus esset ac crudelissimus belligerator et nulli parceret, ob tantam impietatem a Deo ictu fulminis percussus interiit. Quidam dicunt  quod Aeneas et Frigas duo fratres fuerint germani, e quibus Aeneas in Latio, Frigas regnauerit in Frigia, de quo progressa progenies cum per multas regiones uagando cum uxoribus et liberis oberraret, elegit sibi regem ex se Francionem nomine, ex quo Franci putantur uocari, eo quod ipse fortissimus esset, et dum cum plurimis gentibus pugnasset, dirigens iter suum in  Europam, inter Rhenum et Danubium consedit, ibique mortuo Francione, plurima prelia gesserunt quos reliquit, quibus attriti, ad paruam manum deducti sunt. Hinc duces ex se constituerunt, attamen iugum alterius ferre semper recusauerunt. Ex quibus progressi estimantur qui adhuc Franci uocantur.

 Mortuo autem Aenea, Ascanius, filius eius, quem ei Creusa apud Troiam peperit, quemque secum adduxit, regnum suscepit, annisque 38 regnauit. Genuit autem Lauinia filium post mortem Aenee, quem Postumum Aeneam uocauit, qui etiam Siluius dictus est, ut quidam dicunt  quia Lauinia, metuens inuidiam Ascanii, clam eum in silua genuit et nutriuit.  Quem tamen Ascanius summa pietate educauit, et derelinquens Lauinium nouerce sue Lauinie, Albam condidit ciuitatem, ibique regnauit, filiumque generans Iulium uocauit, unde familia Iuliorum orta est. Cumque regnasset Ascanius annis 38, et filius eius adhuc esset paruulus nec regendis ciuibus idoneus, fratrem suum Postumum Aeneam Siluium regni reliquit heredem, a quo reges postmodum dicti sunt Siluii, et ab Alba Albani 

 His temporibus facta dicuntur ea que de Ulixe referuntur, quomodo trieri fugerit Scyllam, hospites spoliare solitam. Scribit quoque Palefatus in primo libro incredibilium, Syrenas tunc fuisse meretrices, que decipiebant nauigantes.

Tunc etiam Pyrrus in templo Delphici ab Oreste occiditur, proditione sacerdotis Macharei.

Homerum quoque tunc fuisse quidam dicunt, de cuius tempore uaria opinio est, aliis dicentibus eum fuisse post annos centum Troiane euersionis, aliis post 200 aliis post 180 aliis diuerso modo.
[Table: 1Kb]

Pelasgus, Sycion. rex 25us, regn. ann. 20.

Post Lapdon Hebreos in ditionem suam redigunt alienigene annis 40, qui annumerantur temporibus iudicum posteriorum secundum traditionem Hebreorum.

Samson iudicauit populum Hebreorum annis uiginti. Qui cum mirabiliter fortis esset, a gentibus putatus est Hercules.
[Table: 1Kb]

Ascanius, Albanorum rex primus, regn. ann. 38.

 Teuteus, Assyriorum rex uicesimus octauus, regnauit ann. quadraginta. Cuius anno primo Ascanius ciuitatem condidit, quam Albam longam uocauit.

Zeuxippus, rex Sucioniorum 26us et ultimus, regnauit ann. 32.

Heli sacerdos pariter et iudex erat annis quadraginta, sub quo arca capta est, quod ille audiens ceci de sella sua et mortuus est.
[Table: 1Kb]

Onixistes, Athen rex 13us, regnauit ann. 12.

Siluius Postumus, filius Aenee, Albanorum rex secundus, regnauit annis 29.

Aphidas, Athen. rex 14us, regnauit annum unum.

Thymetes, Athen. rex 15us, regnauit ann. 8.

Tineus, rex Assyriorum 29us, regnauit annis 30. Quo regnante filii Hectoris, expulsis Antenoris posteris, receperunt Ilium, Heleno subsidium sibi ferente.

Melanthus Athen. 16us regnauit ann. 37

Defecit regnum Sycioniorum, quod per annos 962 [129 1Kb] traditur porrectum.

Samuel propheta et iudex et Saul rex populum Hebreorum regebant annis quadraginta. Ex hoc ceperunt reges esse in populo Hebreorum; Saul quippe primus erat 
[Table: 1Kb]

 Aeneas Siluius, Albanorum rex tercius, regnauit ann. 31, In alia uero reperitur hystoria, Latinum Siluium quarto regnasse loco, Siluie et Melampodis filium, fratrem Postumi Siluii, et quinto, qui nunc hic quartus ponitur, Siluiam Aeneam, Siluii Postumi filium.

Dercilus, rex Assyriorum tricesimus, regnauit annis 40. Quidam dicunt, hoc tempore Homerum fuisse.

Hoc tempore Peloponenses contra Athenienses dimicant.  Codrus autem rex Atheniensium [130 1Kb] Peloponensibus, sue ciuitatis hostibus, se interficiendum ignotus obtulit, sicque patriam liberauit, Responsum enim acceperant Peloponenses, tum demum se superaturos esse Athenienses, si regem illorum non occidissent; Codrus autem habitum pauperis induens, accessit ad castra colligens ligna, eosque iurgiis prouocauit, donec eum quidam interfecerunt.  Unde ait uirgilius: Et iurgia Codri. Quem Athenienses tanquam deum honore sacrificiorum coluerunt.
[Table: 1Kb]

  Lacedemoniorum et Chorinthiorum regna exoriuntur;  sed Lacedemoniorum rex primus Euristheus regnauit annis 42. Corinthiorum uero primus Alethes regnauit annis 35.

Codrus, filius Melanthi, rex Atheniensium 17us, regnauit annis 21.

Latinus Siluius, rex Albanorum quartus, regnauit ann. 50.

Hic finitur etas tercia, habens annos nongentos quadraginta, et fiunt simul anni trium etatum 2888. Quarta etas dehinc incipit a Dauid 
[Table: 3Kb]

 Dauid ex tribu Iuda rex Isrel regnauit annis 40, prophetantibus in Iudea Samuele, Gath, Nathan, Asaph; sub quo Abiathar pontifex.

Medon, rex Athen. 18us, regnauit ann. 20.

Yxyon, rex Chorinthiorum secundus, regnauit annis 37.

Eupales, Assyriorum rex tricesimus primus, regnauit annis triginta octo. Cuius anno 30, ut quidam dicunt, Kartago condita est a Carcedone Tyrio, siue ut alii uolunt a filia eius Didone, anno centesimo tricesimo quinto post euersionem Troie.

Aegis, Lacedemonum rex secundus, regnauit annum unum, post quem tercius Echestratus regnauit ann. 35. Acastus, Athen. rex 19us, regnauit ann. 36.

Salomon, filius Dauid, omnium Hebreorum regum sapientissimus ac ditissimus, potitur regno Israhelitico, a patre Dauid nobiliter dilatato, qui Domino monente templum Hierosolimis mirabiliter, patris suffragantibus impensis, quarto regni sui anno edificare cepit, annoque regni 11o omne opus templi consummauit. Regnauit autem annis 40. Sadoch et Ahias Sylonites prophetabant.

Prima templi edificatio, ex qua usque ad [131 1Kb] desolationem eius anni 442, menses 4, dies 10, usque ad restaurationem uero eius, id est ad secundum annum Darii, anni 512, menses 7, dies 20.

Egelaus, rex Chorint. 3us, regnauit ann. 37.

Alba Siluius, Albanorum quintus, regnauit ann. 39. Laosthenes, rex Assyriorum tricesimus secundus, regnauit annis quadraginta quinque.

Labotes, rex Lacedem. quartus, regnauit ann. 37. Archippus, rex Athen. 20us, regnauit ann. 19. Aegyptiorum dinastia 21a, in qua primus regnauit Semendis ann. 26.

Hic oritur dissonantia hystoriarum in annis uidelicet Salomonis, qui in libro Regum dicitur annis quadraginta regnasse. Iosephus uero dicit , eum annis octoginta regnum tenuisse, et omne uite illius spacium annorum 94 fuisse. Mortuo autem Salomone, regnum Hebreorum diuisum est, et due tantum tribus remanserunt cum Roboam, filio Salomonis, qui regnauit in Hierusalem; que due tribus ex eo quod Dauid ex tribu Iuda ortus est, dicte sunt Iuda, unde et uniuersa gens Iudeorum sortita est nomen; decem uero tribus retinentes antiquum nomen, Isrel dicte sunt, regemque sibi elegerunt Hieroboam, qui regnauit in Samaria .

 Roboam itaque, filius Salomonis, regnauit super Iudam in Hierusalem ann. 17, licet alii dicant 22. Cuius anno quinto Sesahc  siue [132 1Kb] Susachim rex Aegypti pugnans contra Hierusalem, cepit eam, et spoliauit templum. Prophetabant autem in Iudea Achias, Amos, Iohel et Azarias.

Hieroboam autem regnauit super Isrel in Samaria ann. 22, et peccare fecit Isrel in uitulis aureis, quod malum per annos multo preualuit .
[Table: 2Kb]

  Thersippus, Atheniensium rex uicesimus primus, regnauit ann. 41.

Primnis rex Chorinthiorum quartus, regnauit  annis triginta quinque.

Egyptus Siluius siue Atis, rex Albanorum sextus, regnauit annis uiginti quatuor. Doristus, Lacedemoniorum rex quintus, regnauit annis uiginti nouem.

Pyriciades, rex Assyriorum tricesimus tercius, regnauit annis triginta.

His temporibus Ephesus condita est ab Andronico. Samus quoque conditur et Smirna in modum urbis ampliatur. Una etiam ex Sybillis claruit, quia plures legimus.
[Table: 4Kb]

 Abia, filius Roboam regnauit super Iudam in Hierusalem annis tribus .

 Pseusennes, rex secundus uicesime prime dinastie Aegyptiorum, regnauit annis quadraginta et uno.

Asa, filius Abie, regnauit in Hierusalem super Iudam annis quadraginta et uno, prophetantibus in Iudea Aggeo, Hieu, Amos, Iohel, Azaria, qui et Abdo [133 1Kb] , Abdia, Michea .

Nabath, filius Hieroboam, regnauit in Samaria annis duobus, quem interfecit Baasa, et regnauit pro eo .

Baasa regnauit super Isrel in Samaria [134 1Kb] annis uiginti quatuor.

Tria milia annorum ob origine mundi.

 Capis Siluius, qui Capuam condidit, filius regis superioris, rex Albanorum septimus, regnauit ann. uiginti et octo.

 Agesilaus, Lacedem. rex 6us, regnauit ann. 44.---Bachis, Chor. rex 5us, regnauit ann. 35.

Phorbas, rex Atheniensium uicesimus secundus, regnauit ann. triginta et uno. Offractheus, rex Assyriorum tricesimus quartus, regnauit annis uiginti.

Hela, filius Baasa, regnauit super Isrel annis duobus, quem occidit Zambri et regnauit in loco eius [135 1Kb] septem diebus [136 1Kb] .

Amri, occiso Zambri [137 1Kb] , regnauit super Isrel annis duodecim. Nefercheres rex Aegypt. regnauit ann. quatuor. Carpentius Siluius, rex Albanorum octauus, regnauit annis tredecim.

Iosaphat, filius Ase, regnauit super Iudam in Hierusalem ann. uiginti quinque. Cuius temporibus prophetauerunt Helias, Heliseus, Abdias, Zacarias, Micheas.

Ahab, filius Amri [138 1Kb] , regnauit super Isrel ann. uiginti duobus.

Ammenopthis, rex Aegypt. regnauit ann. nouem.

Offratanes, rex Assyriorum tricesimus quintus, regnauit annis quinquaginta.

 Osochor rex Aegypt. regnauit annis sex.

Tiberinus Siluius, Carpentii filius, rex Albanorum nonus, regnauit ann. octo.  Hic cadens in fluuium Albulam extinctus est, unde postea Tiberis appellatus est.

 Megiales uel Migades [139 1Kb] , rex Atheniensium uicesimus tercius regnauit annis triginta.---Agelas rex Corinthiorum 6us regnauit ann. 30.

Spinnacheus rex Aegyptiorum regnauit annis 9.

Agrippa Siluius, filius Tyberini, rex Albanorum decimus, regnauit annis 40.

His temporibus quidam dicunt Homerum fuisse. In Latina quippe hystoria hec ad uerbum scripta reperimus : Agrippa apud Latinos regnauit. Homerus in Grecia claruit, ut testantur Apollodorus grammaticus et Euphorbus historicus ante Urbem conditam anno 143, et ut ait Cornelius Nepos ante olimpiadem primam anno 138.
[Table: 2Kb]

Archelaus, rex Lacedemoniorum 7us, regnauit annis 60.

Ochozias, filius Ahab, rex Isrel regnauit in Samaria annis 2.

Ioram, filius Ahab, frater Ochozie, regnauit super Isrel annis 12.---Ioram, filius Iosaphat, regnauit super Iudam in Hierusalem annis 8. Quo tempore prophetabant in Iudea Helias et Heliseus et Micheas. Septimo autem regni eius anno Helias raptus est.

Spusennes rex Aegyptiorum regnauit annis 35.

Helias rapitur.

Aazias siue Ochozias , filius Ioram regis Iuda, regnauit anno uno.

Athalia, mater Aazie, regnauit in Hierusalem annis septem. Que cum occidisset omne semen regis filii sui, Iosabeth filia Ioram, soror Aazie, furata est Ioas, filium regis Aazie, et abscondit eum, qui postea regnauit .  Hec Iosabeth uxor fuit pontificis Ioiade, quem Dominus in euangelio Barachiam uocat, qui clarus eo tempore habebatur, solusque post Moysen centum triginta annos uixisse perhibetur.

Hieu interfecit Ioram, filium Ahab, regem Isrel anno duodecimo regni sui, et regnauit ipse super Isrel ann. uiginti octo.

Ioas, filius Aazie siue Ochozie, patrocinante Ioiada pontifice regnauit super Iudam in Hierusalem annis quadraginta. Hic anno sexto siue ut quidam scribunt  tricesimo sexto regni sui Zacariam, filium Ioiade, occidit oblitus bonorum que fecit sibi Ioiada.

 Heliseus moritur.
[Table: 3Kb]

 Diognitus, rex Athenarum uicesimus quartus, regnauit ann. uiginti octo.---Eudemus, rex Corinthiorum septimus, regnauit annis uiginti quinque.

Acrazapes, rex Assyriorum tricesimus sextus, regnauit annis quadraginta duobus.

Aremius Siluius, Agrippe filius, Albanorum rex undecimus, regnauit annis decem et nouem. Hic inter montes ubi nunc Roma est presidium Albanorum ponens, ob impietatem fulminatus est. Huius filius Iulius Proculus proauus fuit Iulii Proculi illius qui cum Romulo Romam commigrans fundauit Iuliam gentem.

Sisonchus rex Aegypt. regnauit ann. uiginti et uno.

Ioazhaz, filius Hieu, regnauit super Israhel annis decem et septem.

Aristedemes, rex Chorinthiorum octauus, regnauit annis triginta quinque.

Fereclus, rex Athenarum uicesimus quintus, regnauit annis decem et nouem.

Auentinus Siluius, Aremii filius, Albanorum rex duodecimus, regnauit ann. triginta sex. De cuius nomine mons Auentinus dictus est, quia ille ibi sepultus est.

Amasias, filius Ioas, regnauit in Hierusalem annis uiginti et nouem.

 Ioas, filius Ioachaz, regnauit super Isrel annis sedecim.---Osorthon rex Aegypt. regnauit ann. quindecim. Theleclus [140 1Kb] , rex Lacedemoniorum octauus, regnauit annis quadraginta.

Arifron, rex Atheniensium uicesimus sextus, regnauit annis uiginti.

Tonos Concoloros, quem Greci Sardanapallum nominant, rex Assyriorum tricesimus septimus regnauit annis uiginti.  Hic muliere corruptior inter scortorum greges femineo habitu purpuram colo tractans, a nullo suorum pene uidebatur, a prefecto autem suo Arbace, qui tunc Medis prefuit, uisus atque exsecrationi habitus, mox etiam, excitis Medorum populis, prouocatus ad bellum, uincitur, seque ardenti pyre pre dolore iniiciens concrematur; sicque Arbaces regnum capiens ad Medos transtulit; regnum uero Assyriorum post annos mille ducentos 19 a primordio regni Nini, ex quo uero pater eius Belus regnare cepit post annos mille 294 finem tante diuturnitatis accepit . Ferunt  autem, interim usque ad Deiochum regem sine principibus res agi, et in medio hoc tempore Chaldeos proprie preualuisse, quorum separatim quedam regum successiones feruntur. Relique quoque gentes propriis regibus utebantur. Idem Sardanapalla Tharsum atque Anchiliadem condidit.

Per idem tempus Esiodus peta claruit, atque Fidon Argiuus mensurarum pondera reperit. Lycurgus Lacedemoniis iura componit.
[Table: 2Kb]

Thelegotes rex Aegypt. regnauit ann. tredecim. Hieroboam, filius Ioas, regnauit super Isrel ann. quadraginta et uno.

Agemon, nonus rex Chorinthiorum, regnauit annis sedecim.

Ozias, qui et Azarias, filius Amasie, regnauit super Iudam annis quinquaginta duobus. Prophetabant hoc tempore Osee, Amos, Ionas, Ysaias, Micheas.---Ponibastes rex Aegypt, regnauit ann. uiginti quinque.---Thespieus, Atheniensium rex uicesimus septimus, filius Arifronis, regnauit ann. uiginti septem.

Hucusque ferunt hystorie regnum Assyriorum stetisse a primo anno Nini per annos mille ducentos triginta [141 1Kb] et nouem; ex hinc Medorum incipit regnum .

Arbaces Medus interfecto Sardanapalla rege Assyriorum, regnum eorum ad Medos transtulit, ipseque primus ibi regnauit uiginti octo.
[Table: 2Kb]

 Procas Siluius, filius Auentini, rex Albanorum duodecimus [l. tredecimus, E. P.], regnauit annis uiginti tribus. Alexander [142 1Kb] , rex Chorinthiorum decimus, regnauit annis uiginti quinque.

Hoc in tempore regnum Macedonum sumpsit exordium, quorum rex primus Caranus fuit, qui annis uiginti octo regnauit.---Thalcamenes, rex Lacedemoniorum nonus et ultimus, regnauit annis triginta.

Osorthon rex Aegyptiorum, quem ipsi Herculem cognominauerunt, regnauit annis nouem.

Agamestor, rex Atheniensium uicesimus octauus, regnauit annis uiginti.

Zacarias, filius Hieroboam, regnauit super Isrel mensibus sex, quem interficiens Sellum regnauit pro eo mense uno; hunc quoque interfecit Manem et regnauit pro eo, sicque annus ille consumitur per diuersos.

Amulius Siluius, Proce filius, rex Albanorum quartus decimus, regnauit annis quadraginta tribus. Hic habuit fratrem Numitorem, quem ipse regno priuauit.  Procas quippe, pater eorum, cum obisset, testamentum hereditatis duobus filiis suis Numitori et Amulio reliquit, ut unus pecuniam suam, alter regnum acciperet. Amulius [143 1Kb] uero fratri sui Numitori electionem dedit, ut quod desideraret acciperet. Qui pecuniam tulit, regnum Amulius obtinuit. Qui cum consuleret oraculum, responsum est ei quod a stirpe fratris occidendus foret; statimque fratrem de regno expulit. Qui abiens, uixit in agro suo. Erant autem e duo filii, Sergestus et Rhea, que et Ilia est dicta. Metuens ergo Amulius responsum, Sergestum ad uenationem secum duxit, eumque in uenatione occidit, sororem uero eius Rheam adimendi partus gratia uestalem uirginem fecit.  Que stupro subdita et grauida inuenta, dum scelus suum excusare nititur a  Marte se compressam mentitur.  Que cum duos geminos peperisset, septimo anno regni patrui, iuxta legem uiua defossa est in terra, pueros uero rex iussit exponi. Quos iuxta ripam Tyberis uagiantes Faustulus, regii pastor armenti, inueniens, ad uxorem suam Accam Laurentiam detulit, que ob rapacitatem corporis questuosi propter pulchritudinem a uicinis appellabatur Lupa. Unde et adhuc meretricum celle lupanaria dicuntur.  Acca uero pueros nutriens, inter alios pastores conuersari docuit. Unde et a petis finguntur a lupa in silua lactati et nutriti. Pueri uero Remus et Romulus cum adoleuissent, collecta pastorum et latronum manu, Amulium apud Albam in ultionem matris interficiunt, et auum suum Numitorem in regnum constituunt.
[Table: 1Kb]

Multa  dissonantia est hystoriarum in dispositione regnorum Iuda et Hierusalem [144 1Kb] , dicentibus aliis sic, aliis uero sic. In ipsis quoque Hebreorum libris, quorum auctoritate utimur, scilicet Iosepho et Regum uolumine ac Paralypomenon, quedam in huiusmodi serie inueniuntur, que sibi conuenire non posse probantur, dum quidam regum tot et tot annis regnasse legantur, et tamen aliqui eorum necdum finitis precedentium annis alteri cum alteris maturius incepisse regnare scribantur. Quod utrum uitio scriptorum pro uarietate numeri errantium sit deprauatum, uel qua ratione sic uariatum, necdum inuenimus certum. Que dissonantia hoc in loco et in serie sequentium quatuor regum Isrel usque in eiusdem regni destructionem reperitur, ubi liber Regum et ceteri Hebreorum cronicorum scriptoribus multum discordare uidentur. Nam ut multis hystoriographis consentientibus habetur in cronicis , Hieroboam, filius Ioas, regnauit in Isrel ab 18o anno Amasie per 40 annos et unum usque in uicesimum nonum Ozie siue Azarie, filii Amasie, cuius tricesimo Zacariam, filium Hieroboam, cum sex menses regnaret, occidit Sellum, et regnauit pro eo mense uno; nam hunc occidens Manem, regnauit pro eo annis decem usque in quadragesimum Azarie; a cuius 41o Phacee, filius Manem, regnauit annis decem usque in quinquagesimum Azarie; a cuius quinquagesimo primo Phacee, filius Romelie, annis uiginti usque in secundum Achaz regis Iuda; a cuius tercio Osee annis nouem usque in undecimum Achaz, qui est quintus decimus Madidi regis Medorum, quo anno multi scribunt captas esse decem tribus Israhel.

Hec cum iuxta multorum opinionem sic teneantur, et in cronicis eodem modo scribantur, Hebreorum uolumina, in quibus et liber Regum apud nos nescio an uiciatus an purus, multum ab his discordare uidentur; ubi scribitur  quod supradictus Hieroboam, filius Ioas, regnauerit in Isrel a quinto decimo anno Amasie regis Iuda, Zacarias uero, filius Hieroboam, a tricesimo octauo Azarie, filii Amasie, nouem annis in medio transilitis. Quod qua ratione positum sit nescio. Cum enim Azarias rex Iuda septimo decimo Hieroboam regis Isrel quinquaginta duobus annis regnasse dicatur, Hieroboam uero quadraginta et uno regnum tenuisse dicatur, patet quod istius anni finiantur uicesimo octauo illius anno, qui regnare cepit suo septimo decimo. Et cum Zacarias, filius Hieroboam, tricesimo octauo Azarie regis Iuda per sex tantum menses regnasse dicatur, inuenire non ualeo qua ratione a regno paterno, nemine interim regnante, tam diu suspenderetur, ut decimo a patris morte anno uix hereditate paterna potiretur, moxque post menses sex interficeretur. Nam Sellum quidam hunc occidit, ipseque secundum hanc computationem 39o Azarie anno mense uno regnauit; sed Manen hunc interficiens, eodem anno regnare cepit, et usque ad quinquagesimum Azarie annum per decem annos regnauit. Cuius filius Phacee quinquagesimo et quinquagesimo primo Azarie anno regnauit per biennium, cum iuxta superiorem supputationem in cronicis scribatur regnasse per decennium. Quem interficiens Phacee, filius Romelie, regnauit in loco eius annis 20, a quinquagesimo secundo Azarie anno usque in tercium Achaz, filii Ionatham, regis Iuda, qui 18o anno eiusdem Phacee regnare cepit et sedecim annis regnauit. Osee uero, filius Hela, ultimus regnauit in Samaria super Isrel annis nouem, iuxta quosdam cronicorum scriptores a tercio anno Achaz regis Iuda, qui est septimus Madidi regis Medorum, ut captiuitas decem tribuum, que nono Osee anno facta est, in quintum decimum Madidi regis occurrat. At secundum Hebreorum libros quarto decimo Achaz regnare cepit Osee in Isrel, decem annis item a morte Phacee nescio qua ratione intermissis, cum idem tamen Osee legatur Phacee propter regnum interfecisse. Hoc igitur ordine sexto anno Ezechie regis Iuda, qui est 26us Madidi, nonus Osee annus occurrit, in quo ipse cum toto Isrel captiuatus est. Hec secundum Hebreos.

Has igitur diuersitates in hystoriis inueniens, sed neutram partem ueluti nullius auctoritatis homuncio reprehendere presumens, utriusque notaui opinionem, ut studiosiorem [145 1Kb] lectorem reddam cautiorem.

Nunc regum tempora, ut in cronicis inueni, sicut et hucusque perducta sunt, transcurram, in ultimo tantum Israheliticorum, hoc est in Osee, Hebreorum uoluminum sequar auctoritatem.
[Table: 1Kb]

 Manem, filius Gaddi, regnauit in Samaria super Isrel annis decem.

Sosarmus, rex Medorum secundus, regnauit annis triginta. Cuius anno secundo Remus et Romulus nati sunt.  Tunc etenim post innumerabiles, ut ita dicam, Laurenti loci et Latii reges Siluios Albanosque, qui per annos trecentos in Italia regnauerunt quamuis pauperrime, Amulius regnauit, cuius anno septimo de fratris sui Numitoris filia hi duo fratres nati sunt, qui postea Romam condiderunt, ---Spamus rex Aegypti regnauit annis decem.---Thelestes, rex Chorinthiorum undecimus et ultimus, regnauit annis duodecim.

Phacee, filius Manen, regnauit in Isrel annis decem secundum quosdam , iuxta Hebreos uero annis duobus.---Chinus, rex Macedonum secundus, regnauit annis duodecim.
[Table: 1Kb]

Finis regni Lacedem.

Bocchoris rex Aegypti regnauit annis quadraginta sex. Hic Aegyptiis iura constituit, sub quo et agnus locutus est.

Aeschilus, Agamestoris filius, rex Atheniensium uicesimus nonus, regnauit annis uiginti tribus. Huius anno secundo, qui ab excidio Troie quadringentesimus quintus computatur, olympias prima cepit, quem Yphitus, filius Fraxonidis filii Hemonis, primus instituit, in qua Chorebus Eliensis uictor extitit. Antea siquidem Elii quinquennale certamen agebant, quatuor annis in medio completis, in quibus annuos principes constituebant.

Ab hoc tempore hystoria Grecorum uera esse creditur; nam antea ut cuique uisum fuit diuersas protulerunt sententias.

. Ea tempestate Phalaris Siculus arrepta tyrannide Agrigentinos populabatur. Qui crudelis mente, commentis crudelior, omnia nefaria in innocentes agens, inuenit aliquando quem iuste puniret iniustus. Nam Perillus quidam eris opifex, tyranni affectans amiciciam, aptum munus crudelitati illius ratus, taurum eneum fecit, cui ianuam e latere apposuit, ut cum aliquis inclusus ibidem subiectis ignibus torreretur, sonum uocis pre dolore clamantis cauitas eris augeret, nefarioque spectaculo mugitus pecoris, non hominis gemitus uideretur. Sed Phalaris factum amplexus, factorem uero execratus, et crudelitati materiam prebuit et ultioni. Nacta quippe occasione, ipsum opificem sua puniuit inuentione.

. Tunc etiam Peloponensium Atheniensiumque maximum bellum totis uiribus animisque commissum est, in quo mutuis cedibus ad hoc coacti sunt, ut uelut uicti se ab alterutro subtraherent bellumque desererent,

Quibus etiam temporibus Lacedemonii contra Messenios per annos uiginti indefesso furore bellantes, quamuis sepius ancipiti uictoria, demum superabant. Sciendum est autem ipsam esse Spartam quam et Lacedomoniam ciuitatem, atque inde Lacedemonios Spartanos dictos.
[Table: 1Kb]

. Regnum Lydorum incipit, quorum rex primus Ardysus regnauit annis triginta sex.

Olympias prima incipit

Phacee, filius Romelie, interfecit Phacee, filium Manen, regem Isrel, et regnauit in loco eius annis uiginti, secundum quosdam  a quinquagesimo primo Azarie regis Iuda, iuxta Hebreos uero ab anno sequenti.

Ioatham, filius Ozie siue Azarie, regnauit super Iudam in Hierusalem annis sedecim, prophetantibus in Iudea Osee, Ysaia, Michea, Amos, Iohel, Iona.---Tyrimnas, rex Macedonum tercius, regnauit annis triginta octo.

Madidus, rex Medorum tercius, regnauit annis quadraginta. Cuius tempore in Sicilia Siracusa et Cathina condite sunt. Roma quoque eius tempore condita est.

Achaz, filius Ioatham, regnauit super Iudam annis sedecim. Sub quo prophetabant idem qui et supra.

Alcmeon, rex Atheniensium tricesimus, regnauit annis duobus. Dehinc principes qui usque ad mortem suam rei publice preerant desierant, et in decem annos magistratuum consuetudo uersus est, ubi primus erat Carobs, filius Eschili.

Ab hoc etiam tempore secundum quosdam  regnare cepit Osee super Isrel interfecto Phacee, sed iuxta Hebreorum uolumina post undecim annos, scilicet a quarto decimo Achaz.

Numitor a nepotibus suis Remo et Romulo restitutus in regnum, occiso ab eis Amulio fratre suo, regnauit apud Albam anno uno, qui est annus nonus Madidi regis Medorum . Quo anno idem fratres urbem exiguam in Palatino monte constituunt, 10 Kal. Mai anno 429. post excidium Troie, exactis ab origine mundi annis 3,211. Cumque eam uallo circumdarent, sed Remus uallum non posse sufficere ad tutelam noue urbis increparet, eiusque angustias transsiliret, a Fabio Romuli duce aratro pastorali occisus est Quidam uera dicunt , hanc fuisse causam interfectionis eius, quod condita ciuitate contenderint, ex cuius nomine uocaretur. Cumque statuissent illud augurio perquirere, Romulus ascendens montem Palatinum uidit uultures septem aduolare, Remus uero in Auentino monte uidit duodecim, et ob hoc a militibus Romuli occisus esse refertur. Tunc Romulus solus regno potitus, urbem ex suo nomine Romam uocauit, templumque in ea faciens, asylum, id est domum refugii, appellauit, pollicitus cunctis illuc confugientibus impunitatem . Quam ob causam magna multitudo ad eum confluxerat. Latini denique Tuscique pastores, transmarini quoque Friges, qui sub Aenea, Archades etiam, qui sub Euandro conuenerant, et cum his, ut Salustius ait , Aborigenes, quasi in unum corpus conuenientes, Romanum populum confecerunt. Tunc centum ex senioribus elegit, quorum consilio ageret omnia, quos senatores ob senectutem, et patres ob similitudinem cure nominauit. Mille etiam pugnatores elegit, quos a numero milites appellauit . Cumque non haberent uxores, simulatis ludis equestribus uicinarum urbium populos ad spectaculum inuitant ex Sabinia, eorumque uirgines rapiunt anno ab Urbe condita quarto. Qui commotis bellis propter iniuriam raptarum uirginum urbem cingunt . Tunc per Tarpeaim uirginem proditis portis intromissi Sabini, pugnam mouent; sed quedam ex his que iam enixe fuerant, procedentes cum filiis, patres et cognatos flexerunt, sicque pacem inter eos et maritos fecerunt.   Tarpeia uero clypeis obruta est in monte qui ab eius nomine Tarpeius appellatus est, in quo postea Capitolium constructum est. Pepigere autem Romani cum  Sabinis amicicias, in tantum ut Titus Tatius rex Sabinorum iam senex pariter cum Romulo regnaret.  Qui cum post non multum tempus uita excederet, siue, ut quidam * ferunt, ab ipso Romulo extingueretur, Romani et Sabini unus efficiuntur populus. Ad quam coniunctionem confirmandam Romani nomina Sabinorum suis preponebant nominibus, et Sabini Romanorum inuicem suis, et ex illo consuetudo tenuit ut nemo Romanus sit absque prenomine. Propter hanc etiam societatem cum Sabinorum more Romulus hastam longam ferret, que illorum lingua cyris dicebatur, Quirinus dictus est, et Romani Quirites exinde appellati sunt. Sic igitur Romanum imperium, quo neque ab exordio ullum fere minus, neque incrementis ullum aliud orbe toto amplius, a Romulo sumpsit exordium . Eo autem tempore quo Roma condita est, populus Isrel habitabat in terra promissionis annos sexingentos octoginta quinque, quorum uiginti septem pertinent ad Iosue, deinde ad tempus iudicum trecenti octo, ex quo autem reges ibi esse ceperunt erant anni trecenti quinquaginta; et rex tunc erat in Iudea Achaz.

. Hoc tempore Sybilla Erithrea, siue ut quidam uolunt Cumana, fuisse traditur, que nonnulla de Christo manifeste scribit
[Table: 1Kb]

. Numitor itaque regnauit Albanis anno uno.---Charobs principabatur Atheniensibus annis decem.---Rome cepit edificari.

Romulus, a quo Romanum cepit imperium, regnauit annis triginta octo, et apud paludem Capre fulmine ictus 7. Kal. Aug. nusquam comparuit, et suadente Iulio Proculo, qui illum in augustiore forma sibi apparuise et pro numine se adorari precepisse dicebat, ad deos transisse creditus est, et Quirinus consecratur  Quidam tamen dicunt, ob asperius ingenium a senatu eum fuisse discerptum.

Osee, filius Hela, interfecit Phacee, filium Romelie, regem Isrel, et regnauit ipse in Samaria super Isrel nouem annis iuxta Hebreos a quarto decimo Achaz regis Iuda, undecim interiectis ab interfectione Phacee, secundum alios  uero a tercio anno Achaz . Nono autem regni Osee ascendit Salmanasar, qui et Teglatphalassar, rex Chaldeorum, et cepit Samariam, et captiuauit Isrel, id est decem tribus, et transtulit eas in montem Medorum, cessauitque regnum Isrel in Samaria, ubi regnatum est per annos 260 [146 1Kb] et menses septem ac dies septem, ex quo a domo Dauid et tribu Iuda seperauerunt se cetere tribus, a tempore uero quo sub principe Ihesu prouinciam obtinuerunt eandem erant anni nongenti quadraginta septem. Misit autem Salmanasar ad custodiendam regionem Israhelitarum accolas Assyrios, qui proprie uocati sunt Cuthei, quia [147 1Kb] a quodam flumine Cutha migrauerunt. Hi emulatores Iudaice legis facti, Samarite sunt appellati.
[Table: 1Kb]

Aesimeles prefuit Athen. ann. 10 Aliattes, rex Lydorum secundus, regnauit ann. 14.

Ezechias, filius Achaz, regnauit in Iudea annis uiginti nouem, prophetantibus Ysaia et Osee. Cuius anno sexto captiuate sunt decem tribus iuxta Hebreos, et defecit regnum Israhel.

Anno uero 14. Ezechie ascendit Sennacerib, filius Salmanasar, in Iudeam, et cepit ciuitates eius, et obsedit Lachis et misit seruos suos in Hierusalem ad blasphemandum nomen Domini. Angelus autem Domini noctu uenit in castra regis, et percussit de exercitu eius octoginta quinque milia, et reuersus est rex cum ignominia in terram suam, ibique a propriis filiis interfectus est  Quo in tempore Tobias fuit in captiuitate, captus a Salmanasar.

 Eo tempore Thales Milesius ex septem sapientibus unus claruit. Sunt autem hec nomina septem illorum qui dicebantur sapientes: Thales Milesius, Pithacus, Mitilineus, Solon Atheniensis, Chilon Lacedemonius, Pariandrus Chorinthius, Cleobulus Ludius, Bias Prieneus. Olympias decima.
[Table: 1Kb]

* Defecit regnum Isrel, captiuatis decem tribubus.  Perdiccas, rex Macedonum quartus, regnauit annis 51.

Elidicus Atheniensibus annis decem prefuit. Meles tercius Lydorum regnauit annis 12.

Sebichus regnauit Aegypt. ann. 12.---Yppomenes Atheniensibus prefuit annis decem.

Cardiaces, rex Medorum quartus, regnauit annis tredecim.

Eo tempore Sybilla Samia, que et Erofila dicta est, in Samo habebatur insignis.---Nicomedia est condita, que prius Astacus dicebatur.
[Table: 1Kb]

Candales, rex Lydorum quartus, regnauit ann, 17.

Post mortem Romuli senatores rem publicam rexerunt, singuli quinis diebus, et ita unus annus expletus est.
[Table: 1Kb]

Numa Pompilius, rex Romanorum secundus, regnauit annis quadraginta.  Hic bellum quidem nullum gessit, sed non minus quam Romulus Urbi profuit. Nam leges Romanis moresque constituit, qui usu preliorum quasi latrones et semi barbari uidebantur. Annum quoque in decem menses diuisit secundum quosdam , qui prius sine aliqua subputatione confusus erat. Quidam uero dicunt , quod prius sub Romulo decem menses habuerit annus, et iste duos, id est Ianuarium et Februarium, adiecerit. Hic capitolium a fundamentis edificauit.

 Huius tempore Glaucus primus ferramenti glutinum excogitauit.
[Table: 2Kb]

 Leucrates prefuit Athen. annis 10.

Manases, filius Ezechie, regnauit super Iudam annis quinquaginta quinque. Hic inter multa mala, quibus Dominum irritauit, precipisse fertur Ysaiam prophetam serra lignea secare . Unde diuina permissione captiuatus a rege Babylonie et ferreis uinculis alligatus, penitentiam egisse fertur, cuius penitentie canticum etiam legitur. Postea uero in regnum reuersus et bene conuersatus, successorem regni reliquit Ammon filium suum.

 Tracus Aethyops rex Aegypt. ann. 20.

Deioces, rex Medorum quintus, regnauit annis quinquaginta quatuor. Cuius tempore Archilocus et Symonides et Aristoxenus musici habentur illustres.

Absander prefuit Athen. Ann. 10. Gyges, rex Lydorum quartus, regnauit annis 36. Erixias prefuit Athen. annis decem.

Aethyops, qui et Mermes, rex Aegypt. regnauit ann. 12. Argeus, rex Macedonum quintus, regnauit ann. 38. Post hec nouem ex nobilibus urbis [148 1Kb] electi sunt, qui annuatim regerent rem publicam Atheniensium.

Stephinatis rex Aegypt. regnauit ann. septem.

 Tullius Hostilius, Romanorum rex tercius, regnauit annis triginta duobus. Hic primus Romanorum purpura et fascibus usus est, et in re publica prior censum exegit.  Hic omnem militarem disciplinam et usum belli instituit, et exercitata iuuentute bellum Albanis intulit, ab urbe Roma distantibus duodecim miliariis, illisque sexta congressione deuictis, Albam destruxit. Hic etiam uegientes et Fidenates deuicit, quorum alii sex miliariis, alli decem et octo ab urbe distabant. Hic, adiecto Celio monte, urbem ualli ambitu ampliauit. Tricesimo autem et secundo anno regni sui cum omni domo sua fulmine arsit.
[Table: 1Kb]

 Necepses rex Aegyptiorum regnauit annis sex. Nechao regnauit Aegypt. ann. octo. ab inicio 3300.

Ardisus, rex Lydorum 6us, regnauit ann. 37. Spammetius rex Aegypt. regnauit annis 44.---Pausanius, rex Spartanorum, condidit Bizantium, que postea Constantinopolis dicta est.

Ammon, filius Manase, regnauit in Hierusalem super Iudam annis duobus secundum Hebreos, iuxta septuaginta uero annis duodecim, qui et in cronicis ponuntur 

Fraortes, rex Medorum sextus, regnauit annis uiginti quatuor  Huius tempore Thales Milesius et Terpander musici claruerunt. Annus centesimus ab exordio Rome. Philippus, rex Macedonum sextus, regnauit ann. 38.

Iosias, filius Ammon, regnauit super Iudam annis triginta duo [149 1Kb] . Cuius anno tercio decimo Hieremias prophetare cepit. Prophetabant etiam temporibus eius Soffonias et Olda mulier.--- Hic ergo lucos succidit, et idola gentium de regno suo abiecit, et integre Deum coluit.

 Ancus Marcus, Romanorum rex quartus, nepos Nume ex filia, regnauit annis uiginti tribus. Hic menia muro amplexus est, et influentem urbi Tyberim ponte commisit, Ostiamque ciuitatem coloniam in ipso maris fluminisque confinio sexto decimo miliario ab urbe Roma constituit, iam tunc uidelicet presagiens animo, futurum, ut totius mundi opes et commeatus illo uelut maritimo urbis hospitio reciperentur.  Hic finitimos Tuscie populos duodecim potentes innumeris conflictibus concidit, et Auentinum montem et Ianiculum adiiciens, urbem ampliauit.
[Table: 1Kb]

Cyaxares, rex Medorum septimus, regnauit annis triginta duobus. Huius anno quarto Epydaunus [151 1Kb] condita est, que postea Dyrachium uocata est. Eius etiam tempore Arion Methymneus clarus habebatur, qui a delphine uectus dicitur.

Sadiattes, rex Lydorum 7us, regnauit ann. 15.

 Tarquinius Priscus, Romanorum rex quintus regnauit annis tringinta septem. Hic quamuis transmarine originis regnum ultro peteret, ob industriam suam et elegantiam a Romanis regnum accepit, quippe qui Chorintho oriundus Grecam eloquentiam Italicis artibus miscuisset  Hic numerum senatorum duplicauit, circum Rome edificauit, ludos instituit. Sabinos uicit, primusque Romam triumphans intrauit, muros et cloacas fecit, capitolium inchoauit.  Fasces, trabee, curules, anuli, phalera, paludamenta, pretexte, toge picte, omnia denique ornamenta et insignia sub hoc sumpta sunt a diuersis populis subactis.  Tricesimo igitur et septimo imperii sui anno per filios Anci, cui successerat, ipse occisus est.  Cuius anno duodecimo Pitacus Mitileneus, ex septem sapientibus unus, cum Frenone Atheniensi Olimpico ludo congressus, uicit eum.

 His temporibus Stersicorus peta et Alceus et Sapho, que Saphicum metrum inuenit, claruerunt.
[Table: 1Kb]

Nechao [152 1Kb] secundus, qui et Necepsus, rex Aegypt. regnauit annis 6.

Ioachim, qui et Eliachim siue Iechonias, filius Iosie, regnauit in Hierusalem annis undecim. Cuius pater Iosias tricesimo secundo regni sui anno cum Nechaone rege Aegypti ipso inuito congressus, occiditur. Pro quo filius eius Ioachaz regnauit mensibus tribus ; sed ueniens pharao Nechao rex Aegypt. in Hierusalem, amouit eum ne esset rex, et abduxit eum secum in Aegyptum, constituitque pro eo regem Eliachim, fratrem eius, et uertit nomen eius Ioachim. Hic fuisse creditur, de quo per Matheum  dicitur: Iosias genuit Iechoniam et fratres eius in transmigrationem Babylonis. Tres quippe filios genuit Iosias, Ioachaz, Eliachim, Mathaniam, qui postea dictus est Sedechias, sicut Eliachim uocatus est Ioachim et Iechonias. Anno igitur tercio Ioachim ascendit Nabuchodonosor rex Babylonis et cepit Iudeam anno primo regni sui, et factus est ei tributarius Ioachim annis tribus .  Transtulit autem Nabuchodonosor in Babylonem partem uasorum domus Dei et multos ex Iudeis, inter quos et Ezechielem et Danielem, Ananiam, Azariam Misahelem adhuc pueros  Postea uero cum rebellaret Ioachim, uenit contra eum Nabuchodonosor, captumque et catenis uinctum duxit in Babylonem, sicut in Paralyppomenon  legitur, secundum Regum uero librum  dormisse cum patribus suis et extra muros Hierusalem occisus dicitur. Que diuersitas sic soluitur. uinxit eum quidem et duxit de Hierusalem, sed occidit eum in itinere iuxta Hierusalem, ideoque secundum hoc quod ibi occisus est dicitur dormisse cum patribus suis, utpote in patria sua occisus, iuxta illorum uero opinionem qui uiderunt eum ex urbe abduci, dicitur in Babyloniam ductus. Mos quidem est scripturarum, secundum uulgi opinionem aliquando texere orationis seriem.
[Table: 1Kb]

 Aliattes [153 1Kb] , rex Lydorum 8us, regnauit annis 49.

Psammutes, qui Spammeticus, rex Aegypti, regnauit annis duodecim.---Eropus, rex Macedonum septimus, regnauit annis uiginti sex.

Ioachin, qui et ipse Iechonias dictus est, filius Ioachim, qui et Eliachim et Iechonias, regnauit in Hierusalem tribus mensibus et decem diebus, sicut et Ioachaz, patruus eius.  Hunc constituit Nabuchodonosor pro patre suo, quem occidit, regem uniuerse prouincie, quam sibi subiecerat uicto Nechao rege Aegypti et omni Syria de potestate eius ablata. Postea penituit Nabuchodonosor quod constituisset Ioachin pro patre suo: formidauit enim ne, habens mali memoriam, pro nece paterna prouinciam suam inuaderet; misit qui obsiderent eum Hierosolimis, et uenit ad ciuitatem, ut expugnaret eam. Ioachin uero accipiens iusiurandum quod sibi nichil mali fieret nec ciuitati, egressus est ad regem cum matre et omnibus suis, et suscepit eum rex Babylonis octauo siue nono anno regni sui, sed non seruauit fidem; precepit enim ipsum et matrem eius et amicos et omnes fortes Isrel ad se ligatos adduci, et ducens eos in Babylonem, habuit in custodia, patruum uero Ioachin regis Mathaniam regem constituens, imposuit ei nomen Sedechiam, sicque annus iste finitur.

Iste Ioachin non Ioachim nomen habebat, mutata littera ultima de nomine patris sui, fuitque binomius; uocabatur enim Iechonias, sicut et pater eius; et hic est Iechonias, qui post transmigrationem genuit Salathiel, Mortuo enim Nabuchodonosor, ut Hieremias testatur : in 37o anno transmigrationis, Ioachin regis Iude 12o mense, 25 die mensis Euilmerodach, rex Babylonis ipso anno regni sui eleuauit caput Ioachin regis Iude, et eduxit eum de domo carceris, et locutus est cum eo bona, et posuit thronum eius super thronos regum, qui erant post se in Babylone, et mutauit uestimenta carceris eius, et comedebat panem coram eo cunctis diebus uite sue.
[Table: 1Kb]

 Prophetabant his temporibus Hieremias, Baruch, Sophonias.

Sedechias, qui et Mathanias, filius Iosie, frater Eliachim, qui et Ioachim, regnauit in Hierusalem annis undecim . Cuius anno nono uenit Nabuchodonosor in Iudeam, et obsessa est Hierusalem usque in annum undecimum Sedechie. Cumque uideret Sedechias urbem capiendam esse, fuga elapsus est. Quem persequentes Babylonii comprehenderunt cum uxore ac filiis, et adduxerunt eum ad regem in Reblata, siue ut alii dicunt in Arabatha, ubi ipso Sedechia inspiciente filios eius et amicos iussit interfici, oculos uero eius erui, ipsumque uinctum in Babylonem duci, et usque ad finem uite Nabuchodonosor in custodia carceris includi . In hoc autem loco quibusdam uidentur discordare Hieremias et Ezechiel, quia Hieremias  predixit Sedechiam ducendum esse in Babylonem, Ezechiel . uero dixit illum non uisurum esse Babylonem; sed uera concordia utriusque prophetia completa est. Ductus est enim uinctus in Babylonem secundum Hieremiam, sed quia cecus ductus est, non uidit eam, iuxta Ezechielis prophetiam .
[Table: 1Kb]

 Astiages, rex Medorum octauus, regnauit annis triginta octo.---Solon leges dedit Atheniensibus.

uafres, rex Aegyptiorum, regnauit annis triginta.

Anno undecimo Sedechie capta est Hierusalem ab exercitu Nabuchodonosor, mense quarto, nona die mensis, anno tercio postquam obsessa est, regni uero Nabuchodonosor anno 19, sicut Hieremias testatur, qui dicit , quartum annum Ioachim, filii Iosie, primum fuisse Nabuchodonosor, cum in libro Danielis   legatur idem rex Babylonis anno tercio Ioachim Hierusalem cepisse et spoliasse. Que sibi quomodo conueniant, in questione est, nisi forte uterque illius huius primus esset, scilicet finis tercii et principium quarti. Misit autem Nabuchodonosor principem militie sue Nabuzardan in Hierusalem, qui ueniens spoliauit templum, et succendit illud mense quinto, decima die mensis, anno Sedechie regis undecimo, a prima edificatione templi anno 443o;  ab egressu autem filiorum Isrel de Aegypto tunc erant anni 920 [154 1Kb] , menses 4, dies 10, a diluuio uero anni 1717, menses 4, dies 10, ex quo uero factus est Adam 3373, menses 4, dies 10 . Mansit autem hic populus sub regibus a Saul et Dauid per quingentos quinque annos, menses 4, dies 10, sub ducibus uero ann. 348 post mortem Moysi et ducis Ihesu. Hec ita se habent iuxta Hebraicam ueritatem; Iosephus autem et alii quidam aliter sentiunt.

Rex autem Ioachim [155 1Kb] cecatus est, et cum pontifice Iosedech omnique populo captiuus ductus est in Babylonem, permansitque captiuitas hec per annos septuaginta usque in secundum annum Darii, licet Cyrus multos eorum absoluerit. Numerantur autem hi anni secundum quosdam  a tercio anno Ioachim, qui et Eliachim, usque ad uicesimum annum Cyri, regis Persarum, porro secundum alios a 13o Iosie, patris Ioachim, anno, quo Hieremias prophetare cepit, usque ad primum Cyri annum, secundum alios uero ab undecimo Sedechie anno usque ad secundum annum Darii, tercii regis Persarum. Desolationis uero templi sub Dario completi sunt anni septuaginta. Huius rei testis est Zacarias propheta, secundo anno Darii dicens: Domine omnipotens, quousque non misereberis Hierusalem, et ciuitatibus Iuda quas despexisti? Hic septuagesimus annus est.

Nabuzardan igitur princeps militie regis, succenso templo et transmigrato populo, quasdam reliquias ex pauperioribus populi reliquit in Iudea ad excolendam terram et persoluenda tributa, preficiens eis Godoliam.  Quem cum Ismahel de regio semine occidisset, timentes ceteri Babylonios propter necem eius, ad uafrem regem Aegyptiorum fugientes, Hieremiam prophetam inuitum et contradicentem cum discipulo suo Baruch secum pertrahunt. Quinto autem anno captiuitatis Hebraice, cum subdidisset sibi Nabuchodonosor Ammonitas et Moabitas, perrexit in Aegyptum et subuertit eam, et reuersus denuo Iudeos duxit captiuos in Babyloniam anno regni sui 24o, nullum iam ex eis in prouincia relinquens, per quos excoleretur, nec aliam gentem imponens, sicut apud Samariam factum est in captiuitate decem tribuum; ideo desolata est omnis Iudea, et templum per annos septuaginta desolatum permansit. Omne autem tempus a captiuitate Isrel, id est decem tribuum, usque ad duarum tribuum transmigrationem fuit annorum 145, mensium 6, dierum 10.

Nabuchodonosor autem post secundum annum uastationis Aegyptiace, qui est annus regni sui 27, uidit somnium de statua, quod interpretatus est Daniel; postea facta sunt illa omnia que leguntur de erectione statue et trium puerorum in ignem immissione, et de secunda eius uisione, que significabat eius abiectionem de hominibus per septem annos, et de reuersione eius denuo in regnum, que omnia certis annorum spaciis non sunt distincta in libro Danielis; regnasse tantum illum annis 43 in commentario super Danielem dicit sanctus Hieronimus . Neminem uero moueat quod nos dicimus eum uisionem uidisse anno regni sui 27, cum Daniel dicat in anno secundo regni sui eam sibi ostensam fuisse; sed sciat, iuxta sanctum Hieronimum  ex traditione Hebreorum secundum annum regni eius Danielem hic dicere non Chaldeorum et Iudee, quod diu iam tenuit, sed quod multis barbaris nationibus deuictis postea acquisiuit, et hunc esse apud Danielem eumdem secundum annum regni, quem Iosephus dicit secundum uastationis Aegypti. Alioquin non stabit quod idem Daniel dicit, quod anno tercio Ioachim, quem primum annum Nabuchodonosor dicunt, idem rex in Iudeam uenerit, translatisque multis in Babylonem, eundem Danielem et socios eius adhuc pueros nutriendos erudiendosque tradiderit, ut enutriti tribus annis postea starent in conspectu eius. Tradit autem Iosephus , quod huius quoque pater Nabuchodonosor dictus sit, et 21 annis in Babylone regnauerit. Quo defuncto, iste Nabuchodonosor regnauit annis 43 aut plus. Hic tante fuit fortitudinis, ut etiam Maiestenes in quarto Indicorum libro nitatur approbare hunc regem fortitudine et actuum magnitudine Herculem transcendisse. Post cuius mortem suscepit regnum eius Euilmerodac, filius eius, quem Iosephus Almilmadapachum uocat , qui Ioachin de carcere subleuauit. Cui successit Baldasar, frater eius, iuxta Orosium  et alios quosdam, sed Berosus, gentilis hystorie scriptor, et Iosephus aliter de successoribus eius scribunt, quibus et beatus Hieronimus  non dissentit, qui Baldasar filium Nabuchodonosor non fuisse dicit, Sic enim Iosephus scribit : Post mortem Nabuchodonosor Almilmadapachus successit in regnum, qui regem Ioachin, qui et Iechonias, soluit a uinculis. Quo mortuo, Egesarius, qui et Neglisar, filius eius, tenuit principatum. Eo mortuo, ad eius filium Nabosardachum, qui et Laborsedech a quibusdam dicitur, peruenit imperium. Quod dum nouem mensibus habuisset eo defuncto transiit ad Baldasar, qui et Naboar nuncupabatur . Contra hunc regem castra metati sunt Cyrus rex Persarum et Darius rex Medorum. Qui cum obsiderent eum, quadam nocte inter epularum conuiuia uidit manum scribentem in pariete, ut legitur in Daniele , et ipsa nocte capta est ciuitas, et ipse Baldasar occisus est . Darius itaque, filius Astiagis, quem Daniel  filium Asweri nuncupat, qui et ipse alio nomine uocabatur a Grecis, cum esset maior natu quam Cyrus---erat enim annorum sexaginta duorum---cedente sibi Cyro iure propinquitatis, Chaldeorum regnum obtinuit, unde Danielem secum abduxit in Mediam, eumque omni honore coluit . Erat enim unus inter tres satrapas quos Darius super trecentos sexaginta constituerat satrapas. Hunc ergo finem regni Babylonici, quem diximus, fuisse cognouimus. Sed cum tam potentes atque famosi Babyloniorum existerent reges, queritur quenam causa sit cur non in numero et ordine illustrium habeantur regum. Scimus enim quoniam regnum Assyriorum, quod a Semiramide, Nini uxore, in Babylonia est fundatum, diuturno tempore in ea et usque ad Sardanapallum permansit. Quo interfecto, a Medorum prefecto Arbace regnum Assyriorum in Medos est translatum, Medorumque reges exinde in ordine et numero ab hystoriographis traduntur, donec ad Persas translatum est regnum. Ergo si regnum Assyriorum translatum est ad Medos, nunc regnum Babyloniorum quod sit si quis scire uoluerit, recolat Asiam a Nino occupatam totumque orientem usque ad Indos, ab uxore uero eius insuper Aethyopas aliasque nationes regno Assyriorum esse subiectas. Ex quo apparet, discedentem ad Medos Arbacem maximam regni partem dignitatemque inuasisse ac penes se in Media retinuisse. Chaldei uero Babyloniam sibi aduersus Medos uendicauerunt,  et ita potestas Babylonie apud Medos, proprietas uero regni apud Chaldeos fuit. Chaldei autem propter antiquam regie urbis dignitatem, non suam dignitatem, sed illius uocare maluerunt. Unde factum est ut Nabuchodonosor ceterique post eum reges usque ad Darium et Cyrum, qui Chaldeorum regnum ciuitatemque Babyloniam destruxerunt, quamuis Chaldeorum uiribus potentes, nomine tamen Babylonie clari legantur.

 His adhuc temporibus illi septem, quos antiquitas sapientes iactabat, fuerunt, qui nonnulla quidem honestiora morum precepta breuitate sententiarum complexi sunt, nichil autem monimentorum quod ad litteras attinet posteris reliquerunt, nisi quod Solon quasdam leges Atheniensibus dedit, Thales uero physicus fuit et suorum dogmatum libros reliquit.

 Pythagoras Samius, a quo ferunt phylosophie nomen exortum, qui  et arithmetice artis et musicarum consonantiarum repertor fuisse dicitur, eisdem temporibus fuisse fertur. Nam cum antea sapientes dicerentur, qui aliis prestare uidebantur, iste interrogatus quid profiteretur, phylosophum se esse respondit, id est studiosum uel amatorem sapientie, quoniam sapientem profiteri se arrogantissimum sibi uidebatur.

 Per idem tempus etiam alii plures claruerunt: Alcmannius et Stersicorus pete, Pherecides hystoriarum scriptor, Xenophanes physicus et tragedus, Sapho mulier in multis pematibus clara, Anaximander physicus, cuius magister erat Thales Milesius .
[Table: 1Kb]

 Alcetas, rex Macedonum octauus, regn. ann. 29.

Finitur etas seculi quarta in captiuitate Hebreorum, continens annos 486, et fiunt simul anni quatuor etatum ab inicio mundi usque ad captiuitatem 3374   Quinta etas incipit a captiuitate usque ad Christum.

 Seruius Tullus, Romanorum rex sextus, regnauit annis triginta quatuor. Hic genitus ex nobili femina, captiua tamen et ideo ancilla, cum dormiret adhuc puer in regia Tarquinii Prisci, uxor eiusdem regis Tanaquil uidit quasi ardere caput eius, et propter hoc prodigium liberaliter eum inter suos pueros educauit, pro qua re ad regnum peruenit. Nam post mortem Tarquinii, annitente regina, subrogatus in locum regis quasi ad tempus, regnum dolo partum sic amministrauit industrie, ut iure adeptus uideretur.  Hic tres montes urbi adiunxit, Quirinalem, uiminalem, Esquilinum, fossas circa murum duxit, primus omnium censum ordinauit, qui adhuc per orbem terrarum incognitum [157 1Kb] , omnibusque sub eo Rome in censum delatis, inuenta sunt capita ciuium Romanorum cum his qui in agris erant 84000. Ad utimum occisus est scelere generi sui Tarquinii Superbi, qui fuit filius superioris regis cui ipse successerat, consentiente in necem eius filia sua, quam Tarquinius uxorem habebat. Quo adhuc regnante, Baldasar imperauit Chaldeis, sub quo Daniel mysticam scripturam in pariete legit et interpretatus est.

Eodem tempore Claudia, quinta uestalis uirgo, pro stupri crimine accusata est. At illa purgare se dedignata humaniter, in uadum Tyberis iuit, nauim ascendit, proram zonula sua ligauit et ait. Si uirgo sum, sequere me. Mox nauis mota Romam ingressa est.
[Table: 1Kb]

(HIER. Amasis rex Aegypt. regnauit ann. 42.

Cresus, rex Lydorum ultimus, regn. ann. 25.

 Cyrus Persa Medorum destruxit imperium, quod steterat per annos 259 sub regibus octo, transferensque illud ad Persas, regnauit ipse ibi primus annis triginta, a tricesimo primo anno desolationis templi usque ad sexagesimum eiusdem desolationis. Qualiter autem ad Persas uenerit regnum Medorum, dissonantia quedam est historiarum. Quidam enim sic scribunt . Astiages, rex Medorum ultimus, uirili prole uacuus, Cyrum nepotem apud Persas genitum habuit. Sed Cyrus mox ut adoleuit, congregata Persarum manu, auunculo certamen indixit. Porro Astiages oblitus sceleris sui, quod in Arpalum dudum amiserat cum filium eius unicum et paruulum interfecit epulandumque patri apposuit, ac ne quid infelicissime orbitati felix ignorantia subtraheret, infames epulas ostensis patri cum capite manibus improperauit, huius inquam facti immemor, ipsi Arpalo summam belli commisit. Qui acceptum exercitum statim Cyro per proditionem tradidit. Quo comperto Astiages, raptis secum copiis, in Persas ipse proficiscitur certamenque acrius instaurat, proposito suis metu, si quis e prelio cedere moliretur, ferro exciperetur. Qua necessitate acriter pugnantibus Medis, cum Perse paulatim cederent matres et uxores eorum eis obuiam currunt, orantes ut in prelium reuerterentur, cunctantibusque subalta ueste obscena corporum ostendunt, querentes num in uteros matrum uel uxorum refugere uellent. Quo facto erubescentes Perse, in prelium redeunt, et impressione facta, quos fugiebant fugere compellunt. Ibi tunc Astiages capitur, cui Cyrus nichil aliud quam regnum abstulit, eumque maxime Hyrcanorum genti preposuit, in Medos uero ipse redire noluit. Is finis imperii Medorum fuit. Sed ciuitates, que tributarie Medorum fuerunt, a Cyro defecerunt; que res Cyro multorum bellorum causa fuit et origo.  Sic Pompeius Trogus et alii quidam testantur. Ast alii, quibus etiam beatus Hieronimus consentire uidetur, dicunt, Astiagem maternum auum Cyri fuisse, et Darium Astiagis filium extitisse et auunculum Cyri, qui cum eo Babylonem et regnum Chaldeorum destruxit, ac per illum Medorum regnum estimant ad Cyrum uelut hereditario iure peruenisse. Unde Iordanis episcopus sic scribit : Post captam Hierosolimam a Nabuchodonosor rege Babyloniorum et post desolationem templi regnum Medorum, quod steterat per annos 259, destructum est et in Persas translatum, quia Cyrus rex Persarum et Darius rex Medorum, filius Astiagis, parentela coniuncti nepos et auunculus fuerunt, irruentesque super Baldasar, abnepotem Nabuchodonosor, regem Babylonie, regnum eius peruadunt, mortuoque Dario Cyrus et suum, id est Persarum, regnum, et affinis sui Darii, hoc est Medorum regnum, cum tercio illo regno quod captiuauerant obtinuit. Post is ammodum Persarum  regnum et gentem eleuauit. Que gens a predicto Cyro usque ad Darium, Arsami filium, regnauit per annos plus minus 230; sicque in Alexandriam regnum deuenit. Hunc Darium dicit Daniel filium Asueri fuisse, nescio qua ratione, nisi forte Astiages, qui pater eius ab aliis dicitur, binomius fuerit, ut et Asuerus dictus sit. Dicit enim sic Daniel : In anno primo Darii, filii Asueri, de semine Medorum, qui regnabat super regnum Chaldeorum, uidi uisionem. Dicit et de Astiage : Rex Astiages appositus est ad patres suos, et suscepit Cyrus Perses regnum eius, et erat Daniel conuiua regis, et reliqua.

Horum omnium conuenientia qualiter se habeat, studiosioribus propositam relinquamus; hoc tantum in hystoriis notum habemus, quod Cyrus Persis primus regnauit, et in cronicis annotatum inuenimus, quod tricesimo primo anno desolationis templi regnare cepit, et uicesimo regni sui anno Babylonem cepit, interfecto Baldasar rege Chaldeorum, uixitque postea decem annos, et Medorum Chaldeorumque regna suo, id est Persarum regno, subiugauit . Huius igitur anno primo concurrebat septuagesimus captiuitatis Iudaice annus, ut Iosephus refert ; sed de illa captiuitate, quando templum incensum est, hoc stare non potest, cum hic annus esset 31us, nec de illa qua Ioachin, filius Ioachim, abductus est, cuius 43us hic erat annus, nec de illa quoque que sub patre eius Ioachim, qui et Eliachim, facta est, quando Daniel et socii eius inter ceteros translati sunt, cuius hic annus est quinquagesimus primus, nisi forte pro captiuitate deputentur omnes anni a tercio decimo anno Iosie, quo Hieremias primum cepit de captiuitate predicare.

 Cyrus itaque dum legeret prophetias Ysaie, et scriptum reperisset dixisse dominum quoniam: uolo, Cyrum, quem multarum et magnarum gentium regem constitui, mittere populum meum ad propriam terram, et templum michi reconstruere, miratus est nomen Domini, et impetus quidam accepit eum, ut munificam illam scripturam impleret, quam ante 160 annos destructionis templi Ysaias predixit.  Hic namque fere quinquaginta milia Iudeorum regredi fecit in Iudeam, qui constructo altari fundamenta templi iecerunt. Cumque a uicinis gentibus impediretur opus, usque ad Darium, filium Hydaspis, remansit imperfectum, solo tantum altario consistente. Apud Hebreos autem, qui tunc ascenderant ad Iudeam ex captiuitate, pontifex maximus Ihesu, filius Iosedech, et princeps Zorobabel clari habebantur. Quinto autem anno Cyri, qui est desolationis templi 35us, prophetabant Aggeus et Zacarias.

Ea que de Creso memorantur, quomodo temptauerit oracula, his fuere temporibus. Hic decimo anno Cyri aduersus eum iniit bellum. uicesimo autem regni sui anno Cyrus cepit Babylonem cum auunculo suo Dario, Astiagis filio .  Ibi tunc Cresus Lydorum rex, famosus opibus, cum ad auxiliandum Babyloniis uenisset, uictus in regnum suum refugit, Capta uero Babylonia, Cyrus bellum transtulit in Lydiam, captumque Cresum et uita et patrimonio donauit, regnum uero Lydorum destruxit, quod stetit per annos 230 ,

 Igitur Cyrus cum plurimas gentes suo subdidisset imperio, Scythis bellum intulit. Ubi cum filium Thamaris regine, que tunc genti preerat, cum tercia parte copiarum suarum astu occidisset, illa econtra diffidentiam simulans desperatione cladis illate, paulatim decedendo superbum hostem in insidias uocat, ibique compositis inter montes insidiis, ducenta milia Persarum cum ipso rege deleuit, adiecta super omnia ammiratione, quod ne nuncius quidem tante cladis superfuit. Regina uero caput Cyri amputans, atque in utrem humano sanguine obpletum coniici iubens, non muliebriter increpitauit; Sacia te, inquiens, sanguine quem sitisti, cuius per annos 50 insaciabilis perseuerasti.

 Anaximenes physicus his temporibus agnoscitur; Symonides clarus habetur; Stersicorus peta et Thales Milesius moriuntur.
[Table: 1Kb]

Regnum Persarum cepit exordium. Amintas, rex Macedonum nonus, regn. annis 50. Annus ducentesimus a conditione urbis Romane.

 Lucius Tarquinius Superbus, quod cognomen ei ex moribus datum est, Romanorum rex septimus et ultimus, regnum auitum, quod a socero suo Seruio tenebatur, rapere maluit quam exspectare, missisque in eum percussoribus, scelere partam potestatem non melius egit quam acquisiuit. Nec abhorrebat moribus eius uxor Tullia, que ut uirum regem salutaret, supra cruentum patrem uecta carpento consternatos equos egit.  Iste primus excogitauit uincula, taureas, fustes, lautomas, carceres, compedes catenas, exilia, metalla.  Ipse in senatum cedibus, in plebem uerberibus, in omnes bonos superbia, que crudelitate grauior est, grassatus est. Tam diu superbiam regis populus Romanus pertulit, donec libido affuit; hanc ex liberis eius importunitatem tolerare non potuit.  Nam cum Ardeam obpugnaret octauo decimo miliario ab urbe Romana positam, filius eius Sextus Tarquinius nocte armatus de castris Romam uenit, et nobilissimam Lucretiam, Lucretii Tricipini filiam, Tarquinii Collatini uxorem, per uim stuprauit. Que mox maritum et patrem cum aliis amicis e castris asciscens, uim quam perpessa est pudibunda et flens conquesta est. Quibus eam consolantibus, nec hoc quod per uim passa est pro crimine ducentibus, ait: Nulla impudica exin Lucretie defendet se exemplo. Tum ferrum, quod sub ueste celabat, subito uisceribus immersit. Pro qua re commotus populus Romanus a Bruto eius patre et uiro Collatino, imperium Tarquinio adimendum decreuit. Mox quoque exercitus Ardeam, quam obpugnabat, cum ipso rege relinquens, Romam rediit, ipsumque Tarquinium uenientem portis obseratis exclusit. Cumque imperasset annis 35, cum uxore et liberis fugit; sicque dominatus regii finis factus est.

 Hec est prima etas et quasi infantia Romani populi, quam habuit sub regibus septem per annos 243, cum adhuc Roma ubi plurimum uix usque ad quintum decimum miliarium possideret.

 Post exactos reges per annum unum singuli senatores quinis diebus rem publicam obtinuerunt, dehinc pro uno rege creati sunt duo consules per annos singulos hac de causa, ut, si unus malus esse uellet, alter similem habens potestatem eum cerceret, et ut scientes so annis tantum singulis populo preesse non insolescerent, magisque consulere ciuibus quam imperare discerent, et ita illo anno erga alios agerent qualiter eos erga se acturos postea uellent.

 Igitur primum erant consules, deinde dictatores, exin tribuni plebis, et rursum consules; qui ordo permansit per nongentos sedecimque uiros annis 408 usque ad Iulium Cesarem, qui primus monarchiam arripuit.  Primi autem consules, expulso Tarquinio, fuerunt Lucius Iunius Brutus, auunculus Lucretie, qui maxime egerat ut Tarquinius pelleretur, et Tarquinius Collatinus, eiusdem Lucretie maritus; sed Collatino statim sublata est dignitas; placuit enim Romanis ne quisquam in  urbe remaneret, qui Tarquinius uocaretur. Qui cum omni patrimonio suo ex urbe migrauit, et in loco eius consul factus est Lucius ualerius Publicola.

Tarquinius uero pulsus de regno ad Porsennam regem Etrurie ceterosque finitimos populos se contulit, et per triennium multa mala Romanis ingessit.  Collectis enim multis gentibus, in eodem expulsionionis sue anno bellum commouit, et ut in regnum restitui posset dimicauit; ubi in prima pugna Brutus consul et Arruns, Tarquinii filius, inuicem se occiderunt, Romani tamen uicerunt. ualerius Publicola Lucretium Tricipitinum, patrem Lucretie, collegam sibi fecit; quo non multo post mortuo, iterum Horatium Puluillum sibi collegam sumpsit; sicque primus annus quinque consules habuit.

Secundo anno iterum Tarquinius, auxiliante Porsenna Etruscorum rege, bellum Romanis intulit, continuisque impugnationibus trepidam urbem terruit, clausit, obsedit, et, nisi Mutius constanti patientia urbe submouisset hostem, aut urbem caperet, aut recepto rege iugi seruicio populus subiaceret .  Is enim Mutius ad feriendum Porsennam in castra eius descenderat; sed uidens subregulum eius purpurato habitu stipendia diuidentem, arbitratus regem esse, occidit eum.  uidens autem se frustratum esse, ardentibus in ara focis manum mox intulit, terroremque dolo ingeminans ait: O manus, ut scias quem effugeris uirum; idem enim trecenti iurauimus. Hoc namque facto hic interritus perseuerat, rex uero trepidabat, quasi eius manus arderet. Siquidem una uirginum Clelia nomine ex obsidibus regi datis elapsa e custodia equum conscendit, et audacter Tyberi transmeato Romam rediit.  Quadam etiam die cum Etrusci per pontem Tyberis irruerent in urbem, quidam Horatius Cocles in fronte pontis solus eis obstitit donec dissolutus pons per ciues diruetur, et statim cum armis in Tyberim se dedit, ac pariter et hostium uictor et fluminis, superiecta Etruscorum tela uitauit.  Ergo tot tantisque uirtutum monstris rex territus, abscessit, pacemque cum Romanis fecit.

 Tercio anno Tarquinius cum se in regnum reuerti non posse uideret, nec ei Porsenna auxilium preberet, non longe ab urbe ciuitatem Tusculum condidit [158 1Kb] , atque ibi per 14 annos priuatus consenuit.

 Quarto anno Sabini bellum Romanis intulerunt, et uicti sunt.

 Quinto anno Lucius ualerius, ille Bruti collega, iam quater consul, mortuus est adeo pauper ut sumptu publico, collectis nummis a ciuibus, sepeliretur.

Nono anno post exactos reges cum gener Tarquinii ad iniuriam soceri uindicandam ingentem collegisset exercitum, noua Rome dignitas est creata, que appellabatur dictatura, maior consulatu, similis imperiali potestati quam postea tranquillitas regni habebat, maxime cum Augustus quoque Octauianus et ante eum Iulius Cesar sub dictature nomine atque honore regnauerint.  Eodem etiam anno et magister equitum factus est, qui dictatori obsequeretur. Dictator autem primus fuit Marcus ualerius, magister uero equitum primus Spurius Cassius.

Sexto decimo anno Marco ualerio dictatore delectum militum faciente, seditionem populus Rome fecit, tanquam a senatu premeretur, discessionemque a patribus faciens, sacrum montem insedit armatus, sibique tribunos plebis quasi proprios iudices et defensores creauit.

Septimo decimo anno uolsci contra Romanos bellum preparauerunt, sed uicti per Marcum ualerium, Coriolos ciuitatem optimam perdiderunt. Idem uero Marcus anno sequenti expulsus ab urbe, ad uolscos contendit iratus, ipsorumque auxilio Romanis bella inferens, sepe illos uicit, et usque ad quintum miliarium urbis accessit, obpugnaturus eam, nisi mater eius ueturia et uxor uolumnia uenissent ad eum ex urbe, quarum precibus superatus, remisit exercitum. Et hic secundus erat a Tarquinio, qui dux contra patriam suam esset.
[Table: 1Kb]

 Cresus rex Lydorum a Cyro captus est, et regnum Lydorum, quod per annos 241 steterat, destructum est.

Thamaris regina Massagetarum interfecit Cyrum.

Cambises, filius Cyri, rex Persarum secundus, regnauit annis octo. Hic in libro Ezre Assuerus et Artarxersis nuncupari creditur, ubi quosdam pro impeditione restaurationis Hierusalem ad eum scripsisse, ipsumque suggestioni eorum consensisse narratur  Idem  cum magos odio haberet, aures eorum iussit abscidi; sed post mortem eius septem magi filium eius clam occiderunt, ex quibus duo fratres magi, cum ei simillimi uiderentur, regnauerunt secundum quosdam  septem mensibus, iuxta Iosephum  uero anno uno; quorum temeritas, per hoc quod auribus detruncatis inuenti sunt magi, cito deprehensa ferroque repressa est. Quidam autem scribunt  eum qui a magis occisus est Smerdem dictum fuisse et Pantapten, Cambisis filiam, uxorem duxisse, quam illo interfecto Darius cum regno acceperit et ex ea Xersen genuerit. Cambisen uero quidam aiunt  etiam secundum Nabuchodonosor uocatum, sub quo hystoria Iudith et acta sit et conscripta, quia et et in Romana dicitur hystoria : Tarquinii sane Superbi temporibus Iudith castissima Holofernem interfecit. Et reuera Tarquinius Cambisis fuit contemporaneus; nam primus Cambisis annus illius fuit 18us. Et Cambisen quidem Nabuchodonosor uocatum fuisse, Iudithque hystoriam sub eo conscribi posse, non nego; quomodo autem sub eo acta sit, non uideo. Nam cum idem in hystoriis non ultra octo annos regnasse legatur, regnique illius tempus in cronicis sic annotatum inueniatur, quomodo ipse anno 12o regni sui Arfaxat regem Medorum potentissimum, qui apud nos nusquam in ordine regum qui Medis imperabant ex quo Assyriorum regnum ad Medos translatum est, uicerit, aut quomodo 13 anno pro iniurie sue uindicta Holofernem miserit, scientie mee necdum occurrit, maxime cum regnum Medorum nuper a patre suo Cyro ad Persas translatum sit, siue subuerso Astiage, ut quidam uolunt, illud inuaserit, siue, ut alii dicunt, defuncto Dario, eiusdem Astiagis filio, qui tamen in cronicis non ponitur in catalogo regum, hereditario iure uelut auunculi sui regnum ad eum peruenerit. Eliachim quoque, qui sacerdos magnus in libro Iudith legitur Iudeos ammonuisse de confidendo in Domino, non hoc tempore fuisse legitur, nisi forte idem sit qui et Ioachim, quem post Holofernis occisionem ab Hierosolymis Bethuliam pro uidenda Iudith uenisse liber idem testatur ut filius Hiesu,  qui et Iosue credatur. Sed hic Ioachim Iosedech est cognominatus, et Hiesus pater eius etiam sub Dario tenuit honorem pontificatus. Sed nos forsan stulte proponentes, nichil autem temere definire presumentes, hystoriarum scriptoribus, ut par est, cedamus, hecque studiosioribus inuestiganda relinquamus.

 His diebus Hyppicus carminum scriptor et Xenophanes physicus ac tragediarum scriptor agnoscuntur. Symonides et Sophocles, Anacreon et Phociles, lyrici pete, clari habentur. Phytagoras quoque physicus et phylosophus celebrabatur. qui de Samo oriundus Crotone deguit, nouissime Metapontum adiit, ibique sepultus est.
[Table: 1Kb]

 Darius, filius Hydaspis, rex Persarum tercius, regnauit annis 36, ab anno 69. desolationis templi. Hic unus ex his qui magos regnare uolentes ferro cercuerunt, cum esset priuatus, orauit Dominum pro accipiendo regno, promittens ut si fieret rex omnia uasa Dei, que Babylonie reperirentur, in Hierusalem remitteret, et templum reedificaret.  Cum autem consensu omnium factus esset rex, Neemias, unus ex Hebreis, inuenit gratiam coram eo. Qui cum ammoneret eum ut uotum quod uouerat Deo adimpleret, secundo anno regni sui, qui erat septuagesimus destructionis Hierusalem et templi, omnem relaxauit captiuitatem, sicut per prophetas predictum fuerat.  Ergo uenia reedificandi templi sub Cyro exordium habuit, sed impedientibus inimicis mansit imperfectum usque ad Darium, cuius regni anno secundo a Zorobabel et Hiesu construitur, et quarto edificationis anno, qui est Darii sextus, perficitur opus, iuxta Iosephum  uero anno septimo, qui est Darii nonus, consummatur, prophetantibus ultimis Aggeo et Zacario et Malachia, qui Angelus dicitur apud Iudeos. A prima autem edificatione templi sub Salamone usque ad reedificationem sub Dario secundum quosdam  sunt anni quingenti duodecim, iuxta Iosephi uero assertionem  450.

 Darius Antyro regi Gothorum Scythie degentium bellum cum septingentis milibus intulit, eo quia sibi filiam suam in coniugium negauit, ubi ipse 80000 amisit. Post hec Asiam Macedoniamque perdomuit, et in campis Marathoniis cum Atheniensibus conflixit, ubi ducenta milia sui exercitus amittens, uictus in Persas refugit. Cum autem instaurare bellum et ulcisci in uictores moliretur, in ipso apparatu concidit.

 His diebus claruerunt Ellanicus hystoriographus, Democritus phylosophus, Eraclius cognomento tenebrosus, Anaxarus et Diogenes et Xenophanes physici, Eschylus tragedus, Hyppicus carminum scriptor, Symonides et Anacreon et Pyndarus lyrici. Phytagoras uero his diebus moritur.
[Table: 1Kb]

Hoc [161 1Kb] anno reedificari cepit templum, ex qua reedificatione usque ad 42. annum Augusti, quo natus est Christus, computantur anni 519, ad 15mum uero Tyberii et predicationem Christi anni 547.

Apud Romanos dominatus regii finis est factus, quibus a Romulo usque ad Tarquinium Superbum septem reges dominabantur per annos 243.
[Table: 1Kb]

Phythagoras moritur.

Noua dignitas Rome creata est, scilicet dictatura et magistratus equitum. Alexander, rex Macedonum decimus, regn. ann. 43. Discessio plebis a patribus; et tunc tribuni constituti sunt.

 His temporibus gloriosissima numero et uiribus familia Fabiorum, cum essent 306, speciale sibi aduersus uegentanos certamen expetiuerunt in decennium, promittentes per se omne certamen impleri. Itaque profecti, omnes nobiles, et qui deberent singuli magnorum exercituum duces esse, insidiis circumuenti, omnes trucidati sunt, uno tantum residuo, qui propter etatem puerilem duci non potuit ad prelium.
[Table: 1Kb]

 Xerses, filius Darii, rex Persarum quartus, regnauit annis uiginti. Hunc dicit Iosephus  uoluntatis paterne erga Iudeos et templum Dei heredem extitisse, unde et Ezram eius gratiam adeptum cum multis aliis Hierosolimam directum fuisse, Neemiam quoque pincernam eius extitisse, cum Ezras scribat se permissione Artarxersis regis a Babylone descendisse, ipseque Neemias testetur se pincernam Artarxersis regis extitisse. Per illud tempus princeps sacerdotum fuit Ioachim, cognomento Iosedech, filius Hiesu. Quo mortuo, successit ei filius eius, Eliasib. Iosephus  uero Ioachim uocat Iudam.  Defuncto autem Eliasib, Ioiada, filius eius, sacerdotium suscepit, cui Iohannes, filius eius, successit. Igitur Xerses septingenta milia armatorum de regno et trecenta de auxiliis, rostratas etiam naues mille ducentas, onerarias autem 3000 habuisse describitur, cum Greciam uastare disponeret, ut merito inopinato exercitui immenseque classi uix ad potum flumina, uix ad ingressum terras, uix ad cursum maria suffecisse, memoratum sit. Hinc est quod mari pontem nauibus imposuisse legitur .  Huic tam incredibili nostris temporibus agmini, cuius numerum nunc difficilius est astrui, quam tunc fuit uinci, Leonida rex Spartarum cum quatuor milibus hominum in angustiis Termipolarum obstitit, et pene eum uicit. Deinde Themistocles, Atheniensium dux, nauali prelio exercitum eius superauit. Ad ultimum Xerses, bello in Grecia infeliciter acto, contemptibilis factus est suis, domumque reuersus, per Artabanum prefectum suum in regia circumuentus occiditur.  Qui regnauit pro eo mensibus septem, dein Artarxersis.
[Table: 1Kb]

 Artarxersis, qui Macrochir, id est longimanus, dicebatur, regnauit apud Persas annis 40.  a restauratione templi anno 56o.  Quo regnante Ezras sacerdos clarus habebatur apud Hebreos, utpote magister omnium in legibus sacris; ipse quippe legem renouauit , Neemias uero muros ciuitatis perfecit, pontifex uero templi maximus fuit Ioiada, filius Eliasib, quem Iosephus Iudam dixit.
[Table: 1Kb]

 Socrates nascitur. Perdicca, rex Macedonum 11us, regn. ann. 28.

Annus tricentesimus a conditione urbis Romane.

His igitur in locis de regum temporumque serie scriptores hystoriarum uidentur dissentire. Ea quippe que de Ezra et Neemia scribuntur, Iosephus  sub rege Xerse, filio Darii, refert facta fuisse, si tamen codex in quo sic habetur mendosus non est, ut magis ex scriptorum neglegentia, quam ex hystoriographi hoc euenerit sententia. Scriptum quippe ibi reperitur, Neemiam regis Xersis pincernam fuisse, illumque anno eiusdem regis 25o ad reedificandam Hierusalem eius permissione uenisse, et 38o eius anno mense nono muros eius perfecisse, cum nec ulla alia hystoria apud nos nec in cronicis inueniatur ultra 26 annos regnasse. Idem quoque dicit , Artarxersen [162 1Kb] , quem ipse Cyrum nominat, sub quo hystoria Hester acta est, huius Xersis filium fuisse sibique in regnum successisse, cum in regni Persarum successione inter illos ponantur quinque, scilicet Artabanus, qui occiso eodem Xerse regnauit mensibus septem, Artarxersis iste, de quo nunc agitur, qui Macrochir dicebatur, quique regnauit annis 40, Xerses alius mensibus duobus, Sogodianus mensibus 7, Darius Nothus annis 19, qui simul computantur anni 60 menses quatuor. Ipse etiam Neemias, ut in libro Ezre legitur , Artarxersis pincernam se fuisse fatetur, et uicesimo regni eius anno accepta licentia ab eo ad reedificandam Hierusalem descendisse, ac per annos 12, hoc est 32o eiusdem regis anno, opus suum perfecisse . Primum enim, ut sepe dictum est, ad imperium Cyri Zorobabel princeps Hebreorum et Hiesus pontifex summus et qui cum eis ire uolebant, postea Ezras et cum eo multi de Babylone ad exstruendum templum et Hierusalem descenderant; sed contradicentibus in circuitu nationibus, constructo altari templum mansit imperfectum usque ad secundum Darii annum, qui est annus quadragesimus a primo Cyri anno; sed ipso Cyro permittente, templum cum peribolo suo perfectum est anno eius sexto, muri uero Hierusalem remanserunt imperfecti usque ad Neemiam per annos 64 a perfectione templi, sicque 20o anno Artarxersis huius Neemias eos edificare cepit et 30o anno regis eiusdem perfecit. A quo tempore, scilicet a uicesimo Artarxersis anno, si quis numerauerit septuaginta ebdomadas a Daniele scriptas, que faciunt annos 490, reperiet eas in regno Neronis expletas, sub quo Hierusalem obsideri cepta, secundo uespasiani anno capitur. De quarum ebdomadarum subputatione multa inter doctores diuersitas est . Quidam enim computant eas a 20o anno Artarxersis usque ad obsidionem Hierusalem sub Nerone, ut dictum est, alii uero a perfectione templi sub Dario usque ad Hyrcanum, in quo defecit sacerdotium, quorum sententia huiusmodi est.  Igitur septem et 62 ebdomade, que simul fiunt 69, faciunt annos 483, in quibus christi, id est sacerdotes, per unctionem consecrati regnauerunt, ab instauratione templi sub Dario usque ad Hyrcanum, in quo nouissimo crisma et sacerdotium defecit Iudeorum.  Quod autem a perfectione templi, hoc est a sexto Darii anno, usque ad decimum Augusti annum septem et 62 ebdomade, id est anni 483, computentur, sic possumus approbare. Sexagesime sexte olympiadis anno primo, hoc est anno Darii sexto, completa est templi edificatio, et centesime octogesime sexte olympiadis anno secundo, id est Augusti decimo, Herodes suscepit regnum Iudeorum, in quibus fiunt anni 483, per singulas olympiades quadriennio subputato. Alii uero easdem ebdomadas a uicesimo Artarxersis anno computantes, in octauo decimo Tyberii anno, quo Christus passus est, eas finiri uolunt, sic scribentes : Â»Septuaginta, inquit, ebdomade abbreuiate sunt super populum tuum, et super urbem sanctam tuam, ut consummetur preuaricatio, et finem [163 1Kb] accipiat peccatum, et deleatur iniquitas, et adducatur iusticia sempiterna, et impleatur uisio et prophetia et ungatur Sanctus sanctorum.Â« Nulli dubium quin hec uerba Christi incarnationem designent, qui tulit peccata mundi, legem et prophetas impleuit, et unctus est oleo leticie pre participibus suis, notumque est quod ebdomades 70, per septenos annos distincte, quadringentos et 90 annos insinuent. Sed notandum quod easdem ebdomadas non simpliciter annotatas siue computatas, sed abbreuiatas asserit, occulte uidelicet lectorem commonens ut breuiores solito annos nouerit indicatos. Â»Scito, inquit angelus, ab exitu sermonis,Â« id est licentie ut iterum edificetur Hierusalem, Â»usque ad Christum ducem ebdomades septem et ebdomades 62 erunt, et rursus edificabitur platea et muri in angustia temporum.Â« Ezra narrante didicimus quod Neemias, cum esset pincerna regis Artarxersis, uicesimo anno regni eius mense Nisan impetrauerit ab eo instaurari muros Hierusalem, templo multo ante permittendo Cyro constructo, ipsumque opus, ut dictum est, in angustia temporis perfecerit, adeo scilicet a [164 1Kb] finitimis gentibus impugnatus, ut structores singuli gladio renes accincti, una manu pugnasse, altera murum recuperasse narrentur. Ab hoc ergo tempore, id est ex quo ei hec licentia data est a rege, usque ad Christum ducem ebdomadas 70 computa, et inuenies annos duodenorum mensium lunarium 490, qui sunt anni solares 475. Siquidem Perse a prefato uicesimo anno Artarxersis usque ad mortem Darii regnauerunt annis 116, ex hinc Macedones usque ad interitum Cleopatre annis trecentis, inde Romani usque ad 17mum Tyberii annum monarchiam tenuerunt annis 59; qui sunt simul, ut diximus, anni solares 475, et continentur circulis decennouenalibus 25. Decies nouies enim uiceni et quini fiunt 475. Et quia singulis circulis embolismi septem accrescunt, multiplica 25 per septem, et fiunt 175, qui sunt menses embolismales 475 annorum. Si ergo uis scire quot annos lunares facere possint hi menses, partire 175 per duodecim. Duodecies quaterdeni sunt 168. Quatuordecim ergo annos faciunt, et remanent menses septem. Hos igitur quatuordecim annos iunge ad superiores 475, et fiunt simul 489. His adde et menses superfluos septem et partem octaui decimi anni Tyberii, quo Dominus passus est, et inuenies a tempore prefinito, id est a uicesimo Artarxersis anno, usque ad passionem Domini ebdomadas [165 1Kb] 70 abbreuiatas, hoc est, lunares annos 490, solares uero 475, ad eius uero baptismum, quando unctus est Sanctus sanctorum, descendente super eum Spiritu sancto in specie columbe, non solum ebdomadas septem et sexaginta duos fuisse completas, sed et partem iam septuagesime ebdomadis uidebis inchoatam. Â»Et post ebdomadas  62, inquit, occidetur Christus, et non erit eius populus, qui eum negaturus est.Â« Non ergo statim post 62 ebdomadas, sed in fine septuagesime ebdomadis occisus est Christus, quam ideo, quantum conicere possumus, segregauit a ceteris, quia de hac erat plura locuturus; nam et Christus in illa crucifixus est, et a populo perfido non modo in passione uerum continuo ex quo a Iohanne baptizatus predicare cepit negatus est. Quod autem sequitur: Â»Et ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio,Â« non ad 70 ebdomadas pertinet: predictum enim fuerat, quod ipse ebdomades usque ad Christi ducatum pertingerent, sed scriptura, predicto aduentu et passione ipsius, quid etiam post hanc populo qui cum recipere nollet euenturum esset, ostendit. Ducem enim uenturum dicit Titum, qui quadragesimo anno dominice passionis ita cum populo Romano ciuitatem et sanctuarium dissipauit, ut non remaneret lapis super lapidem. uerum his anticipationem prelibatis, mox ad exponendum ebdomade, quam omiserat, redit euentum. Â»Confirmabit autem pactum multis ebdomada una,Â« hoc est ipsa nouissima, in qua uel Iohannes baptista uel Dominus et apostoli predicando ad fidem multos conuerterunt. Â»Et in dimidio ebdomadis deficiet hostia et sacrificium.Â« Dimidium ebdomadis huius quintus decimus annus Tyberii cesaris erat, quando inchoato Christi baptismate hostiarum purificatio fidelibus paulatim uilescere cepit. Item quod sequitur: Â»et in templo erit abominatio desolationis, et usque ad consummationem et finem perseuerabit desolatio,Â« ad sequentia tempora respicit. Cuius prophetie ueritatem et hystoria ueterum et nostrorum hodieque temporum testatur euentus.

Has diuersas expositorum sententias de ebdomadibus in Daniele scriptis ideo posui, ut sapiens attendat, et quid eligat uideat.

 Hucusque diuina scriptura temporum seriem continet; que uero post hec apud Iudeos sunt gesta, de libris Machabeorum et Iosephi atque Africani scriptis exhibentur, qui deinceps uniuersam hystoriam usque ad Romana tempora prosecuti sunt.  Equidem Africanus in quinto temporum uolumine huius temporis ita meminit scribens: Mansit itaque imperfectum opus usque ad Neemiam et uicesimum annum regis Artarxersis, quo tempore regni Persarum centum et tredecim anni sunt euoluti, captiuitatis autem Hierusalem 173us annus erat, et illo tempore si numerare uelis 70 annorum ebdomadas, usque ad Christum poteris peruenire.

 Anno ab Urbe condita 290o, qui est tercius regis Artarxersis, suspenso ad modicum bello quo Romani diu laborauerunt, grauis pestilentia per uniuersam urbem uiolenter incanduit, que cum magna multitudine ambos consules Ebutium et Seruilium extinxit.

Proximo dehinc anno ciues exules seruique fugitiui, duce Herbonio quodam Sabino, inuaserunt et incenderunt Capitolium; quibus cum ualerius consul et dictator fortiter resisteret, occisus est.

 Sequenti anno Aequi uulscique Minucium consulem in prelio superarunt, fugientemque in Algido monte, qui 12 ferme miliario abest ab urbe, ferro fameque cinxerunt, actumque esset infeliciter, ni Lucius Quintius Cincinnatus, ille precipuus dictator, obsidionem soluisset. Hic in rure quatuor iugera possidens, manibus suis excolebat, inuentusque in ipso opere arans, ab aratro accersitus, togam pretextatam accepit; mox sumpto honore instructoque exercitu, cesis hostibus, uictor rediit, iugumque boum equis imposuit, et uictoriam quasi stiuam tenens, subiugatos hostes pre se primus egit.

Nono dehinc anno, qui est ab Urbe condita 301us, imperium consulare cessauit, et pro duobus decem facti sunt rerum potentes, qui a numero decemuiri nominati sunt, que res magnam perniciem rei publice dedit.  Nam cum primo anno bene egissent, anno secundo unus ex his Appius Claudius, cedentibus sibi ceteris, solus sibi continuauit imperium; deinde statim aliorum coniuratio subsecuta est, ut repente singuli regalibus cum fascibus procederent, omniaque superbo fastu secundum libitum facerent. Unde et Appius predictus uirginii cuiusdam honesti hominis filiam stuprauit, pro qua re pater adactus dolore libertatis et pudore dedecoris, protractam ad seruitutem filiam in conspectu populi trucidauit. Qua rei atrocitate populus permotus, et periculo libertatis ammonitus, montem Auentinum occupauit armatus, nec tueri libertatem prius destitit, quam a decemuiris potestas ablata est, ipsique dampnati sunt.

Post uiginti deinde annos, id est 35o Artarxersis anno, uegentani rebellauerunt Romanis, contra quos missus Furius Camillus dictator deuicit eos, inuentaque in ciuitate statua Iunonis Monete, iussit eam transferri Romam. Tunc unus ex militibus per iocum interrogauit simulachrum, an uellet ire Romam, statimque respondit: uolo. Postea idem Manlius cepit et Faliscos, non minus nobilem ciuitatem; sed commota est ei inuidia, quasi predam male diuisisset, dampnatusque ob eam causam expulsus est a ciuitate.

Igitur Galli Senones, duce Brenno Italiam intrantes, omnia uastauerunt. Quos cum Fabius consul obuius exciperet, ab eis occisus est. Qui cum Romam ingressi fuissent, cede et incendio urbem repleuerunt, occisisque senatoribus, reliquam multitudinem iuuenum, quam constat uix mille hominum tunc fuisse, in arce Capitolini montis latentem obsidione concluserunt. Qua necessitate reuocatus Manlius  superuenit, occisisque ex hostibus multis, Capitolium ascendit. Galli uero per noctem ascendentes Capitolium pene ceperunt, nisi quod Manlius uoce anseris excitatus eis obstiterat. Sed cum eos diu obsiderent, acceptis mille libris auri pro discessu, abierunt. Manlius uero insecutus eos, ita cedebat, ut aurum totum reciperet, et omnia militaria signa, que ceperant, reduceret. Ita tercio triumphans urbem ingressus, appellatus est secundus Romulus, quasi et ipse urbis conditor.
[Table: 1Kb]

  His temporibus agnoscuntur Aristarchus tragediagraphus, Cratinus et Plato comediarum scriptores, Zenon et Heraclytus, Ferecides secundus hystoriarum scriptor, Sophocles et Aristophanes tragedi, Empedocles atque Parmenides phylosophi clari habentur.

Archelaus, rex Macedonum 12us, regn. ann. 25.

Xerses rex Persarum regnauit mensibus duobus. Post quem Sogodianus mensibus 7; sicque annus ille transigitur.

Darius, cognomento Nothus, regnauit Persis annis 19, a reedificatione templi anno 97.

Herodotus, cum libros suos Athenis in concilio legisset, honoratus est.

Plato nascitur.

Hypocrates quoque medicus, et Socrates phylosophus, et Zeuxis pictor insignes habentur.

Rursum Aegyptiorum renascitur dinastia, in qua primus regnauit Amaritheus Saites annis sex.

 Secundus Neferites rex Aegyptiorum regn. ann. sex.---Artarxersis, qui et Memnon cognominatus est, Darii et Persatidis filius, regnauit Persis annis quadraginta, a restauratione templi anno [166 1Kb] 116. Hic est quem Iosephi liber  dicit filium Xersis, quinque regibus transilitis, et iste est quem Hebrei dicunt Asuerum, sub quo hystoria Hester acta est 

 His diebus bellum ciuile uix parricidio terminatum est apud Persas. Mortuo enim Dario rege, cum Artarxersis et Cyrus, filii eius, de regno certarent, tandem magnis prouinciarum ac populorum ruinis utrimque conflictum est. In quo conflictu cum e diuerso concurrentes sibi ambo fratres mutuo casus obiectassent, prior Artarxerses uulneratus a fratre Cyro, equi uelocitate morti exemptus euasit, Cyrus autem mox a cohorte regia obpressus finem certamini dedit. Ita ergo Artarxerses preda fraterne expeditionis et exercitu potitus, potestatem regni parricidio firmauit. Unde Iosephus  et alii quidam Cyrum eum nominant.
[Table: 1Kb]

 Archelaus, rex Macedonum 14us, regnauit ann. quatuor.

Amintas 15us regnauit anno uno.

Pausanitas 16us regn. anno uno.---Tercius Achoris rex Aegyptiorum regn. ann. 12.

Amintas, rex Macedonum 17us, regnauit annis sex.

Socrates, uenenum bibens, moritur.

Argeus 18us regnauit annis duobus.

Amintas 19us regnauit ann. 18.

Quartus Spammutes anno uno.

Nectanibus, quintus rex Aegyptiorum, regnauit annis decem et octo.

His temporibus Demostenes orator et Eudoxas astrologus ac Diogenes Cynicus agnoscuntur.

Aristotiles quoque 18mum agens annum, auditor erat Platonis, qui et Xenophon cum aliis Socraticis tunc clarebant.

Alexander, rex Macedonum 20us, regnauit anno uno.

Ptolomeus, qui et Alorites, rex Macedonum 21us, regnauit ann. 4.

Sextus Theo rex Aegyptiorum regnauit annis 19; sicque regnum defecit.

Perdicca, rex Macedonum 22us, regnauit ann. 6.

 Anno ab Urbe condita 365, qui est Artarxersis Memnonis [167 1Kb] 18us, dignitates in urbe mutate sunt, et pro consulibus uel dictatoribus tribuni militares esse ceperunt, et hinc iam Romana res crescere cepit. Nam Camillus eo anno uolscorum ciuitatem, que per annos 70 bellum contra eos gessit, deuicit, et Aequorum urbem et Sutrinorum, Titus etiam Quintius Cincinnatus Prenestinos, qui usque ad urbis portas cum bello uenerunt, persecutus usque ad flumen Alliam, uicit, et octo urbes, que sub ipsis erant, Romanis adiunxit. uerum dignitas tribunorum militarium non diu perseuerauit; nam post aliquantum tempus nullos fieri placuit, et quadriennium ita in urbe fluxit, ut potestates ibi maiores non essent. Rursus consulibus factis Lucio Lenutio et Quinto Seruilio, mortuus est Camillus, honorque ei secundus post Romulum delatus est anno ab Urbe condita 384o, qui est Artarxersis 37mus.

 His temporibus ingens uniuersam Romam pestilentia per continuum biennium corripuit. Sequenti dehinc anno secutum est satis triste prodigium. Siquidem in medio urbis foro terra dissiluit, uastoque prerupto hiantia inferna patuerunt. Quod cum diu manens terrorem cunctis inferret, tandem aruspices dixerunt claudi posse illud baratrum, si iuuenis, qui Rome preciosissimus esset, sponte illuc mitteretur. Tunc Marcus Curtius eques Romanus, domo clarus, insignibus sumptis, cum equo se in illud baratrum precipitauit, sicque conclusum est. Post quem sacrificantes in eundem locum iecere fruges, moxque terra in naturam suam rediit.

Iterum terribilis Gallorum inundatio iuxta Anienem [168 1Kb] fluuium ad quartum lapidem ab urbe concedit. Ubi Lucius Manlius, iuuenis nobilissimus ex senatoribus, prouocantem ad singulare certamen Gallum progressus occidit, et sublata torque aurea colloque suo imposita, in perpetuum sibi et posteris suis Torquati cognomen accepit.

Alio quoque tempore sub hisdem diebus quidam ex Gallis, Furio nomine  , aliquem ex Romanis, qui optimus esset, ad singulare certamen prouocabat. Tunc Marcus ualerius tribunus militum se obtulit. Et cum processisset armatus, coruus ei super dextrum brachium sedit, moxque commissa aduersus Gallum pugna, idem coruus alis et unguibus oculos Galli uerberauit, ut in directum prospicere non ualeret. Ita ualerius Gallum occidens, uictoriam et nomen ut Coruinus diceretur obtinuit, ac propter hoc meritum 23 annis consul factus est. Occiso enim Gallo, ceteri fugientes trucidati sunt.

 Eo etiam tempore nox usque ad plurimam diei partem tendi uisa est, et saxea de nubibus grando descendens, ueris terram lapidibus uerberauit. Quibus etiam diebus Alexander Magnus, uere gurges miseriarum ac atrocissimus turbo totius orientis, natus est.  In Sicilia uero Dionisius tyrannidem exercuit, et 19o anno moritur, filiusque suus Dionisius iunior regnum inuasit.

 Socrates magister Platonis, Athenis tunc claruit, qui primus uniuersam phylosophiam ad corrigendos mores flexisse memoratur, cum ante illum omnes magis physicis, id est naturalibus, rebus perscrutandis operam darent, finemque bonum non posse fieri nisi bene uiuendo docuit. Qui cum plurima uirtutum documenta dedisset, imperitorum inuidia excitatis Atheniensibus aduersus eum in calumniosam criminationem, sumpto ueneno moritur, quem tamen postea omnis ciuitas publice luxit.  Cumque plurimos ille sue phylosophie sectatores relinqueret, quorum studium certatim fuit in questionum moralium disceptatione uersari, ubi agitur de summo bono sine quo beatus fieri homo non potest, inter omnes discipulos eius Plato gloria et fama eminentior fuit, nec immerito, cum determinasset,  finem boni esse secundum uirtutem uiuere, et hoc ei soli euenire posse, qui noticiam unius Dei habeat in imitationem, nec aliam ob causam esse beatum. Hic itaque Plato cum apud suos honesto natus esset loco, et Athenis ingenio mirabili omnes suos condiscipulos anteiret, non contentus Socratica disciplina, longe lateque peregrinatus est, quaquauersum alicuius nobilis scientie percipiende fama illum rapiebat. Itaque et in Aegypto didicit quecumque magna illic habebantur atque docebantur, et inde ueniens in eas partes Italie ubi Phytagorea fama celebrabatur, quicquid Italice fuit phylosophie facillime comprehendit. Et quia magistrum Socratem singulariter diligebat, eum loquentem facit fere in omnibus sermonibus suis. Itaque cum studium sapientie in actione et contemplatione uersetur, unde et una eius pars actiua, altera contemplatiua dicitur, quarum actiua ad agendam uitam, id est ad mores instruendos pertinet, comtemplatiua uero ad conspiciendas nature causas sincerissimamque ueritatem, Socrates in actiua eminuisse, memoratur, Phytagoras uero magis contemplatiue quibus potuit intelligentie uiribus institisse predicatur. Proinde Plato utrumque iungendo phylosophiam perfecisse laudatur, quam in tres partes distribuit, unam moralem, que maxime in actione uersatur, alteram naturalem, que contemplationi dedita est, terciam rationalem, qua uerum disterminatur a falso.
[Table: 1Kb]

Artarxerses, qui et Ochus, regnauit apud Persas annis 26, a restauratione templi anno 153o.

 Hic Sydonem subuertit, Aegyptum suo subegit imperio, Nectanebo rege in Aethiopiam pulso, in quo Aegyptiorum regnum destructum est, Syriamque cunctam deuastauit.

 Iudeorum sacerdos his diebus fuit Iohannes, filius Iude, qui et Ioiada. Huius Iohannis frater erat Ihesus, cui uagosus, dux regis Artarxersis, promisit principatum sacerdotii. Qua confidentia altercatus in templo aduersus fratrem, interfectus est ab eo. Propter quod dux ingressus templum uiolauit illud, et multa mala Iudeis intulit.
[Table: 1Kb]

 Philippus, filius Aminte, pater Alexandri Magni, rex Macedonum 23us, regnauit annis 26, in quibus omnes acerbitatum aceruos cunctasque malorum moles struxit.  Hic primum ab Alexandro fratre suo Thebanis obses datus, per triennium apud Epaminondam, preceptorem strenuissimum et summum phylosophum, eruditus est. Ipso autem Alexandro scelere matris Euridicis interfecto, compulsus a populo, regnum paruo fratris occisi filio tuendum suscepit. Mox finitimis populis inferens bellum, uictis Atheniensibus subiectisque Thessalis, Olimpiadem, Auruche regis Molossorum filiam, Alexandri Epyrotarum [169 1Kb] regis sororem, duxit uxorem, de qua suscepit filium Alexandrum, qui appellatus est Magnus. Cumque per 26 annos incendia ciuitatum, excidia bellorum, subiectiones prouinciarum, cedes hominum, rapinas opum, predas pecorum, uenditiones mortuorum, captiuitates uiuorum per totam Greciam, Scythiam quoque et Traciam unius regis fraus et ferocia ac dominatus agitaret, tercio Arsis filii Ochi anno a  Pausania, filio Ceraste, genus ab Oreste trahente, per insidias interimitur. Sufficerent ad exemplum miseriarum insinuata memorie gesta per Philippum, etiam si Alexander ei non successisset in regnum.
[Table: 1Kb]

Annus 400 ab Urbe condita.

 Arses [170 1Kb] , filius Ochi, regnauit Persis annis 4, a reedificatione templi anno 182o.---Defuncto Iohanne pontifice Iudeorum, Iaddus, filius eius, suscepit principatum, cuius frater Manasses templum in monte Garizim construxit.

 Plato moritur his temporibus, post quem Speusippus achademiam tenuit, cui mortuo Xenocrates [171 1Kb] successit.---Aristotiles omnium ore celebratur.

Darius, Arsami filius [172 1Kb] , rex Persarum ultimus, regnauit annis 6, a restauratione templi anno [173 1Kb] centesimo octogesimo sexto. Sexto quippe eius anno Alexander, rex Macedonum, pugnauit cum eo, uictoque, regnum Persarum dextruxit, quod stetit per annos 240.

 Alexander Magnus, Phylippi [174 1Kb] , ut putabatur, et Olimpiadis filius, rex Macedonum uicesimus quartus, regnauit annis duodecim, sex adhuc stante regno Persarum, postea item sex, qui et in ordine temporum numerantur.  Hic  paruus statura, ferox natura, uir magni fuit animi, quietis impatiens, semper ad altiora contendens, crudelis et sanguinem siciens.  Unde non solum de extraneis, sed de suis quoque multos occidit, inter quos Amintam consobrinum [175 1Kb] , Clytum quoque annis grauem et amicicia sibi coniunctum, Callistenen [176 1Kb] etiam phylosophum sibique apud Aristotilem condiscipulum, cum plurimis regni principibus.  Hic regnum adeptus, primam experientiam animi et uirtutis sue compressis celeriter Grecorum motibus dedit, quibus ut ab imperio Macedonum deficerent Demostenes orator extitit auctor. Subditis igitur Atheniensibus, deletis Thebanis, ceteris urbibus Grecie et Thessalie uectigalibus factis, Ylliricis et Tracis domitis, profectus est ad Persicum bellum contra Darium regem, quem potentissimum et ditissimum fuisse, tam Grece quam Latine et barbare narrant hystorie . Habuit autem Alexander in exercitu suo uiginti duo milia peditum, quatuor milia equitum et quingentos [177 1Kb] , naues centum octoginta, et cum tam parua manu uniuersum orbem, utrum mirabilius quia uicerat, an quia aggredi ausus fuerit [178 1Kb] , incertum est. In primo eius congressu cum Dario sexcenta milia Persarum in acie fuerunt, que non minus arte Alexandri superata, quam uirtute Macedonum terga uerterunt. Magna igitur cedes Persarum fuit, in exercitu uero Alexandri centum uiginti equites et nouem tantum pedites defuerunt. Deinde Gordien, ciuitatem Frigie, que nunc Sardis [179 1Kb] uocatur obsedit et expugnauit. Interea Darius cum trecentis milibus peditum et  centum milibus equitum aduenit. Cumque congressi essent, ingentibus utrimque animis pugnatum est, in pagna ambo reges uulnerati sunt, ac tamdiu anceps certamen fuit, quoadusque fugeret Darius. Ibi tunc ex Persis 80 milia peditum et decem milia equitum cesa sunt, 40 milia capiuntur; ex Macedonibus uero cecidere pedites 130, equites 150.  Post hec Alexander ad Iudeam tendens, Hierosolimam adiit; cui Iaddus sacerdos cum iachinctina et aurea stola, habens super caput cydarim et laminam auream, occurrit, ceteri uero sacerdotes cum bissinis stolis, omnisque multitudo cum uestibus albis processit. Alexander autem solus accessit, et nomen Dei, quod in aurea lamina scriptum erat, adorauit, principemque sacerdotum primum ueneratus est, deinde [180 1Kb] ascendens ad [181 1Kb] templum, sacrificauit Deo iuxta sacerdotis ostensionem, ipsi uero pontifici [182 1Kb] ceterisque sacerdotibus multa donauit. De qua re suis omnibus stupentibus, Parmenius princeps exercitus interrogauit eum cur adorasset sacerdotem gentis Iudee. Non hunc, inquit, adoraui, sed Deum, cuius sacerdotii principatu functus est. Nam cum adhuc essem in Macedonia et cogitarem me non posse Asiam uincere, in huiusmodi habitu eum conspexi, incitantem me confidenter transire, seque ducturum dixit exercitum meum et Persarum potentiam michi traditurum  [OROS. l. l.] Interea Darius tercio, cunctis Persarum uiribus sociorumque auxiliis contractis, bellum instaurat. Alexander uero reuertens a Iudea, Tyrum urbem cepit, Syriam et Aegyptum inuadit, Alexandriamque in Aegypto condidit. Inde reuertenti Darius apud Tharsum 404 [183 1Kb] milia peditum et 100 milia equitum obponit.  Nec pugne mora, omnes ceca rabie in ferrum ruunt, Macedones tociens a se uictis hostibus animosi, Perse nisi uincant preoptantes mori. Raro in ullo bello tantum sanguinis fusum est. Sed Darius cum uinci suos uideret, mori in bello paratos, persuasu suorum [184 1Kb] fugere compulsus est. Alexander 24 diebus continuis castrorum predam percensuit. Cum uero [185 1Kb] audisset Darium a propinquis suis uinctum aureis compedibus teneri, statuit eum persequi; sed inueniens eum in itinere solum relictum, multis [186 1Kb] uulneribus perfossum mortuum, hunc [187 1Kb] inani misericordia in sepulchris maiorum sepeliri fecit. Occiso itaque Dario regni sui anno sexto, Alexandri quoque itidem sexto, Asie uiri [188 1Kb] conciderunt, et totus oriens in potestatem Macedonici cessit imperii, Persarumque regnum Alexandriam translatum est, ubi regnatum est per annos ducentos nonaginta sex.  Quod regnum alii  Grecorum, alii  Aegyptiorum nominant regnum.

Alexander Macedo post mortem Darii regnauit annis sex, a reedificatione templi anno 186o. Duodecim quippe annis trementem sub se orbem ferro pressit, sed sex postremi eius anni, quibus destructo Persarum imperio monarchiam tenuit orbis, in ordine temporum numerantur, priores uero septem sub regno Persarum computantur. Omnibus itaque circumpositarum gentium regnis sibi subiectis, in Indiam tetendit, eamque cum omnibus orientalibus regnis sibi subiecit. Postquam uero multa miranda peragens dominus gentium diuersarum nuncupatus est, anno etatis sue 32o apud Babyloniam, cum adhuc sanguinem sitiret, ministri sui insidiis uenenum bibit et interiit. Quo mortuo, Macedonum duces diuersas sortiti prouincias, ipso tamen adhuc uiuo disponente, mutuis se bellis consumpserunt, orbemque ab Alexandro [189 1Kb] celeriter et fortiter acquisitum quatuordecim annis dilaniauerunt, et ueluti optimam predam a magno leone prostratam auidi catuli discerpserunt. Sed quia idem Alexander multa mire peregisse legitur, que scire multi delectantur, libet de uita eius aliqua summatim decerpere, quibus delectationi querentium utcumque ualeam satisfacere .



EXCERPTUM DE uITA ALEXANDRI MAGNI [190 1Kb] .

  Aegyptiorum gentem in mathematica magicaque arte fuisse ualentem, littere tradunt. Quorum rex Nectanebus, qui regis Persarum Artaxersis, qui et Memnon [191 1Kb] dictus est, fuit [192 1Kb] contemporaneus, magice artis erat penitus, ita ut, cum super eum hostes uenirent, non militiam nec arma moueret, sed palatium intrans apprehendit concham eream, impleuitque eam aqua pluuiali, tenensque in manu uirgam eneam, per magicas artes demones uocauit, euentumque rerum inuestigauit. Cumque regnaret annis decem et octo, nunciatum est sibi, multas gentes aduersus eum conuenisse [193 1Kb] . Qui, remotis a se omnibus, palatium intrans, et solito more consultationi magice instans, uidit in concha sua, quia dii Aegyptiorum gubernabant  naues barbarorum, statimque rasit sibi caput et barbam, ut transfiguraret se; tollensque aurum quantum potuit [194 1Kb] , induit se lineis uestibus, quasi propheta Aegyptius et astrologus, fugiensque de Aegypto uenit Macedoniam, sedensque palam diuinabatur omnibus qui pergebant ad eum   Cumque ibi moraretur usque ad tempora regis Philippi, quodam tempore, illo exeunte ad prelium, Nectanebus uenit ad palatium, salutansque reginam Olimpiadem, ab ea resalutatus est, iussitque [195 1Kb] eum regina sedere secum, querens an uere Aegyptius esset. Qui cum se Aegyptium diceret, et Aegyptiorum sapientiam per multa laudaret, seque diuinandi peritissimum commendaret, inter uerba confabulationis exarsit in eius amorem, sensuque concupiscibili respexit in eam. Dixitque ad eum regina: O propheta, quid cogitasti sic respiciendo me: Qui ait: Recordatus sum pulcherrimam diuinationem, quam ego diis proximus ab eis percepi. Unus ex potentissimis diis concumbet tecum, et ex ipso concipies. At illa dixit: Et quis est deus ille? Nectanebus inquit: Ille  est Hammon, qui largitur diuitias omnibus. Dixitque illa: Et quam formam habet? Cui ille: Neque iuuenis est neque uetulus, sed in media etate consistit, habens canos barbamque ornatam et in fronte cornua. Unde si tibi placet, esto preparata illi, quia in somnis uidebis illum, et in ipso somno concumbet tecum  Dixit illa: Et si hoc uidero, non sicut prophetam aut diuinum, sed sicut deum te adorabo. His dictis, Nectanebus exiit continuo in desertum, euellensque herbas et exprimens sucum, fecit incantationem Olimpiadi, ut uideretur illi quasi per somnium ueraciter Hammonem deum concumbere secum. Nectanebus uero concubuit cum ea. Qui cum surrexisset ab ea, dixit illi: Mulier, concepisti defensorem tuum, Mane autem facto, cum illa surrexisset a lecto, fecit uenire ad se Nectanebum, recitans illi somnium quod uiderat. At ille dixit: Omnia scio. Faciamus aliquod arbitrium, quia aliud est ueritas, aliud somnium. Iste deus quando ueniet ad te, figuram habebit draconis, postea humanam formam in mei similitudine. At illa ait: Bene dixisti, propheta, recipe cubiculum,  et ego si uidero hoc, habebo te quasi patrem pueri. Quod cum factum esset, cum surrexisset ab ea, percussit manu illius uterum, dixitque illi: Hec conceptio sit uictorialis, et nullo modo subiugabitur. Cum autem cepisset intumescere uterus eius, uocato Nectanebo dixit: Propheta, quid facturus erit Phylippus si redierit? Cui ille: Noli expauescere, ego tibi ero in adiutorium. Taliter persuasa Olimpiades, adulterata est ab homine quasi a deo. Inter hec fecit Nectanebus [196 1Kb] incantationes, et apparuit Phylippo, quasi uideret Hammonem deum concumbere cum Olimpiade et dicere ei: Mulier, concepisti in utero defensorem tuum a patre suo Phylippo, et quasi uideret celata pueri membra consuere atque signare anulo aureo, cui inerat lapis habens insculptum sibi caput  leonis et claritatem solis et gladium . Hec uidens Phylippus surrexit, et uocauit ad se ariolum, qui interpretaretur somnium. Cui ariolus: Scias, Phylippe, pro certo, quia concepit Olimpiades non ab homine sed a deo, et ille qui nascetur pertinget usque ad orientem pugnando atque ciuitates per gladium capiendo. Post hec Philippus, accepta uictoria [197 1Kb] , rediit Macedoniam, cui Olympiades processit obuiam. Quam cum oscularetur, intuitus eam dixit: Cui te tradidisti, Olympiades? Peccasti; in quem? sed non peccasti, quia uim a deo sustinuisti. Ego itaque totum hoc per somnium uidi, proinde inreprehensibilis esse uideris. Quadam uero die cum epularetur rex et ualde letus esset, Nectanebus per artem magicam transfigurauit se in formam draconis, et per  medium triclinium transiit, ac terribiliter sibilauit, unde conuiuis omnibus pauorem incussit, et appropinquans ad Olimpiadem, posuit caput in gremium eius. Quem uidens Phylippus, dixit omnibus: uere hunc draconem uidi, quando contra inimicos meos in prelio fui. Post paucos uero dies cum Philippus sederet solus, parua quedam auis ascendit in eius gremium, peperitque ouum. Quod cadens de sinu eius in terram, diuisum est, et exiit inde paruissimus serpens, qui gyrans ouum uoluit intrare in illud, sed antequam intromisisset caput, defunctus est. Turbatus autem rex uocauit ariolum, et recitauit ei  factum. Qui ait: Rex Phylippe, nascetur tibi filius, qui debet regnare et circuire totum mundum subiugando omnes, et antequam reuertatur in terram suam, morietur. Appropinquauit autem Olimpiadi tempus pariendi, et cum doleret uterus eius, fecit uenire ad se Nectanebum. Qui cum inciperet computare, dixit: Paululum te subleua, Olimpiades, de sede tua, quia hac hora conturbat sol omnia elementa. Et post paululum peperit Olimpiades, et ubi puer cecidit in terram, statim facta sunt fulgura atque tonitrua et terremotus. Quod cum uidisset Phylippus dixit: O mulier, cogitaui in corde meo ut nullo modo enutriretur iste infantulus; quia non est ex me conceptus; sed quia intellego quod est conceptus a deo, et in partu eius elementa mutari uideo, nutriatur in memoriam  mei, quasi proprius sit filius meus, imponaturque ei nomen Alexander. Hec dicente Phylippo, ceperunt nutrire sub omni diligentia puerum. Cuius figura neque patri neque matri assimilabatur, coma capitis eius quasi leonis, oculi eius non similabantur ad inuicem, sed unus erat niger, albus alter, dentes eius erant acuti, impetus uero illius quasi leonis erat feruidus. Datus uero ad studium phylosophie, cum sedebat in scolis cum condiscipulis suis, sepe pugnauit cum eis, eosque deuicit. Ubi autem factus est annorum duodecim, instruebatur cum aliis militibus quasi ab pugnam. uidens autem rex uelocitatem eius, dixit ad eum: Fili, diligo uelocitatem tuam atque ingenium, sed tristis existo, quia figura tua non assimilatur michi. Quem uidens Olimpiades tristem,  uocauit Nectanebum, et dixit ei: Perscrutare et intellege, quid cogitet Phylippus facere de me.

Qui computans dixit: Cogitatio illius munda est erga te; sol enim respicit in quandam stellam, separantem desiderium suum. Alexander uero tunc ibi erat. Qui ubi hoc audiuit, dixit: Pater, he stelle, quas tu computas, apparent in celo? Cui Nectanebus [198 1Kb] ait: Etiam, fili. Alexander dixit: Et possum eas uidere hora serotina? Nectanebus ait: Sequere me nocturna hora in campum, et ostendam tibi. Alexander dixit: Et fatum tuum agnoscis? Cui Nectanebus: Etiam fortiter. Alexander dixit: Ars bona est et opto eam scire; et qua morte debes mori? Qui dixit: A filio meo moriar. Hec omnia loquendo, secutus est eum Alexander per noctem extra ciuitatem.   Cui dixit Nectanebus: Fili, respice stellas, et uide stellam Herculis quomodo tristis est; stella uero Hermi leta est, et stella Iouis clara. Sic sursum respiciente Nectanebo, accessit ei propius Alexander, et impetum faciens in eum precipitauit in foueam, dicens: Cum nescias terrenas causas, quare uoluisti te intromittere de celestibus elementis? Cui Nectanebus ait: Cognitum michi fuit hoc, quia sic debuit michi euenire; non potui tamen euadere, nisi michi hoc contingeret. Alexander dixit: Quia ego sum filius tuus. Cui Nectanebus ait: Tu es utique filius meus. Ille autem ubi cognouit quia pater  eius esset, dubitauit eum dimittere in fouea, sed eleuauit eum in humeros suos, et portauit in palatium. Quod ubi uidit mater eius, dixit: Fili Alexander, quid est hoc? Cui ille: Corpus Nectaneb est. Et illa: Nectanebus pater tuus fuit. Ille autem dixit: Quomodo stulticia tua fecit.

 Quidam autem ex Capadocia adduxerunt Phylippo poledrum, id est pullum equinum magnum, ligatum ex omni parte diuersis ligaturis; comedebat enim homines. Quem iussit rex includi cancellis ferreis, ut raptores et latrones aliique malefactores, qui feris deputarentur, ab hoc comederentur.  Alexander autem audax factus et fortis, transiit quadam die per eum locum ubi caballus ille inclusus erat, uidensque iacere ante eum  summitates manuum et pedum humanorum, que sibi superfuerant, miratus est, misitque manum suam per cancellos ad eum. Ille statim extendit collum suum, et cepit lambere manum illius, complicatisque pedibus proiecit se in terram, tornansque caput respexit Alexandrum quasi blandiendo. Qui intellegens uoluntatem caballi, aperuit cancellum et cepit mansuete tangere dorsum eius manu dextera, statimque caballus cepit mansuescere amplius, et sicut canis blandiri solet domino suo, sic ille blandiebatur Alexandro. Ille autem ascendens super eum, equitauit foras, uocauitque  eundem caballum bucefalum. Quod cum uidisset Phylippus, dixit: Fili Alexander, omnem diuinationem modo cognoui in te, et scio quia tu debes regnare post me.

 Inter hec factus Alexander annorum quindecim, dixit ad Phylippum: Pater, si potest fieri, dirige me sedentem in curru. Dixitque rex: Gratum accipio, fili, daboque tibi caballos centum et 40 milia aureorum solidorum, et uade cum bono auxilio. Exiens itaque Alexander uenit in Peloponensem, ut faceret pugnam cum Nicolao, rege ipsius prouincie. Quem uidens Nicolaus, dixit: Dic michi, quis es tu? Cui ille: Ego sum Alexander, filius Phylippi. Cui Nicolaus: Quem me speras? Dixit Alexander: Tu es Nicolaus, rex Arideorum; sed non eleuetur cor tuum in superbiam quia habes honorem regalem, solet enim inueniri in fato humano, quod maior perueniat ad paruitatem et paruus ad magnitudinem. Cui Nicolaus:  Bene dixisti. Tu nescis te ipsum, mea autem natura inreprehensibilis est. Dic tamen michi ueritatem, quare in has partes uenisti? Cui Alexander ait: Recede a me, homo, quia neque tu habes aliquid aduersum me, nec ego aduersum te In hoc Nicolaus ualde iratus dixit: Ecce quali homini loquor. Per saluationem patris mei, si impetum spume in faciem eius eiicio, morietur. Et exspuit ad eum et dixit: Tolle hoc quod te decet accipere, catule, quia non erubescis. Ille autem continens se secundum doctrinam phylosophie, dixit: Nicole, per natiuitatem meam paternam et per uterum matris mee a deo inpregnatum, et te per arma deuincam, et patriam tuam michi subiugabo.  Et recessit ab eo. Post paucum tempus uenit dies constitutus, in quo iuncti sunt ambo ad pugnam. Sonantibus ergo tubis, omnes Nicolai milites moti sunt unanimiter ad pugnam, quos omnes Alexander propria manu occidit.

Reuersus autem cum uictoria, inuenit Phylippum sociasse sibi quandam nomine Cleopatram, matre sua eiecta; sicque illo sedente in nuptiali conuiuio, ingressus Alexander dixit: Pater, accipe a me de prima mea pugna uictorialem coronam; tamen quando celebraturus sum nuptias matris mee, iungendo illi maritum, ad ipsas nuptias tu non inuitaberis. Unus autem ex discumbentibus Lysias dixit: Phylippe, ex Cleopatra nascetur tibi filius similis tui. Hoc audiens Alexander, percussit eum cum baculo  quem tenebat in manu, et mortuus est. uidens hoc Phylippus iratus est, et erigens se impetum fecit in eum, sed in ipso impetu cecidit.  Cui dixit Alexander: Qui subiugasti Asiam et Europam, quare super pedes tuos non stas? Sic ergo exturbate sunt ipse nuptie, et Phylippus egrotabat. Post paucos dies introiuit Alexander uisitare illum, et dixit: Phylippe, quamuis non sit lex ut te uocem ex nomine, non tibi loquor ut filius sed ut amicus; fac bene mulieri illi cui male fecisti, et non sit tibi cure quia Lysiam occidi. Bene feci, tu autem male fecisti, uolens me percutere gladio. Et fleuit Phylippus. Alexander autem ubi uidit patrem plorantem, dimisit eum, et abiens ad matrem, dixit ei: Mater, noli tenere  malam uoluntatem patris, quia quamuis absconditum sit peccatum tuum, reprehensio tamen tua stabit. Bonum est ut uxor semper subiecta sit marito. Hec dicens, adduxit eam Phylippo.

Post paucos dies uenerunt legati Darii regis ad Phylippum, exigentes ab eo tributum. Quibus Alexander ait: Ite et dicite Dario: Quando Phylippus non habebat filium, gallina generabat ei aureum ouum, nunc autem Phylippo natus est filius, et gallina facta est sterilis. Hec dicens, dedit eis absolutionem, et remisit eos uacuos ad Darium regem.

Post hec rebellauit Phylippo Armenia, et direxit illuc Alexandrum cum exercitu, ut expugnaret eam. In Macedonia uero erat quidam homo nomine Pausania subiectus Phylippo, qui concupiscens Olimpiadem,  fecit contra regem consilium, et adunauit sibi populum, armataque manu uenit super Phylippum. Qui cum ei terga uerteret, uibrata hasta Pausania percussit Phylippum in dorso, qui tamen non statim mortuus est, sed iacuit semiuiuus in campo. Pausania uero putans eum mortuum, eleuatus est, intransque palatium cum audacia, abstraxit inde Olimpiadem. Inter hec reuersus Alexander de Armenia, inuenit maximam perturbationem in Macedonia. Exiens autem Olimpiades, cepit uociferare ad Alexandrum, dicens: Ubi est, Alexander, uictoria tua, ubi fatum quod a diis accepisti, ut esses uictorialis et uindicares me patremque tuum? Quo audito Pausania, exiit ut uideret  Alexandrum. Ille autem uibrato gladio percussit Pausaniam, et statim mortuus est. uenitque illi nuncius quod et pater eius iam moreretur, et abiit ad eum. Ut autem uidit eum Phylippus, dixit illi: Fili Alexander, iam letus moriar, quia fecisti uindictam, occidendo inimicum meum. Hec dicens mortuus est. Alexander uero plorans mortem patris, abiit et sepeliuit eum. Altero die sedens in throno patris sui, conuocatis omnibus dixit: O iuuenes Macedones, Tracienses, Thesalonicenses, Lacedemones, et alii, intuemini et uidete Alexandrum, et procul sit a uobis timor barbarorum! In me sit hoc, quia et illos subiugabo et in seruitium uobis dabo. Quisquis ex uobis uoluerit, tollat arma ex palatio meo et preparet se ad prelium, et qui noluerit, armet se armis suis.  Dixerunt ei seniores: Rex Alexander, multis annis militauimus patri tuo, et uirtus non est nobis, ut angustias ferre ualeamus; unde, si tibi placet, recusetur a nobis militia quam hactemus egimus [199 1Kb] . Respondit Alexander: Magis uolumus uos habere in militia nostra quam iuuenes, quia iuuenis confidens in iuuentute sua acquirit mortem, senior autem agit omnia cum consilio. Hoc dicens, fecit eos acquiescere, ut essent in militia sua.

 Post hec congregata multitudine, cepit ire Romam, deinde perrexit in Africam  sicque contendit in Aegyptum. Audientes Aegyptii aduentum eius, exierunt obuiam ei, et honorabiliter susceperunt eum. Inuenit autem ibi regalem statuam ex marmore nigro, interrogantique cuius esset, dictum  est quod Nectanebi regis esset. Qui ait: Nectanebus pater meus est. Et amplexatus statuam, osculabatur eam. Inde perrexit in Syriam; sed Syrii uiriliter restiterunt ei, pugnantesque cum eo, occiderunt aliquos ex militia eius. Quidam autem ex eis abeuntes Persidam, nunciauerunt Dario regi presumptionem Alexandri. Qui cum sciscitaretur de statura eius, ostenderunt ei depictam imaginem Alexandri. Quem ille despiciens pro paruitate forme illius, statim direxit ei speram et uirgam curuatam et cantharam auream cum epistola tali:

Rex regum terrenorum, parens solis, qui lucet una cum Persidis diis, famulo meo dirigo gaudium. Audiui denique de te, quod pro mea uenias inimicicia per uanam gloriam; quapropter precipio tibi turnare gressum.  Redi ergo ad matrem tuam, et quiesce in sinu illius. Direxi autem tibi speram et curuam uirgam cantharamque auream, ut exerceas et cogites iocandi causam. Cognosco itaque, quia pauper es et miserrime indiges; sed cito resipisce a stulticia tua et demoniaca [200 1Kb] quam agis gloria. Tu enim coadunasti quosdam latrunculos, et uis confligere cum multitudine Persarum. Quin immo cogita si poteris numerare stellas celi; et si potueris coadunare homines totius mundi, nec sic preualebis resistere multitudini  Persarum, que cequatur arene maris. Tantum aurum est in Persida, ut uincat claritatem solis. Unde oportet te penitere in hoc quod operatus es, quia, si in ipsa stulticia perseuerare uolueris, dirigam ad te uindicatores qui te apprehendant, et non quomodo filium Phylippi, sed quomodo principem latronum cruci te affigi precipiam.

Hanc epistolam cum precepisset Alexander legi coram militibus suis, audientes contristati sunt. Quibus ille ait: Nolite constristari in uerbis epistole huius. An nescitis quia canes multum latrantes nullum effectum faciunt? Credamus itaque quod ueritatem dicat hec epistola: sed opus est nobis strenue et fortiter pugnare cum illis, et non in uacuum, quia illorum diuitie compellunt nos pugnare. Hoc ubi  dixit, precepit suis hominibus comprehendere portitores epistole et crucifigere. At illi dixerunt: Male facis; quam enim culpam nos habemus? Quibus ait: Si ego malefacio, senioris uestri dicta me hoc agere compellunt, qui direxit uos quasi ad latronem.  At illi dixerunt: Proinde scripsit hec Darius, quia nescit magnitudinem tuam? sed quia nos uidimus intelligibilem imperatorem, si redierimus, diffamabitur per nos nomen tuum. Tunc precepit illos dimitti et ad conuiuium suum uocari. Sedentes itaque cum eo et conuiuantes, dixerunt ei: Dominator, si placet potestati tue, precipe mille milites [201 1Kb] nobiscum uenire, et trademus tibi Darium. At ille ait: Letetur animus uester in his in quibus sedetis, pro traditione autem uestri senioris non dabuntur uobis  mille milites [201 1Kb] .

Alio itaque die sedit Alexander, et iussit scribi epistolam Dario continentem ita:

Rex Alexander, Phylippi filius et Olimpiadis, terrenorum regi Dario, proximo solis, lucenti una cum Persidis diis. Dedecus est tam lucidissimo atque magnificentissimo imperatori talia uerba dirigere paruo homini, et cottidie suspectum manere ledi posse a me te, qui es parens solis et resides in throno uelut in ethere et fulges cum diis Persidis. Dii namque inmortales irascuntur, si mortales homines eorum socii effici conantur. Mortalis ego sum, et sic uenio ad te quasi cum mortali homine pugnaturus. Quia uero, laudando te, dixisti te habere plurimas diuitias, acuisti mentes nostras et fecisti nos fortiores in uirtute,  ut acquiramus diuitias uestras. Si autem tu, qui magnus es, pugnaturus mecum ueneris, si uiceris me, non habebis laudem, quia latrunculum uicisti, si autem ego te uicero, magnam habebo laudem, quia magnificentissimum uici imperatorem. Quia uero michi direxisti uirgam curuam et speram et cantaram auream, per uirgam curuam intellego quia curuantur ante me reges potentissimi, per speram rotundam, quia tenebo rotunditatem totius mundi, per cantaram auream me intellego uictoriosum esse et censum ab  omnibus recipere, sicut a te, qui magnus es, ego, qui paruus sum, cantaram auream accepi.

Hec scribens Alexander, uocauit apocrisiarios, et donauit illis cantaram auream et epistolam. Quibus abeuntibus preparauit se ipse ut iter faceret.

Recepta itaque Darius epistola et relecta, iratus est, scripsitque satrapis suis epistolam talem:

Rex Persarum Darius satrapis suis. Audiuimus itaque quod filius Phylippi, Alexander Macedo, eleuatus est in stulticia, et intrauit in terram Asie, que mea est, ei depredatus est eam. Quapropter precipio uobis ut apprehendatis eum et ducatis ad me, sicut tam magnos et fortes et adiutores imperii mei decet; ut pueriliter flagellem illum, et indutum purpura dirigam illum Olimpiadi matri sue in Macedoniam,  quia non decet eum pugnare, sed in prouincia sua stare et pueri more ludere.

Relegentes itaque satrape epistolam, rescripserunt ei sic:

Regi Persarum Dario ego Primus et Antilochus satrapes gaudium. Sciat maguitudino uestra, quia cum ipso Alexandro, quem puerum dicitis, congregata multitudine pugnauimus, et terga uertimus ei, et uix de manu illius euasimus. Quia uero nos dicitis imperii adiutores, necesse est ut uestram queramus salutem, ideoque uolumus uobis notum esse, quia hic funditus dissipabit Syriam.

Cum autem legisset Darius hanc epistolam, uenit et alter nuncius, quod Alexander applicasset super fluuium,  qui dicitur Straga. Iterum scripsit ei epistolam:

Darius rex Persarum dirigo hoc Alexandro. In uniuerso mundo laudatum est nomen Darii, quin immo etiam dii laudant nomen eius; et quomodo tu ausus es transire flumina et mare ac montes et uenire contra me? Hoc fuerat tibi magnum nomen, ut sine me tenuisses imperium Macedonie, sed confortatus es et congregasti socios tuos, et uadis pugnando et dissipando ciuitates meas. Melius tibi fuerit penitere de malis tuis, antequam acciperes a me iniuriam, et absconse faceres refugium ad me, qui sum dominus, ut non congregares multa mala super te. Deberes enim pro hoc gloriari, quia epistolam de me recipere dignus fuisti. Ut autem cognoscas qualis et quanta est militia mea, significo tibi per hanc sementem papaueris  quam direxi tibi.  Si ergo hanc numerare potueris, pro certo numerabitur populus meus. Quod si facere non poteris, reuertere ad terram tuam, et amplius non ascendat in cor tuum talia facere.

Cum autem uenissent apocrisiarii ad Alexandrum portantes epistolam et sementem papaueris, legit epistolam, tendensque manum tulit de semente papaueris et misit in os suum, mandensque dixit: uideo, quia populi illius multi sunt, sed sicut hoc semen papaueris molles sunt. Superuenerunt autem ei nuncii, significantes ei infirmitatem matris sue. Quam cum audisset, scripsit Dario sic:

Rex Alexander Dario regi Persarum. Plurime  epistole, que michi adueniunt, impellunt me uolentem nolentem ad hec que facio et que dico. Noli cogitare quod pre pauore uane tue glorie recedam de loco isto, pro certo scias quia uado uidere matrem meam, que obpressa est ualida infirmitate; sed tamen non post multum tempus renouando me redeam. Ad uicem uero sementis papaueris, quod michi misisti pro inmensurabili numero militie tue, dirigo tibi hoc piper, ut agnoscas, quia multitudinem sementis papaueris uincit fortitudo huius paruissimi piperis.

Hanc epistolam dedit Alexander apocrisiariis Darii cum paruo pipere, illisque abeuntibus, cepit ipse redire ad matrem suam.

Potentissimus autem uir quidam princeps militie Darii regis sedebat illo tempore cum ualida manu  super Arabiam, qui mouens se cum omni exercitu inde, stetit contra Alexandrum, et cepit acriter pugnare cum eo. ualde mane inchoatum est prelium, et pugnatum est usque ad solis occasum, et neque hi neque illi molles inuenti sunt, cum tamen utrimque multi cecidissent; sed fortiter pugnatum est per tres continuos dies. Post hec defecit princeps militie Darii, et cum his qui superfuerant tanta uelocitate fugit in Persidam, quod ante Darium inuenit apocrisiarios, qui epystolam Alexandri et piper portauerunt, tenente Dario epistolam. Scrutabatur autem Darius a legatis, quid faceret Alexander de semente papaueris. At illi dixerunt: Apprehendit et momordit, et despiciendo dixit: Â»Multi sunt sed molles.Â« Accepto itaque Darius pipere, misit  in os suum, mandensque dixit cum lacrimis: Pauci sunt sed duriores. uidens hoc princeps ille qui de prelio uenit, dixit: Etiam, dominator, paucos pugnatores habet Alexander, sed fortes sunt, multosque milites meos occiderunt. Alexander autem, non elatus pro uictoria, iussit sepeliri qui de suis ceciderant.

Post hec applicuit in Achaiam, ubi subiugate sunt ei ciuitates multe, iunxitque militie sue decem et septena milia. Inde ascendit in montem Taurum, et uenit in ciuitatem Persepolim, in qua sunt nouem muse, deinde uenit in Frigiam, in templum quod dicitur Solis, in quo [202 1Kb] et oblationem fecit. Inde uenit ad fluuium Scamandrum, qui est in latitudine cubitorum quinque. Dixit autem his qui erant  ibi: Beati estis qui habetis laudes doctoris Homeri. Et stetit ante eum homo cui nomen Clytomidis, et dixit: Alexander rex, maiores laudes possum facere tibi de tuis actionibus quam fecisset Homerus, quia plus miras uirtutes fecisti quam hi qui fuerunt Troie. Alexander dixit: Magis uellem esse discipulus Homeri quam habere laudem Achillis. Post hec ueniens in Macedoniam, inuenit matrem suam leuatam de infirmitate sua, et letatus est cum ea.

Post hec exiens de Macedonia, uenit in locum qui dicitur Abdira; homines autem ipsius ciuitatis clauserunt portas, ut non ingrederetur ibi. Iratus Alexander iussit ut incenderetur ciuitas. uidentes  autem ignem qui erant in ciuitate, dixerunt:  Alexander, non rebellando tibi clausimus portas, sed timendo Darium, ne audiret nos tecum fecisse pactum, et dissiparet nos. Apertis ergo portis transiit, et uenit in Olintum, inde Chaldeopolim, uenitque ad fluuium qui dicitur Xenis, et oppressit eos fames ualida, et murmurauerunt inter se milites, dicentes: Defecerunt caballi nostri. Quibus Alexander dixit: uiri commilitones mei, et si defecerunt caballi uestri, desperastis uos de salute? Quod si nos uixerimus, caballos festinanter inueniemus; si uero nos morimur, caballi non sunt nobis necessarii. Festinemus tamen ire in locum talem, ubi cibaria nobis sint et caballis nostris. Et ceperunt ire ad locum qui dictus est Locrus, ubi inuenerunt cybaria  multa, et animalibus pascua. Inde uenientes in locum qui dictus est Tragachantes, inuenerunt ibi templum Apollonis, ubi uoluit Alexander inuenire diuinationem a uirgine Zachora sacerdote. Cui illa dixit: Non est hora diuinationis. Secunda uero uice dixit Apollo: Heracli. Alexander dixit: O Propheta, michi nomen est Heraclius? ergo periit diuinatio tua. Inde mouit exercitum et ueniens Thebaidam dixit Thebeis: Date michi 400 uiros armatos qui ueniant in adiutorium michi. Illi autem clauserunt portas armatique ascendentes murum ad quatuor milia, dixerunt ei: Alexander, si non recesseris, pugnabimus tecum. Alexander subridens dixit: Fortissimi milites sunt Thebei, clauserunt intra portas, et sic dicunt se pugnare mecum. Omnis homo fortis uolens  pugnare in campum exit, non clauditur intra urbem sicut uirgo. Et precepit militibus suis urbem obpugnare, captamque incendit, murumque a fundamentis euelli precipiens abiit. Thebei uero qui remanserant abierunt Delphum ad Apollinem, responsa querentes, si deberet ciuitas eorum reedificari. Quibus dictum est: Ille qui hanc ciuitatem edificaturus est, tres uictorias habebit, post quas eam reedificabit.

Alexander autem profectus est Chorintum, rogaueruntque eum Chorinthii ut luderet cum eis in curribus, et ad hoc spectaculum conuenerunt multi. Secutus est autem Alexandrum uir Thebeus magnus et gloriosus, cui nomen Clytomagus. Astantibus uero ad hoc spectaculum dixit Alexander: Quis ex  exiet luctans in ludo isto? Cui Clytomachus dixit: Si placet potestati uestre, ego pugnabo et uincam. Alexander dixit: Si tres uiceris, coronaberis.  Pugnauit ergo, uicitque et alios duos; et dixit illi preconator: Dic nobis nomen tuum. Qui ait: Sine ciuitate. Audiens hoc Alexander dixit: O beatissime et pulcherrime certator, ut quid sine ciuitate? Clytomachus dixit: Magne imperator, antequam tu esses, habui ciuitatem, nunc autem per te ciuitatem non habeo. Intellexit hoc responsum Alexander et dixit preconatori: uociferare ut sit Thebeus, et potestatem habeat reedificandi ciuitatem.

Exiens inde Alexander uenit Athenas, misitque ad Athenienses in hec uerba: Nichil a uobis opto, nisi ut militetis sub imperio meo et me habeatis seniorem.  Quod si non uultis, estote fortiores meis, sin autem, subiugamini michi fortiori uobis. Athenienses uero rogauerunt Demostenen phylosophum, ut daret eis consilium. Qui annuens manu imperauit silentium, et dixit: uiri ciues mei, commune consilium dabo uobis. Si scitis uos tales esse ut uincere possitis Alexandrum, pugnate cum eo, sin autem, flectamus nos sub potestate manuum eius, quia de celo datur ei adiutorium. Et cum multa huiusmodi perorasset, acquieuit ei populus omnis, et statuerunt dirigere illi uictorialem coronam, pensantem libras quinquaginta.  Quibus ille ait: Quia dedit uobis Demostenes consilium de saluatione uestra et fecistis illud, amodo confortamini et estote salui, nullam contrarietatem sustinentes a me.

 Inde accepta militia, perrexit Lacedemoniam. Lacedemonii uero clauserunt portas, et ascendentes naues exierunt ei obuiam prelio nauali. Alexander uero irruens super eos qui in muris erant uulnerabat, qui in nauibus, igni desuper misso, incendebat. Multis igitur pereuntibus, qui superfuerunt uenerunt ad pedes Alexandri, misericordiam postulantes. Quibus statim concessit libertatem. Deinde per Ciliciam ingressus est terram Persarum. Darius itaque congregans principes et sapientes suos, consisilium habuit cum eis quid agere debuisset, et ait: Ut uideo, iste qui sic pugnando uadit, adiungitur in uirtute et uictoria. Ego reputabam illum sicut latronem ire predando, ille autem sicut rex pugnat et humiliat, et quantum nos uolumus exaltari super illum,  tanto amplius exaltatur nomen eius. Dubito, ne adiuuet illum diuina prouidentia, uolens illi concedere regni dyadema, ut sicut nos optauimus eicere illum de Ellada, ita nos eiciat ille de Persida. Unde si placet, cogitemus de salute nostra, nec despiciamus illum superbiendo pro hoc quia tenemus regnum Persarum, ne forte paruitas illius crescat et magnitudo nostra deficiat. Hec dicente Dario, Ocsiather, frater regis Darii, dixit: Magnificasti Alexandrum dimittendo illi Elladam, et in hoc fiduciam ei concessisti, ut plus exardescat ingredi Persidam.  Unde, si tibi placet, fac sicut ille facit; ille quippe, quando uult pugnare cum aliquo, non mittit principes, sed per semet ipsum uadit, et antecedens omnes satrapas, pugnat  uiriliter, et acquirit sibi nomen et uictoriam. Alius satrapa dixit: Alexander in omnibus peritissimus est, et in nullo offendit, omniaque uiriliter agens, formam et uirtutem habet leonis. Quod si tibi placet, mitte in omnes fines tuos, et congrega satrapas omnium gentium; sunt enim nobis gentes plurime plus quam centum quinquaginta, et queramus auxilium a diis. Dum ergo Darius congregata multitudine consiliaretur, Alexander moram faciens in Cilicia, uenit ad quandam aquam pulcherrimam, et accidit ei delectatio ut lauaretur in eo, sed per frigiditatem apprehendit eum dolor capitis, et egrotauit fortiter. Quod uidentes Macedones, ualde tristes effecti sunt, metuentes ne audiret Darius, et faceret, super eos impetum atque deleret illos. Quidam uero  iuuenis nomine Phylippus, quem diligebat Alexander quia medicus erat, promisit ei se daturum potionem unde sanus fieret. Princeps autem militie quidam, qui tenebat Armeniam, odio habuit hunc medicum, quia diligebatur a rege, scribensque epistolam direxit Alexandro dicens: Caueas te a medico Phylippo [203 1Kb] , et ne bibas potionem eius, quia promisit ei Darius rex sororem suam in coniugium dare et consortem regni facere, si interficiat te. Cum autem preparasset Phylippus potionem, portauit ante regem; sed antequam biberet, superuenit epistola illa. Qui accipiens et legens antequam biberet, non est turbatus, quia de fide Phylippi erat securus. Tenens itaque una manu epistolam, altera accipiens potionem, respiciebat in faciem Phylippi.  Cui dixit Phylippus: Noli expauescere potionem, magne imperator, sed bibe illam. Statim ebibit eam. Et postquam bibit, porrexit epistolam Phylippo. Relecta Phylippus epistola dixit: Non sum culpabilis, Alexander, sicut hec epistola dicit. Rex autem sanus effectus, uocauit Phylippum, amplexansque collum eius, dixit: Cognouisti, Phylippe, quantum te diligam, et quam fiduciam in te habeam, qui prius potionem bibi, et sic epistolam tibi porrexi? Cui Phylippus dixit: Fac uenire ipsum hominem, qui hanc epistolam tibi direxit, quia me tibi talia pro salute tua facere ipse noluit. Iubens ergo illum uenire, inquisiuit eum, inueniensque culpabilem, iussit decollari.

Dehinc mouens exercitum, uenit in Mediam et Armeniam magnam, et subiugauit eas, deinde ambulauit  dies multos, et ingressus est locum aridum et cauernosum, in quo non inueniebatur aqua, et transiens per locum qui dictus est Andriacus, uenit ad fluuium Eufraten. Ponens ergo castra, iussit afferri ligna, et preparauit pontem super ipsum fluuium cum tabulis et catenis ferreis, iussitque militibus suis ut transirent. Qui cum dubitarent, precepit custodibus animalium ut transirent cum omni apparatu et cibariis, et post hec iussit milites transire. Quibus adhuc dubitantibus et ualidum fluuii [204 1Kb] cursum metuentibus, ipse primus transiuit, sicque omnes secuti sunt.  Fluuius autem Tygris et Eufrates uadunt per mediam Mesopotamiam et Babyloniam, et intrant Nilum. Ferunt autem  quidam quod ista flumina euacuentur, quando Nilus inundat Aegyptum, et quando subtraxerit se, ista superabundent. Cum autem transisset omnis exercitus, rediit retro Alexander, et fecit incidi pontem. uidentes hoc milites, ceperunt murmurare et dicere: Si acciderit nobis ut fugiamus de prelio, non erit transitus nobis. Quibus dixit Alexander: Bene me confortastis, quando talia cogitastis, et ego proinde feci dissolui pontem istum, ut aut pugnetis uiriliter et uincatis, aut si uultis fugere pereatis, quia uictoria non erit his qui fugiunt, sed illis qui insecuntur. Unde quia nullo modo iam uidebitis  Macedoniam, nisi prius uicero cunctos barbaros, confortetur mens uestra, et fortitudo pugne estimetur uobis iocus. Quibus ita confortatis, ecce multitudo militum Darii applicuisse nunciatur super fluuium Tigrin. Principes autem militie super eos erant quinque. Conuenerunt igitur in campo Alexander cum suis et principes militie Darii, et acriter pugnauerunt. uir autem quidam de Persis animo acer, induens se uestem et arma Macedonica, abiit occidere Alexandrum, mixtusque militibus eius post tergum illius, euaginatoque gladio tam fortiter percussit caput eius, ut et galeam transforaret et caput uulneraret. Statimque apprehenderunt eum milites Alexandri, et duxerunt ante eum. Cui dixit Alexander: O strenue uir, quid est hoc? Cui barbarus ait:  Ne estimes me, dominator, Macedonem esse, Persa sum [205 1Kb] . Promisi Dario auferre caput tuum, et ille spopondit michi filiam suam in coniugium et regales prouincias. Tunc Alexander ostendit eum omnibus milibus suis, et dixit: uiri Macedones, conuenit omnibus militibus talem habere fortitudinem, et continuo dimisit illum abire, cepitque pugnare fortiter, et ceciderunt ex barbaris multi. Qui uidentes se multum minui, fugerunt, et persecutus est usque Bactram et applicuit. Alia die apprehendit ciuitatem, inuenitque ibi matrem Darii et uxorem eandemque sororem et duas filias eius, posuitque in ea ciuitate solium suum, et subiugauit sibi omnes circumpositas ciuitates. Post hec unus ex principibus militie Darii presumpsit uenire ad Alexandrum, et dixit ei:  Dominator Alexander, princeps militie Darii sum, et plurimum illi seruiui, et nichil dignum ab eo recepi; si tibi placet, da nobis decem milia armatorum, et ego dabo principes nostros et ipsum Darium. Alexander dixit: Perge auxiliaturus regem tuum, quia non credunt extranei, postquam tuos uis expugnare. Principes autem Darii Fictir et Stapsi et Nostadi scripserunt Dario de factis Alexandri, quod et terram dissiparet et multos occideret, et multi ex suis potentissimis iunxissent se Alexandro et regales prouincias multosque honores acciperent ab eo, ideoque prospiciat sibi et illis, antequam ingrediatur ad eum.

Darius hec audiens, scripsit ad Alexandrum sic: Peruenit in manus nostras epistola de tua superbia,  quod cogites uenire prope nos, ut loquaris nobiscum. Quod si potuerit fieri, omnes orientales dii pergant habitare in occidente. Non eleuetur mens tua in hoc quod fecisti; sic preparaui me, quasi mater mea mortua sit, et quasi uxorem nunquam habuerim. Unde scias quia non quiescam inquirendo iniuriam meam. Scriptum quidem michi est quia benignitatem erga meos ostenderis, tamen hoc scias, quia, quantumcumque illis benefeceris, me non habebis amicum, et econtra, si male illis feceris, non amplius me habebis inimicum. Hanc ultimam sententiam mandaui tibi.

Alexander accipiens epistolam, legit ac risit,  rescripsitque epistolam talem: Rex Alexander Dario regi. Superbiam et elationem superuacue glorie tue odio habent dii, prout uideo, quia non cessas blasphemare usque in finem.  Quod benefeci tuis, non pro tuo timore feci, sed habens spem intrandi ad te, ostendi eis benignitatem meam, ut et tu grato illud animo acciperes; sed ut sentio, tu non es animi humani. Hec epistola mea ultima sit tibi. Caue itaque te, et mentem habe in te. Ubi ergo direxit epistolam, preparauit se, et scripsit satrapis suis qui erant in Syria et Cappadocia, Cilicia et Pamphilia et Arabia ceterisque prouinciis, ut prepararet unusquisque mille uestimenta et pelles animalium, quotquot inuenirent, et Antiochiam mitterent, ibique ordinarentur cameli, qui portarent ea usque Eufraten, quatinus  milites sui haberent uestimenta et calciamenta.

Darius uero scripsit satrapis suis ut essent parati cum omnibus suis ad resistendum gentibus Macedonie, misitque ad Porum regem Indie, ut preberet ei adiutorium. Qui rescripsit ei, se de iniuria eius ualde [206 1Kb] dolere, et se quidem promptum esse uenire, sed infirmitate prepediente non posse, milites tamen suos cum aliis gentibus uenturos esse.

Mater autem Darii cum audisset quod ille se iterum prepararet ad preliandum cum Alexandro, direxit illi epistolam hanc: Dario regi mater sua gaudium. Audiuimus quia congregas alias gentes et pugnare uis cum Alexandro. Quod si totum mundum adunare potueris, quid exinde eueniat nescis, quia uictorie illi concesse sunt. Dimitte sensum altitudinis  tue, et reclina paululum, et ne presumas multum, quia perdes uitam. De nobis autem scias, quia in maximo honore sumus apud eum, sed inducis malum super nos, et facis nos amittere gratiam quam habemus. Fili mi, noli preparare matri tue angustiam, quia fiducia michi est, si uolueris, te in bono ordine futurum cum Alexandro. Perlecta Darius hac epistola turbatus est ualde, et fleuit.

Inter hec Alexander mouit exercitum suum, et cepit ingredi terram Darii, et appropinquans ei, ita ut Macedones uiderent sublimissimum locum ex ciuitate Darii, iussit milites suos euellere herbas et ramos arborum et ligare in pedibus equorum ad excitandum puluerem, ita ut uiderent Perse et mirarentur. Distabant enim a ciuitate itinere dierum quinque. Cum  autem uenissent propius, dixit Alexander suis sapientibus: Inueniamus hominem, quem dirigamus Dario, ut preparet se et exeat ad nos in pugnam. Dormiens autem ibi, uidit in somno Hammonem deum in forma Hermi, portantem dominicalem clamidem et Macedonicam uestem, sibique dicentem: Fili Alexander, quando necesse est adiutorium, paratus sum nunciare tibi. uide, quem missum dirigere uolueris. Sed dico tibi ut induas formam meam, et tu uadas illuc. Periculosa quidem res est, ire regem per missaticum, sed quia deus est in adiutorium tibi, nullam sustinebis angustiam. Euigilans autem repletus est gaudio,  recitauitque somnium amicis suis, qui dederunt ei consilium ut ita faceret. uocans autem fidelissimum suum satrapam, cui nomen Eumilo, tulit secum tres uelocissimos equos; unum insidebat ipse, alium princeps ille, tercius pergebat uacuus. Pergentes igitur ambo, uenerunt ad fluuium qui dicitur Stragan. Hic fluuius pre nimio frigore congelatur noctu, prebetque iter tota nocte transeuntibus; mane, cum incaluerit sol, dissoluitur et perfundissimus efficitur et ingredientes absorbet. ueniens itaque Alexander, inuenit eum congelatum, induensque se figuram quam uiderat in somno, dimisit ibi principem illum cum duobus caballis, et ipse cum suo transiuit. Erat autem fluuius in latitudine stadii unius [206* 1Kb] . Abiens itaque Alexander, cum uenisset ad  portam ciuitatis Darii, uidentes eum Perse, mirati sunt in figura uultus eius, estimantes illum esse deum. Interrogatus autem ab eis quis esset, respondit, se apocrisiarium esse regis Alexandri. Et duxerunt eum ad Darium. Qui uidens eum adorauit ut deum, cogitans illum esse Mithram deum, descendentem de celis. Interrogauit ergo eum: Quis es tu? Cui ille: Apocrisiarius sum regis Alexandri, missus nunciare tibi quia moram facit in campo exspectans te. Unde, si tibi placet, constitue diem preliandi. Cui Darius: Forsitan tu es Alexander, qui cum tanta loqueris audacia; non enim loqueris sicut nuncius, sed sicut ipse Alexander. Scias tamen pro certo, quia audacia tua nullo modo conturbat me. Sed manduca hodie mecum, quia et Alexander sedit ad cenam cum  missis meis. Et extendens manum, apprehendit eum per dexteram, introduxitque in palatium suum. Alexander uero pro signo tenuit in corde suo hoc quod induxit eum per dexteram, quasi iam teneret palatium inimici sui, ingressusque triclinium, in quo erat conuiuium preparatum, sedit cum rege, sederunt et principes Darii facie ad faciem. Perse itaque sedentes in conuiuio despexerunt uultum Alexandri, eo quod esset paruus, nescientes qualis uirtus et qualis audacia erat in uasculo tali. Pincerne uero ferebant sepius pocula. Mediante uero conuiuio cum allatum fuisset Alexandro poculum aureo [207 1Kb] et bibisset, misit illud in sinum suum, fecitque hoc secundo et tercio. Quod cum uidissent pincerne, nunciauerunt Dario. Erexit se Darius, et dixit: O uir  fortissime, quid est hoc quod agis? Cui Alexander: Dominus meus sedens in conuiuio donat militibus suis uascula illa in quibus bibunt. Quod si talis consuetudo non est inter uos, reddo uobis omnia. In hoc omnes tacuerunt, cogitantes quod talis consuetudo esset apud illos [208 1Kb] . Unus autem ex principibus militie, cui nomen Anepolis, quondam missus ad Phylippum exigere ab eo censum, uidit tunc Alexandrum, sedensque nunc in conuiuio cum eo facie ad faciem, intuitus est faciem eius, cepit cogitare in corde suo: Nonne iste est Alexander? Intellegens enim uocem et signa illius, accessit ad Darium, et dixit: Domine,  iste missus quem uides ipse est Alexander. Cognoscens autem Alexander quia loquebantur de illo et de cognitione eius, exiliit de sede sua, tollensque faculam de manu cuiusdam Perse tenentis eam, ante mensam regis percussit eum, et ascendens equum abiit. Perse uero insequebantur eum armati cum omni uelocitate, sed ipse ferens in manu faculam ardentem, tenuit iter rectum, insequentes autem cadebant in foueas; erat enim obscura nox. Darius autem sedens in solio suo, uidit signum infaustum, quia cecidit domus Xersis regis et statua eius, et doluit. Alexander itaque ueniens ad fluuium Stragan transiit, statimque dissolutus est fluuius, mortuusque est caballus eius antequam exiret, et tulit eum fluuius; Alexander uero exiliit in ripam, iunctusque  principi quem reliquerat, reuersus est ad suos; congregataque omni militia sua, ascendit in locum eminentiorem, et confortauit milites suos, dicens: Multitudo nostra non equatur multitudini Persarum, sed non conturbet nos multitudo illorum, etiam si centupliciter augerentur, quia non preualet multitudo muscarum paruitati uesparum. Qui audientes hec, laudauerunt eum.

Darius itaque mouit exercitum suum ualde magnum, transiitque fluuium Stragan, ut pugnaret cum exercitu Alexandri. Habebat autem currus falcatos. Cum autem uenisset uterque exercitus in campum, ascendit Alexander equum cui nomen Bucefalus, et stetit in medio ante omnes Persas. uidentes autem eum Perse, timuerunt ire super eum, quia diuinitas  quedam cooperiebat eum.  Mixtis autem utrisque partibus, pugnabant acriter, multique cadebant, sed ex parte Darii plurimi. uidens itaque Darius quia multi cecidere de suis, fugam iniit; fugerunt et Perse, multitudo uero curruum falcatorum fugientes occidebant suos, iacebantque sicut messis in campo. ueniens autem Darius ad fluuium, et inueniens eum adhuc congelatum, transiit; sed sequenti multitudine ingrediente, dissoluta est glacies, et plurimi mortui sunt; qui uero ingredi non poterant, eos insequentes Macedones occidebant. Fugit autem Darius, et ingressus palatium suum, prostrauit se super faciem suam in terram, ex altoque pectore dura trahens suspiria, dixit: Heu  me, quanta tribulatio apprehendit Persidam, quia humiliatus est Darius, qui subiugauit atque in potentiam suam redegit multas gentes! In puncto articuli unius diei euenit, quod humiles exaltentur super nubes, et sublimes humilientur usque deorsum. Deinde erigens se et in sensum suum rediens, scripsit ad Alexandrum epistolam huiusmodi:

Darius rex dominatori meo Alexandro gaudium. Recordetur tua clementia, quia et tu homo es; sufficit autem homini in quo sapientia est, cum habuerit uictoriam, ut non eleuetur amplius mens eius. Recordare igitur quia superna diuinitas concessit tibi hanc uictoriam, et quia refugium facio ad te; impende michi misericordiam; scis enim nos nostramque natiuitatem atque magnitudinem; concede nobis matrem  et uxorem ac filias, et dabo tibi thesauros quos habeo in terra Miniada et Susis et Mactra; quos thesaurizauerunt ibi patres nostri subtus terra, et constituam te dominum Persarum et Medorum. Cunctis diebus uite tue esto saluus, et concedatur tibi uictoria a Ioue.

Relecta hac epistola ab Alexandro, unus ex principibus militie Parmenius dixit: Alexander, tolle tibi cunctas has diuitias, et redde sibi pro quibus rogat. Cui Alexander: Miror, si per datum uult Darius recipere matrem et uxorem ac filias. Si uictus est Darius, michi datum non promittat, si iterum pugnare uoluerit et nos uicerit, utinam saluare ualeamus nosmet ipsos, quanto magis ut teneamus matrem eius et uxorem ac filias.

 Dimisit autem legatos, precipiens eis ut talia dicerent Dario. Precipiens itaque militibus suis ut mortuos sepelirent et uulneratis medicinam impenderent, aliquantos dies hiemauit ibi, faciens oblationem diis suis; precepitque militibus suis ut pulcherrima palatia Xersis regis comburerent: sed paululum penitentia ductus iussit ut hoc non facerent. Erant autem in hisdem locis sepulchra mortuorum, que fodientes, inuenerunt uasa aurea et argentea, inuenerunt etiam sepulchrum olouitreum, de quo a foris apparebat corpus hominis et capilli eius. Inuenerunt quoque ibi turrim, in qua multi truncati homines, alii uero erant ibi in custodia, qui clamauerunt ad Alexandrum, misericordiam postulantes, ut liberaret eos. Ipsa uero custodia erat pessima. Qui  iussit eos abstrahi de ipsa custodia, et uidens eos, doluit et plorauit, precepitque singulis dare dragmas mille, restituens illis proprietates suas.

Inter hec preparauit se Darius denuo ad pugnam, scripsitque epistolam ad Porum regem Indorum in hec uerba: Darius rex regum regi Poro gaudium. Nuper scripsi ad te deprecando ut faceres nobis adiutorium contra illos qui conati sunt dissipare palatium nostrum, quia hec bestia, que uenit super nos, ferocem habet mentem, et estuat animus eius sicut tempestas maris.  uolui recolligere ab illo matrem et uxorem et filias et offerre illi munera et noluit acquiescere. Nunc uero quamuis sine uoluntate mea pugnabo iterum cum eo, congregatisque gentibus  multis certabo usque ad mortem, quia melius est michi mori in bello, quam uidere desolationem regni et gentis mee. Congregamini ergo et parate uos ad portas Caspias. Omnibus qui uobiscum uenerint datum dabo, unicuique pediti per singulos menses solidos tres, equiti uero quinque, et cibaria illorum et quecumque necessaria tribuam illis, de spoliis uero captiuorum medietatem dabimus tibi, caballus quoque Bucefalus et imperiale paramentum Alexandri tuum sit, et ubicumque applicueris, dabo tibi centum et octoginta iuuenculas cum ornamentis earum. Cum acceperis epistolam hanc, festina uenire.

Homines uero Darii fugientes ad Alexandrum, nunciauerunt ei omnia hec. Qui audiens hec preparauit se, et dixit omnibus ut nullo modo uocaretur  imperator, si regnum Darii non optinuisset. Cumque audisset Darius aduentum Alexandri, timuit ualde. Duo autem ex Persis cum audissent eum appropinquare, statuerunt Darium occidere, estimantes se recepturos ab Alexandro magnam remunerationem, si eius inimicum occiderent. Cumque inuenissent Darium in palatio solum, euaginatis gladiis accesserunt ad eum. Quibus ait Darius: O karissimi mei, quondam serui, nunc autem domini, quare me uultis occidere? Plus honorati sunt Macedones quam uos; recedite a me; sufficit michi tribulatio mea; nolite michi hoc malum facere. Si occideritis me, et ueniens Alexander inuenerit me occisum quasi a latronibus, faciet uindictam in uos; non enim est gaudium imperatori, inuenire alium imperatorem mortuum  fraude. Illi autem ferientes eum gladiis, dimiserunt semiuiuum, et abeuntes absconderunt se, donec audirent sententiam Alexandri. Transeuntibus autem Macedonibus Stragan fluuium, abiit Alexander et intrauit Darii palatium. Inueniens autem eum iacentem in terra semiuiuum, fleuit, et exuens se clamidem imperialem cooperuit eum, et amplexatus uulnera eius, fleuit et dixit: Surge, domine Dari, surge, et sicut aliquando fuisti dominus totius imperii Persarum, recipe diadema tuum. Iuro tibi per potentissimos deos, quia ueraciter abrenuncio imperio tuo. Tunc Darius blanditer extendens manum suam, amplexatus est eum, et osculans manus eius et pectus, dixit: Fili Alexander, non eleuetur mens tua in uictoriali gloria quam habes; etiam si opera feceris  deorum, et manum tuam extenderis usque ad celum, semper recordare nouissimorum. Intuere me, qualis fui hesterna die et qualis sum hodie, quia dominator fui terrarum multarum, nunc uero in memet ipso non habeo potestatem, sed humiliatus sum miser usque ad puluerem. Sepeliant me manus tue, et ueniant in exsequias meas Macedones et Perse, et amodo gens Persarum et Macedonum efficiatur unum regnum. Commendo tibi Rodogoni matrem meam, ut sit tibi in memoriam matris; uigeat benignitas tua in uxore mea, Roxani filiam meam accipe tibi in coniugium; ex bonis parentibus filii iungantur in unum, tu de Philippo, illa de Dario. Hec dicens Darius, in manibus Alexandri emisit spiritum. Alexander uero  more regio composuit corpus eius, subponensque collum suum, portauit lectum illius una cum Persis; Macedones uero et Perse armati antecedebant cum magno obsequio. Flebant autem Perse non tam pro morte Darii quam pro pietate Alexandri.  Post sepulturam Darii tale proposuit Alexander edictum: Gauderem quidem, si non defecisset hic populus, sed quia uoluit deus Hammon me fieri uictorem Perside, oportet me diis gratias referre. uolo autem ut per unamquamque ciuitatem sint principes et rectores sicut temporibus Darii regis, et obediatur eis, omnia uero arma recondantur in domibus regalibus; uolo enim, ut pacifica et omni bono plena sit hec  terra, et hinc usque Elladam sit iter apertum, ut euntes et redeuntes cum negotiis nichil patiantur mali. Qui uero uindictam fecerunt de inimico meo Dario accedant, ut uideam illos et dignum honorem exhibeam cis, quia bonum seruitium fecerunt michi. Tunc interfectores Darii uenerunt ante eum, magnum sperantes premium; ille autem iussit eos decollari, dicens: Qui proprium dominum occidunt, extraneo quid faciunt? In hoc uociferatio magna Persarum facta est, laudantium eum quasi deum [* 2Kb] Erat autem ibi auunculus Darii, nomine Duriti, quem per totius populi petitionem ordinauit Perside ducem. Secundum preceptum uero Darii regis fecit uenire Roxani, filiam eius, accipiensque eam in uxorem, fecit eam sedere secum in throno regali, ut adoraretur ab omnibus  sicut regina. Tunc omnes Perse leuauerunt deos suos et duxerunt ante Alexandrum, laudando et celebrando nomen eius, dicentes: Quia nunc fecisti quod diis placet. Quibus ait Alexander: Nolo ut michi exhibeatis honorem sicut diis, quia corruptibilis ego sum et mortalis; ideoque dubito me sociare illis. Scripsit autem matri sue epistolam, ut et ipsa celebraret has nuptias in Macedonia.

 Completis itaque diebus nuptiarum, congregauit iterum milites suos, et cum audisset quod Porus rex Indorum uenisset contra eum in adiutorium DarÃ¼ regis, cepit ire obuiam ei in Indiam, ambulans per spaciosam terram et desertam, et transiens flumina inuadosa, et per colles cauernosos, fatigatusque est  una cum militibus suis. Qui etiam omnes dicebant: Sufficit nobis quia uenimus pugnando usque Persidam Dariumque subiugauimus, qui tollebat antea censum a Macedonibus; quid deficiemus querendo Indiam in locis in quibus bestie habitant, et obliuiscimur terram nostram? Hic Alexander nichil aliud optat facere, nisi ire preliando et subiugando sibi gentes. Dimittamus eum nos; eat ille quo uult. Audiens hec Alexander, stetit, dixitque omnibus: Separamini ab inuicem, Perse sint in una parte 210 1Kb] , Macedones et Greci in alia. Intuens autem Macedones et Grecos, dixit: O commilitones mei Macedones et Greci, Persides isti contrarii sunt michi et uobis; si  autem et uos posuistis in cordibus uestris ut contreatis michi, redite post tergum, et ite in patriam uestram; recordamini tamen quia et istos solus uici et quocumque iero pugnare cum barbaris, superabo illos. Scitis quia, quando consiliatus sum uobis, confortati sunt animi uestri; quando uenimus pugnaturi in campo, nunquid non ego steti solus ante omnes et pro omnibus solus pugnaui? Nunquid non ego solus pro saluatione uestra et totius patrie abii quasi missus ad Darium regem, et tradidi me multis periculis? Quid ergo? Si uultis pergere soli Macedoniam, pergite, quia ego uobiscum non uenio; cognoscetis autem quia nichil facere ualet militia sine consilio regis. Hec eo dicente, erubescentes milites poscebant ueniam, dicentes: Amodo uita nostra in manibus tuis  sit posita; quodcumque uis facere, fac. Multa uero pericula in ipso itinere passi sunt, multaque miranda uiderunt, que iuxta ipsius Alexandri descriptionem, ut aiunt littere, post referemus.

 Post aliquantos dies in finibus Indie obuiauerunt Alexandro legati Pori regis, deferentes ei epistolam continentem hunc modum: Indorum rex Porus latroni Alexandro, qui ciuitates obtinet latrocinando. Cum sis mortalis homo, quid preuales facere deo? Quod anxiasti homines persequendo, qui digni fuerunt sustinere angustiam, cum hominibus mollibus et qui nullam habuerunt uirtutem pugnasti, et quia uicisti eos, speras te uictorem esse in omnibus hominibus. uictorialis et ego sum, et non solum homines  obediunt michi, sed etiam dii. uenit aliquando Dionisius famosus pugnaturus in India, sed terga uertit ante Indos et fugit, quia Indorum uirtutem sustinere non potuit. Quapropter antequam turpitudo tibi eueniat, do consilium tibi et precipio ut festinanter reuertaris in terram tuam. Antequam Xerses esset, dabant nobis Macedones censum, sed quia non inuenimus in illa terra que placeant regi, uelut in terra inutili, dedignati sumus illam, quia omnis homo plus desiderat amplam causam quam paruam. Ecce contestor te ut reuertaris, et ubi dominationem habere non poteris, ibi desiderium non habeas.

Ut autem peruenit hec epistola ad Alexandrum, legit eam coram omnibus, et dixit: uiri commilitones, fortem animum uestrum non conturbent Pori regis  epistole; recordamini uerba epistolarum Darii regis, quam superbe et cum quanta locutus est audacia. ueritatem dico uobis, quia omnes barbari communem habent sensum et parum distant a bestiis. Hec dicens Alexander, scripsit epistolam regi Poro tali modo:

Rex Alexander regi Poro gaudium. Acuisti sensum nostrum, et prebuisti nobis audaciam ut pugnemus contra te. Dixisti enim in Macedonia nichil boni esse, Indiam uero omni dulcedine effluere; proinde toto conamine pugnabimus, ut acquiramus eam. Et quia dixisti omnem hominem plus diligere amplam causam quam paruam, ideo nos, qui parui sumus, ad  amplitudinem uestri culminis uenire optamus. Quia uero dicebat epistola tua quod non solum hominibus, uerum etiam diis existas imperator, ego ita pugnaturus uenio, quasi cum homine barbaro et qui se multum extollit, non quasi cum deo, quia unius dei arma totus mundus sufferre non poterit. Quin immo scias quia stulta elatio tua me non conturbat.

Hac epistola lecta, Porus rex iratus est, congregataque multitudine suorum atque multis elephantis, cum quibus Indi pugnare solent, exiit obuiam Macedonibus. Fuerunt autem in exercitu eius sine peditibus, quorum non erat numerus, 4000 octingente quadrige falcate, quadringenti elephanti portantes turres, in quibus stabant homines armati ad pugnam. Macedones uero atque Perse uidentes preparationem  atque multitudinem Indorum, turbati sunt, expauescentes non tantum multitudinem hominum quantum ferarum. Ferebat autem secum Alexander statuas hominum ereas, et sapienter cogitans, misit eas in ignem, ut calefierent, faciensque recepta ferrea quibus sustinerentur, iussit eas portari ante exercitum contra elephantos. uidentes itaque statuas elephanti, putauerunt quod homines essent, et extendentes promoscidas suas, id est rostra sua, secundum consuetudinem ut caperent homines, pre nimio calore statuarum incensi sunt, redeuntesque retro moriebantur, reliqui uero exturbati nullo modo pergebant pugnaturi super homines. uidens autem [211 1Kb] quod de feris factum est, turbatus est ualde. Perse uero impetum  facientes super Indos cum sagittis et lanceis, fugauerunt eos, cum tamen ex his et illis maxima strages hominum facta fuisset. Alexander autem sedens super equum suum Bucefalum, ingressus est pugnam, et preliatus est fortiter, quin etiam ipse caballus adiuuabat eum non modice, et per continuos uiginti dies pugnabant inter se. uidens itaque Alexander quia defecerat populus, stetit solus ante hostem, et locutus est Poro regi. Non decet imperatorem sic in uanum perdere populum suum, sed per semet ipsum ostendere uirtutem suam. Stet ergo populus tuus in parte una, et meus in altera, ego uero et tu soli pugnemus manu ad manum, et qui uicerit, illius computetur populus uterque.  Audiens hoc Porus, gauisus est, confidens in altitudine sua, que  erat cubitorum quinque, cum Alexander esset tantum cubitorum trium. Recedente itaque utroque exercitu et stante in suo ordine, pugnatum est ab illis duobus. uociferantibus autem militibus Pori, tornauit ille caput ad illos; Alexander uero impetum faciens in eum, complicatis pedibus exiliuit super eum, percutiensque illum gladio, prostrauit in mortem. Tunc acriter pugnatum est ab utroque exercitu. Stans autem Alexander dixit ad milites Pori: Miseri, post mortem regis uestri ut quid pugnatis? Qui dixerunt: Quia nolumus subdi uobis terram nostram, ne deuastetur. At ille ait: Cesset pugnatio uestra, et ite liberi ac securi in domos uestras, quia uos  non presumpsistis impugnare nos, sed rex uester. Hec dicens, castra metatus est et fecit sepeliri Porum.

De hac pugna alii aliter sentiunt, sic scribentes : Cum Poro, fortissimo Indorum rege, cruentissimum bellum gessit, in quo Alexander cum ipso Poro singulariter congressus, occisoque deiectus equo, concursu satellitum presentiam mortis euasit; Porus uero multis confossus uulneribus, captus est, sed ob testimonium uirtutis Alexander ei regnum restituit. Hec autem diuersitas etiam in epistolis que ipsius Alexandri dicuntur ad magistrum suum Aristotilem reperitur, que si ipsius sunt, diuersa sibi sentiunt. Ibi enim quodam loco scriptum est , quod ad Candacem reginam cum ueniret Alexander, Carator, filius eiusdem regine,  suadente uxore sua, que filia fuit Pori, eum occidere uoluerit, eo quod ipse Porum occiderit; in alio autem loco sic scriptum inuenitur, ut eadem uerba ponantur que ipsius esse dicuntur : uenimus, inquit, in illum locum, ubi Porus prius cum exercitu consederat quam pugnaremus cum eo; habebat autem desiderium uidendi me, et interrogauit aliquos de militibus meis, ubi essem uel quid facerem. Qui cum se nescire hec dicerent, uenerunt et nunciauerunt michi hec omnia. Ego autem exuens uestimenta regalia, indui militis unius indumenta, abiensque ad castellum, finxi me comparare uelle carnes et uinum. Cumque me uidisset Porus, uocauit ad se et interrogauit, quid Alexander faceret et cuius etatis esset. Cui inquam: Â»Quid faciat nescio, quia  pastor sum animalium cuiusdam militis Macedoni, de annis uero eius sapio quia senex est, et forsan nunc sedet ad focum, sicut est consuetudo senum.Â« Tunc ille repletus est gaudio, quod cum homine sene pugnare deberet, cum ipse iuuenis esset; et elatus in gloriam dixit: Â»Quare non intendit senectutem suam, quia uult pugnare cum iuuene?Â« Statim dedit michi epistolam minis plenam, rogans et premium pollicens, ut eam Alexandro darem. Cui cum iurarem, quod certissime ipse littere in manus Alexandri uenirent, abii, legensque epistolam, multum risum habui pro superbia et presumptione barbari. Post hec pugnaui cum Indis, et uici eos sicut uolebam, et tuli regna que habuit Porus, sed postea reddidi ea illi. Pro qua  re factus est ille Macedonibus summus amicus et manifestauit michi thesauros suos occultos; unde et ego et omnes comites mei diuites facti sumus; deinde duxit me ubi erant statue auree, quos ibi posuerant Liber pater et Hercules, et fuit diu socius itineris nostri.

Hec de dissonantia non solum hystoriographorum, sed ipsius quoque Alexandri, ut dicunt, litterarum idcirco posui, ne quis me de prima huius pugne descriptione arguat mendacii; ceterum prudens lector eligat, quid sibi de hiis maxime placeat.

 Igitur post pugnam cum Poro peractam, congregato magno apparatu,  Alexander abiit ad Oxidraces. Oxidraces autem non sunt superbi homines, neque pugnant cum aliquo; nudi enim ambulant, et dicuntur gymnosophyste, in tuguriis habitant, non habentes ciuitatem, neque habitationes alias. Rex autem huius gentis cum audisset aduentum Alexandri, misit ad eum honoratos suos cum epistola tali: Corruptibiles gymnosophyste Alexandro homini scribimus. Audiuimus quod uenias super nos. Si pugnaturus ueneris, nichil lucri acquires, quia, quod tollas aut auferas a nobis, non inuenies, sed et ipsum quod habemus nullo modo audet quis tollere, nisi quantum diuina prouidentia concesserit. Quod si pugnare uis pugna, nos simplicitatem nostram non dimittemus. Relegens hoc Alexander, remandauit eis dicens: Et nos pacifice ueniemus  ad uos. Statimque ingressus est ad illos. Intuens autem illos omnes nudos ambulare et in abditis tuguriis et speluncis habitare---filii uero et uxores eorum separate erant ab illis cum animalibus---, interrogauit unum ex illis: Non sunt sepulchra uobis? Qui ostendens ei habitationem suam, dixit: Ubi habito, sufficit michi. Conuocatis autem omnibus, Alexander dixit: Querite quod uultis, et dabitur uobis. Qui dixerunt: Da nobis immortalitatem. Quibus ille ait: Mortalis ipse cum sim, immortalitatem uobis dare non possum. At illi dixerunt: Et si mortalis es, quare uadis discurrendo huc et illuc et faciendo tanta et talia? Quibus ille ait: Iste cause non gubernantur nisi de superna prouidentia, cuius ministri sumus, facientes iussionem illius. Mare nullo modo  turbatur, nisi cum uentus fiunt ingressus. uolo quiescere et a pugnis recedere; sed dominus sensus mei non dimittit me hoc facere. Si omnes unius intellegentie fuissemus, totus mundus sicut ager unus esset. Hec dicens, cepit ire, et fatigatus est multum in ipso itinere, quia erant ibi loca inambulatoria. Deinde Adrestas, Catthenos, Gangaridas, cesis eorum exercitibus, Macedones expugnauere. Cumque ad Cophides uentum esset, ibi contra ducenta milia equitum pugnam commiserunt, et cum iam fessi, etate detriti, animo egri, uiribus lassi, difficile uicissent, castra ob memoriam plus solito magnifica condiderunt.

 Exin Alexander ad amnem Agesinem pergit, per hunc in oceanum deuehitur, ubi Gessonas  Sybosque, quos Hercules condidit, obpressit. Hinc in Andros [212 1Kb] et Subagras nauigat. Que gentes eum cum armatis 80000 peditum et 60000 equitum excipiunt, commissoque prelio, diu anceps et cruenta pugna tandem tristem pene uictoriam Macedonibus dedit. Nam fusis hostium copiis. Alexander exercitum ad urbem eorum duxit. Et cum murum primus ascendisset, uacuam ratus ciuitatem, solus introrsum desiliuit. Quem cum undique infesti hostes circumdedissent, incredibile dictum est, ut eum non multitudo hostium, non uis magna telorum, non tantus lacessentium clamor terruerit, solus tot milia ceciderit ac fugauerit. At ubi se obrui a circumfusa mullitudine  persensit, muri obice posteriora tutatus, contrarios facilius eo usque sustinuit, donec perfossis muris omnis exercitus ingreditur. In eo prelio sagitta sub mamma traiectus, fixo genu eatenus pugnauit, donec eum, a quo uulneratus est, occideret. Inde conscensis nauibus cum oceani litora peragraret,  ad urbem quandam, cui Ambira rex preerat, peruenit, sed in expugnatione ciuitatis magnam partem exercitus sagittis hostium ueneno illitis amisit; at post herba per somnium sibi ostensa et in potum sauciis data, cum reliquis subueniretur, urbem expugnauit.



DE MIRABILIBUS REBUS QUAS ALEXANDER uIDISSE DICITUR.


 In his ergo itineribus que et quanta pertulerit et quam miranda conspexerit, ipse, ut fertur, ad matrem suam Olympiadem et magistrum suum Aristotilem scribit, de quibus aliqua ob delectationem noticie rerum mirabilium breuiando perstringimus,  ceterum ueritatem ipsarum rerum iudicio legentium relinquimus.  Scribit itaque ad matrem suam, quia cum adhuc in Babylonia priusquam egrederetur de terra illa, erat ibi mulier quedam, que peperit filium, qui ab umbilico et sursum erat ut homo, deorsum autem erat ut bestia, similitudinem habens canis. Quem cum peperisset, cooperuit eum adduxitque Alexandro regi, mandans ei, ut liceret sibi cum eo secrete loqui. Que cum uocata ueniret, ait: Iube omnes exire, secretum habeo indicare tibi. Omnibus ergo recedentibus, discooperiens infantulum monstrauit ei. Quem uidens rex, miratus est, uocatoque ariolo, interrogauit eum, quid hoc portenderet. Qui susspirans dixit: O rex, appropinquabit tempus tuum, ut exeas de hoc seculo.  Medietas corporis, que habet aspectum hominis, tu es, pars autem uersa in bestiam homines sunt qui post te uenient. Audiens hec Alexander, tristis effectus est, et dixit: O Iuppiter, oportuit quidem ut dies obitus mei in pace finiretur, ut hoc quod proposui perficeretur, sed quia tibi sic placet, suscipe me tecum immortalem.

 Coadunato autem populo suo, exiit, et uenit ad columnas Heraclii, unam auream, alteram argenteam, habentes in longitudine cubitos duodecim, in latitudine duos.

Inde mouentes, ingressi sunt desertum, inueneruntque loca frigida atque sic obscura, ut pene se mutuo non agnoscerent.

Inde ambulantes per septem dies, uenerunt ad fluuium  calidum, uideruntque ibi mulieres Amazonas speciosas nimis, equitantes in horridis uestimentis, argentea arma in manibus tenentes; es autem et ferrum ibi non inuenitur. Iungens autem se exercitus ad ipsum fluuium, transire non potuit, quia latitudo et altitudo illius magna erat nimis, plenusque erat reptilibus et bestiis.

Abinde uenientes ad mare Rubrum, inuenerunt montem nimis altum, in quem ascendentes, uisi sunt sibi, quasi essent in celo. Cogitauit autem Alexander cum amicis suis, ut instrueret aliquid tale, quo posset ascendere celum, ut probaret, si esset hoc celum quod uidemus. Fecit ergo sibi sedem excogitatam, et apprehendens griphes duos, colligauit eos catenis, et posuit uectes ante eos, et in summitate eorum cibaria illorum. Ceperunt igitur sursum ascendere, donec terra tota sibi uidebatur sub se quasi  area et mare sicut draco gyrans eam. Diuina uero uirtus obumbrans griphes, deiecit eos in terram in loco campestri longe ab exercitu itinere dierum decem; nullam tamen lesionem sustinuit Alexander in cancellis illis, cum forti uero angustia iunctus est  militibus suis. Quem uidentes letati sunt, collaudantes eum. Iterum uenit in cor eius, ut mensuraret profundum maris, uocauitque astrologos et geometricos, precipiens eis ut facerent sibi uasculum tale, in quo posset in profundum maris descendere et mirabilia que ibi sunt perspicere. Qui dixerunt: Fiat dolius olouitreus et ligetur catenis, et regant eum milites fortissimi in submittendo et reducendo. Hoc audito Alexander, precepit talia fieri, et tali modo perquirens profundum maris, uidit diuersas figuras diuersicolorum piscium et quasi terrestrium animalium profundum maris ambulantium, multaque que dici non possunt.

 Postquam autem uenit in Persidam et interfecit Darium regem  mense Maio, ut ipse magistro suo Aristoteli scribit, subiugauit sibi omnem terram illius, et posuit in prouinciis orientis suos honoratos, et diuites facti sunt omnes. Mense autem Iulio deficiente, uenit in Indiam Fasiacen, ubi cum magna celeritate uicit Porum regem multasque diuitias inuenit. Apprehendit enim ciuitatem ipsius Pori et domum eius magnificam, in qua fuerunt quadringente columne auree cum capitellis aureis, et parietes domus erant uestiti laminis aureis, que erant grosse in spissitudine sicut est digitus hominis, uinea quoque aurea et racemi cristallini, quibus interposite erant gemme ignite et smaragdinee. Omnes etiam mansiones, que inerant ei, ornate erant de margaritis et unionibus et carbunculis, et ianuas habebant de ebore  albo, et laquearia subfixa de ligno quod dicitur ebenum et est nigrum nasciturque in India et Ethyopia, et camere erant facte de cypressis. Foris autem extra domum erant statue de auro posite et platani auree, et inter illas erant multa genera aucellarum uarii coloris, et habebant ungulas et rostra inaurata, et in auriculis pendebant margarite et uniones. Multa quoque uasa gemmea et cristallina et aurea inuenit ibi, argentea uero pauca.

Cumque omnia in sua potestate haberet, desiderauit interiorem Indiam uidere et ad portas Caspias peruenire. Quo cum tenderet cum omni suo exercitu, peruenerunt ad quendam fluuium, in cuius medio erat ciuitas cooperta, et in circuitu ciuitatis erat aqua quasi stadiis quatuor; ipsa uero aqua erat amara nimis uelut elleborum.  Ubi cum applicuissent hora diei tercia, quidam ex  iuuenibus audacioribus numero 37 euaginatis gladiis nudi ingressi sunt fluuium, sed surgentes ex eo bestie que dicuntur yppotami deuorauerunt eos. Gyrantes autem ceteri milites fluuium ex alia parte, perrexerunt superius, et inuenerunt stagnum dulce, ibique applicantes, accenderunt focos. Hora uero noctis tercia exeuntes subito ex ipsius stagni arundineto fere siluestres, uenerunt ad ipsum stagnum bibere, leones mire magnitudinis, pardi, tigrides, porci siluatici habentes dentes in longitudine cubiti unius, elephanti quoque et scorpiones habentes longitudinem unius cubiti. uenerunt et homines siluatici, habentes sex digitos in manibus et pedibus, qui incursum magnum fecerunt super milites, sed cum lanceis et sagittis eiecerunt eos a  se. Posuerunt autem focum in ipsa silua  arundinum, ut fugerent ipse fere, et ecce, uenit super eos bestia mire fortitudinis, fortior elephante, que irruens occidit ex eis uiginti sex, quidam autem armati occiderunt eam. Sequenti uero nocte exierunt ex arena uulpes et cocodrilli, et comedebant corpora mortuorum. uolabant ibi et uespertiliones tam magni sicut columbe, quorum dentes ut hominis, qui mordebant homines, auferentes eis nares et aures et digitos.

Mouentes inde, uenerunt in campum qui dicitur Actia, in cuius circuitu erat silua condensa; et erant ibi arbores fructifere, ex quibus nutriebantur homines agrestes, habentes formam gygantum, induti uestimento pellicio, qui exeuntes cum longis  contis occiderunt quosdam de exercitu. Quod uidens Alexander, precepit suos uociferare. Qui cum clamarent magnis uocibus, timuerunt illi et fugerunt, quia non erant illis cognite uoces humane. Insequentes autem eos milites, occiderunt ex eis sexcentos et triginta quatuor; ex ipsis uero ceciderunt centum uiginti septem. Manserunt autem per tres dies, comedentes poma arborum ipsarum.

Deinde uenerunt ad fluuium quendam, in quo erat ciuitas locuples ualde. Hora uero nona incumbente, uenit super eos quidam magnus homo agrestis, pilosus ut porcus. Alexander itaque precepit militibus suis, ut apprehenderent eum. Qui cum fecissent impetum in eum, ille neque timuit neque fugit,  sed stetit immotus. Precepit autem Alexander adduci puellam et mitti ante illum nudam. Ille autem impetum faciens apprehendit eam, et stetit in parte. Concurrentibus uero militibus, ut raperent eam, ille ruguit sicut fera. Cum maxima igitur angustia apprehenderunt eum, et iussit eum Alexander ligari et in ignem precipitari.

Inde mouentes, uenerunt in alium campum, ubi ab hora diei prima exiebant arbores de terra et crescebant usque in horam sextam, ab hora sexta usque ad occasum solis descendebant in terram; ferebant autem fructus ualde odoriferos. Precepit autem Alexander militibus quibusdam, ut tollerent de fructibus ipsis; sed mox ut accedebant propius, exiebant demones et flagellabant eos; audierunt  quoque omnes uocem quasi de celo sibi precipientem, ut nullus aliquid incideret ex ipsis arboribus, quia qui faceret moriretur. Erant ibi et uolatilia mitissima, sed quicumque uolebant ea tangere, exiebat ignis et incendebat eos. Mouentes etiam inde, uenerunt in fines oceani maris, et audierunt in insula quadam homines loquentes Grecam linguam. Quidam uero ex militibus exuentes se, uoluerunt ingredi ad ipsam insulam, sed surgentes bestie quedam de mari, apprehenderunt ex eis uiginti et submerserunt in profundum.

Exinde uenerunt in locum quendam, in quo erat arbor neque fructum habens neque folia, et sedebat super eam auis, habens super caput suum radios lucentes sicut sol.

 Deinde uenerunt ad montem quendam, sub quo erat ripa, in qua pendebat catena aurea, et ipse mons habebat gradus bis mille et quingentos ex saphiro. Ascendit autem Alexander montem ipsum cum aliquantis militibus, et inuenit ibi palatium, in quo erat templum totum aureum, et in eo tympana et cimbala ex auro, et lectus cum preciosissimis lectisterniis in quo iacebat homo magnificentissimus et clarissimus, indutus alba ueste bombicea, ornata ex auro et lapidibus preciosis, et circa eum uinea aurea, ferens botros ex lapidibus preciosis. Adorauit itaque Alexander hominem ipsum, et descendit.

Ab hoc loco perrexit per continuos quindecim dies, et uenit in terram que dicitur Prasiaca. Cognoscentes autem aduentum eius homines terre  illius, adduxerunt ei xenia, pelles ex piscibus similes pellibus leopardorum et pelles murenarum longitudine cubitorum sex. Erat ibi ciuitas murata sine calce, precisis ex monte lapidibus. Primatum ipsius regni tenebat quedam femina uidua, nomine Candacis, habens tres filios. Cui direxit Alexander epistolam talem: Rex Alexander regine Candaci gaudium. Dirigo tibi templum et statuam Hammonis, ut uenias et eamus simul ad montes et offeramus ei. Illa uero rescripsit ei: Candacis regina Merois Alexandro regi gaudium. Reuelatum tibi fuit ab Hammone deo tuo, ut ires et expugnares Aegyptum, quod tibi concessum ab ipsis diis. Nos itaque claras ac lucidas habemus animas, magis quam hi qui apud  te sunt.  Dirigo autem deo tuo Hammoni coronam ex lapidibus preciosis, uidelicet ex smaragdo et margaritis, et insertas catenas decem ex preciosis lapidibus. Tibi etiam dirigo infantulos Aethyopes centum, et intelligibiles aues psythacos ducentos, spingas ducentas, rinocerotes octoginta, pantheras tria milia, pelles pardoleonum quadringentas, cantharas aureas triginta, uectes ex ebeno mille quingentos, elephantos quadringentos quinquaginta. Tu uero remanda nobis, si totum mundum subiugasti. Inter legatos autem suos misit pictorem peritissimum, qui diligenter consideraret et depingeret figuram et formam Alexandri et afferret eam sibi. Quod et factum est. Unus autem ex filiis Candacis regine, cui nomen Candaulis, cum paucis equitibus abiit  ad tabernaculum Alexandri; custodes uero, qui uigilabant super exercitum, apprehenderunt eum, et duxerunt ad Ptholomeum, qui secundus erat ab Alexandro. Cui Ptholomeus ait: Quis es tu? Et ille: Filius, inquit, sum Candacis regine. At ille ait: Quare huc uenisti? Qui dixit: Exiui cum uxore mea exercere me cum paucis equitibus, et rex Bebrixorum, sciens pulchritudinem uxoris mee, uenit super me cum ualida manu et abstulit eam michi, et quia uolui me defendere, occidit etiam milites meos. Cui Ptholomeus: Expecta, inquit, interim. Et exiliens de tabernaculo suo, abiit ad tabernaculum regis, et excitans eum, narrauit ei omnia que audiuit a iuuene. Quo audito, surrexit Alexander, tollensque diadema capitis sui, coronauit Ptholomeum, et  dixit ei: Reuertere in tabernaculum tuum, et sede in solio regali, et dic, quia tu sis Alexander, et precipe alicui homini tuo, ut faciat uenire ad te quasi Antigonum hominem tuum ueniatque ad me et adducat me quasi Antigonum, et dum uenero recita michi coram ipso iuuene quecumque tibi dixit, et interroga me sub persona Antigoni, ut dem tibi consilium de hac re. Et ita factum est. Dixit autem Alexander sub persona Antigoni: Domine, si precipis, ego pergam nocte super ipsam ciuitatem et succendam eam igni, faciamque per uim reddi uxorem eius. Statim adorauit eum Candaulis, et dixit: O sapientissime Antigone, optimum fuisset, ut tu rex Alexander esses. Abiit autem Alexander hora noctis in silentio, et succendit ciuitatem illam. Euigilantes autem homines  ipsius ciuitatis, clamauerunt dicentes: Quid est hoc? Alexander dixit: Candaulis est cum plurimo exercitu, uolens ut sibi reddatur uxor eius; alioquin moriemini omnes per ignem. Irruentes autem homines illi fregerunt portas palatii, et abstrahentes inde uxorem Candaulis, reddiderunt eam illi. Qui uoluens se Alexandro dixit: Mi karissime Antigone, rogo te, ueni mecum ad matrem meam, quatinus tibi reddat digna meritis tuis. Gaudens Alexander dixit: Eamus ad Alexandrum, et postula me ab eo, et ueniam tecum. Significauit autem hoc antea Ptholomeo. Abiit ergo Candaulis et petiit eum ab eo; acceptaque licentia, abiit cum eo. Cum autem issent per uiam, uidens Alexander altos montes pertingentes  usque ad nubes, miratus est, uiditque excelsas arbores poma grandia portantes, et uites magnos botros habentes, in tantum ut homo unus non posset portare unum ex illis; uidit et nuces que erant sicut pepones, et dracones erant in ipsis arboribus et simie multe. Post paucos dies cum uenissent in ciuitatem Candacis regine, exiit ipsa foras obuiam illis, longa et pulchra nimis, portans coronam auream, et excipiens eos benigne duxit in palatium suum, quod erat optimum, et fulgebat tectum eius quasi esset aureum, lectisternia eius ornata ex auro purissimo, triclinia eius constructa ex lapide onichino, columne uero ipsius palatii erant ex ebeno; mense erant elephantine, fiale ceteraque uasa ex lapidibus preciosis. Subtus ipsum  palatium currebat fluuius, habens claritatem aque quasi ex auro. Illo itaque die comedebat Alexander cum filiis regine, altera uero die apprehendens eum Candacis per manum, introduxit eum in cubiculum, quod erat constructum ex lapidibus aureum colorem habentibus, lucebatque intus  quasi sol ibi refulsisset, eratque ibi trichnium ex lignis asiptis, que non incenduntur ab igne, aliud quoque cubiculum super ligna maxima cum rotis, quod trahebatur a uiginti elephantis. Hec uidens Alexander, miratus est, et dixit regine: Iste cause ammiratione digne essent, si apud Grecos fuissent. Irata regina dixit: ueritatem dicis, Alexander. Qui ubi nomen suum audiuit, uehementer expauit. Cui illa ait: Quare mutata est facies tua, quia uocaui te  Alexandrum? At ille ait: Domina, Antigonus dicor, non Alexander. At illa dixit: Ostendam tibi, quia Alexander es. Introduxitque eum in cubiculum suum, et monstrans ei imaginem suam, dixit: Agnoscis hanc imaginem! Ille autem cepit tremere et pallescere. Et illa: Quare mutatus est color tuus et expauescis, destructor totius Perside, destructor et Indie? Superasti Indos atque Parthos, modo sine militibus et sine aliquo conflictu cecidisti in manus regine Candacis. Unde scias, Alexander, quia nullo modo debet eleuari cor hominis in elationem, qualiacumque sequantur eum prospera, et ne cogitet in corde suo, quod non inueniat hominem fortiorem se, qui eum superabundet. Ille autem cepit stridere dentibus et tornare se in aliam partem. At illa ait:  Cur irasceris, et quare turbatus es? Quid nunc facere potest imperialis gloria tua? Et ille inquit: Irascor, quia non habeo gladium. Illa dixit: Et si haberes, quid faceres? Ait: Quia traditus sum tibi per meam uoluntatem, primum occiderem te, postea memet ipsum. Cui illa: Et hoc sicut sapiens imperator dixisti. ueruntamen ne contristeris, quia sicut tu liberasti uxorem filii mei de manibus inimicorum suorum, sic ego liberabo te de manibus barbarorum, quibus si notum fuerit de aduentu tuo, occident te, quomodo tu occidisti Porum regem Indorum, quia et uxor iunioris filii mei filia est Pori regis. Hec dicens, exiit tenens Alexandrum per manum, et dixit filiis suis: O fili Candaulis et tu, o filia Marpissa,  demus aliquod bonum huic misso Alexandri. Respondens alius filius eius Carator dixit: O mater, uerum est quidem, quia direxit istum Alexander et liberauit uxorem fratris mei de manibus inimicorum suorum reddiditque sibi eam, sed uxor mea compellit me occidere hunc Antigonum pro Alexandro, quia ipse occidit Porum patrem eius, ut recipiat dolorem pro eo Alexander. Candacis dixit: Quod nomen acquirimus, si hunc occiderimus? Ad hec respondit Candaulis: Me iste saluauit, et uxorem meam michi reddidit; in fide adduxi eum huc saluumque restituam in locum suum. Carator ait: Quid est hoc quod dicis? Modo in isto loco moriemur ambo. Candaulis dixit: Ego nolo hoc; quod si tu uis, paratus sum. uidens itaque Candacis, quia filii sui uolebant se  inuicem occidere, angustiata est, tollensque Alexandrum, secreto dixit: Alexander, non ostendis in hoc aliquam sapientiam, ut non occidantur pro te filii mei? Cui Alexander ait: Dimitte me ire et loqui cum eis. Qua permittente, abiit ad eos, et dixit: Carator, si occideris me, habet Alexander rex multos milites meliores me, sed si uultis ut tradam uobis ipsum inimicum uestrum, date michi quod postulo: tantum ut pacifici sitis inter uos, et iuro uobis, quia huc in palatium uestrum adducam Alexandrum. Crediderunt ei fratres, et pacificati sunt, et dona multa ei promiserunt. uocauit autem eum iterum regina Candacis occulte, et dixit ei: Beata essem, si te cottidie pre oculis habere possem; per te quippe uicissem omnes inimicos meos. Dedit ergo ei dona  regalia, inter que coronam ex lapide adamantinam et bruniam et clamidem stellatam. Inde abiens, iuit in criptam quam monstrauit ei Candaulis, dicens quod ibi comedissent dii. Igitur antequam ingrederetur fecit oblationem, et sic ingressus est, et uidit ibi caliginem magnam, et inter ipsam caliginem uidit lucentem stellam et apparitiones ydolorum, uidit et quosdam recumbentes, lucidos oculos sicut lucernas habentes, quorum unus dixit ei: Aue, Alexander. Cui ait: Quis es tu, domine? Et ille: Ego sum Sesonchosis, regnum mundi tenens, et mundum subiugans, et faciens omnes subiectos, sed tamen michi non est nomen tale quale tu habebis in tua quam fabricaberis Alexandria. Ingredere tamen amplius, et uidebis. Et uidit iterum aliam caliginem,  et quendam sedentem quasi in sede regali, cui dixit: Quis es, domine? Qui ait: Natiuitas deorum ego sum. uidi te in terra Lybie et modo hic esse uideris. Cui Alexander ait: Dic michi, quot annos uicturus sum. Ille respondit: Hanc causam quam interrogas oportet ut nemo mortalium sciat, quia si cognitus fuisset homini dies mortis sue, tanta tribulatio ei accideret, quasi cottidie mori deberet.  Facturus es ciuitatem, que gloriosa exstabit in toto mundo; ibi fabricabitur sepulchrum tuum, ibique requiescet corpus tuum.

Exiens inde, uenit ad milites suos, mouensque exercitum, applicuit [213 1Kb] ad Amazones, dirigens eis epistolam talem: Rex Alexander Amazonibus gaudium.  Pugnam quam cum Dario fecimus uobis non incognitam credimus, et quomodo expugnauimus Indiam aliasque gentes, que resistere nobis nullo modo potuerunt. Quapropter scribimus uobis, ut persoluatis nobis datum, quia non ueniemus super uos aliquod malum uobis inferre. Ad hec rescripta sunt ista: Amazones potentissime atque fortiores omnibus militiis Alexandro gaudium. Scripsimus et significauimus tibi, antequam uenias in fines nostros, ut scias quomodo uenias, ne forte patiaris turpitudinem. Scias, quoniam habitatio nostra est ultra fluuium in quadam insula, quam cingit ipse fluuius in gyrum non habens inicium neque finem, et ex una parte  habemus angustum introitum. Sunt inter nos que a uiris sunt intacte 214000; uiri enim nullo modo habitant inter nos; sed ultra fluuium in alia parte. Per unumquemque annum celebramus festiuitatem Iouis per triginta dies, et sic transimus uidere uiros nostros, et gaudent nobiscum triginta diebus. Si quis uult in leticia manere cum uxore sua, tenet eam per unum annum. Quod si mulier impregnata peperit masculum, tenet eum pater secum, et si feminam peperit, nutrit eam pater per annos septem, postea reddet eam matri sue. Cum autem pugnature uenerimus cum aliquo, sumus numero decies dena milia equitantes, alie autem custodiunt insulam nostram; et obuiamus inimicis nostris usque ad ipsos montes; uiri autem nostri insecuntur post nos,  et cum reuerse fuerimus cum uictoria, adorant nos uiri nostri. Si qua ex nobis ceciderit, hereditabunt eam que superuixerint. Ecce significauimus tibi consuetudinem nostram quam facimus omni anno; tu autem considera et fac quod oportet, et scribe illud nobis. Quod si pugnare uolueris, ad ipsos exiemus obuiam tibi; oportet enim ut stemus et pugnemus aduersum uos. Si autem uiceritis nos, nullam habebitis laudem, quia feminas uicistis, sed et quod tollatis a nobis non inuenietis. Unde caue, imperator, ne quid tibi aduersi contingat.

Legens Alexander epistolam hanc, risit, et ita rescripsit: Tres partes mundi apprehendimus, et uictoriam fecimus; unde si uobis resistentibus non pugnauerimus  uobiscum, turpe erit nobis. Attamen do uobis consilium. Si uultis perire et dimittere terram uestram ut non habitetur amplius, uenite sicut dixistis obuiam nobis ad montes. Si autem non uultis perire, ingredimini fluuium, et sic loquamur in unum. Iuro autem uobis per deos, quia nullum malum patiemini a nobis. Equites autem feminas quantas uultis dirigite nobis, et donabimus singulas, et post tempus dimittemus eas redire in terram suam. Datum autem quod uultis date nobis. Considerate ergo et scribite nobis. Ille autem considerantes, direxerunt ei poledros decem et caballos blancos, et inde profectus est.  Legitur tamen quod Halestris siue Minothea procax Amazon cum 300 feminis ad eum uenerit, gratia suscipiende ab eo sobolis excitata.

  Cum autem perueniret Alexander ad portas Caspias, et miraretur terram illam quia erat bona, cognouit ibi aliqua que sibi uidebantur odiosa. Erant enim in ipsis locis diuersi serpentes et bestie, de quibus dixerunt homines loci illius ut cauerent se. Tulit autem centum quinquaginta peritos locorum qui sibi ducatum preberent, et perrexit cum omni exercitu mense Augusto per ardentissimum solem et per arenosa loca, promittens premia ductoribus, si illum saluum ducerent. Peruenerunt autem in Bactriacen, ubi sunt gentes que dicuntur Seres, et sunt ibi arbores habentes felia uelut lanam, unde homines  illius terre faciunt sibi uestes. Sed et duces itineris collegerunt ex ea. Quadam uero die dum iter agerent, ceperunt sitim habere maiorem. Quam cum Alexander sufferre non posset, quidam miles Zephilus nomine inuenit aquam in petra cauata, de qua impleuit cassidem suum et attulit regi, plus diligens eius uitam quam suam. Ille autem conuocans exercitum, coram omnibus fudit ipsam aquam in terram, ne, dum uideret exercitus quod ille solus biberet, plus sitire inciperet. Laudauit autem bonitatem Zephili quam habuit in eum, et optima dona dedit ei. Confortatus uero de hoc exercitus cepit ire. Apparuit autem non longe flumen in deserto, in cuius ripa erant canne alte sexaginta pedibus et grosse sicut pinus, ex quibus fiebant tabule ad faciendas  casas. Ibi ergo posuerunt castra. Cumque ex eadem aqua bibere uellent, erat amara sicut fel. Angustiabatur itaque rex plus de animalibus quam de hominibus, quia illa sitim temperare minus nouerant,  milites autem alii lingebant ferrum, alii bibebant oleum, alii uero ad tantam peruenerant necessitatem, ut urinam suam biberent. Pergentes igitur iuxta ripam eiusdem amari fluminis, circa octauam diei horam uenerunt ad castellum unum, in insula eiusdem fluminis positum, quod ex predictis cannis erat edificatum. Ibi uiderunt paucos homines nudos, qui statim ut exercitum uiderunt, absconderunt se. Alexander autem uolens loqui cum eis ut aquam sibi ostenderent, cum nullus eorum  appareret, iussit paucas iactari sagittas, ut uel propter timorem sagittarum exirent; sed illi plus se absconderunt. Tunc misit in ipsum flumen ducentos ex Macedonibus cum leuibus armis. Qui cum iam quartam partem fluminis pernatassent, ecce de profundo emerserunt yppotami [214 1Kb] fortiores quam elephanti, et uidentibus ceteris et plangentibus, deuorauerunt eos. Yppotami autem medii sunt homines et medii caballi. Iratus autem Alexander in eos qui exercitum per talia loca [215 1Kb] ducebant, iussit centum ex eis mitti in flumen, et ceperunt ypppotami ebullire sicut formice, et deuorauerunt eos. Inde moti, ad undecimam diei horam uiderunt in ipso flumine homines in nauiculis rotundis de canna factis, et interrogauerunt eos, ubi aquam dulcem inuenirent. Qui indicauerunt eis lacum dulcis aque in ante reperiendum.  Ibant ergo tota nocte fatigati de siti, et erat eis angustia, quia omnes ibant armati. Occurrebant autem eis leones, ursi, tygrides, et per totam noctem pugnabant cum eis. Alia uero die, cum iam lassi essent, hora quasi octaua peruenerunt ad ipsum lacum. Posuerunt itaque ibi castra in longitudine et latitudine ad tria miliaria; lacus uero erat spaciosus ad miliarium unum. Tunc locauerunt elephantos in media parte castrorum, ut continere se posset exercitus, si quid eis nocte superueniret, et incidentes siluam que erat circa lacum, faciebant focos mille  quingentos, horaque undecima cenauerunt. Cumque luna lucere inciperet, subito uenerunt scorpiones et serpentes alieque fere bibere de ipso lacu, et tota terra illa resonabat de sibilis serpentium. Ponebant ergo milites scuta in fronte castrorum per ordinem, et tenebant lanceas in manibus, et sic recipiebant serpentes contra se uenientes, et aliquantos occiderunt ex eis. Recedentibus autem serpentibus circa terciam noctis horam, cum iam sperarent se requiem habituros, ecce de montibus ueniebant alii serpentes columnis grossiores, erectis pectoribus, apertis buccis, de quorum [oculis [216 1Kb] ] scintillabat uenenum, alitusque eorum erat mortifer; cum quibus pugnabant plus quam unam horam noctis, et occisi sunt ab eis triginta serui et uiginti milites.  At postquam recesserunt serpentes, uenerunt cancri, habentes dorsa dura sicut cocodrilli, que iactis lanceis perforata non sunt; multos tamen ex illis occiderunt in igne, reliqui intrauerunt lacum ipsum.

 Iam uenerat quinta uigilia noctis, et requiescere uolebat exercitus, et ecce uenerunt leones albi maiores tauris, et concutientes ceruices suas, cum murmuratione magna fecerunt impetum in eos; ipsi autem exceperunt eos uenabulis suis, et mortui sunt. Post hec uenerunt porci mire magnitudinis, habentes diuersos colores, et cum illis similiter pugnauerunt. Interea apparuit bestia una similis caballo, maior elephanto, tria habens cornua armata, uidensque castra, antequam biberet de lacu, dedit impetum in castra, resistentibusque militibus,  occidit ex ipsis uiginti quatuor, quinquaginta conculcauit; tamen occiderunt eam. Deinde uenerunt et uespertiliones, sicut et supra scriptum est, quasi columbe, habentes dentes sicut homines, et feriebant milites in facies suas, et plagas eis inferebant. uenerunt et surices sicut uulpes, et quecumque animalia mordebant, statim moriebantur, homines autem ex morsibus eorum non mortui sunt. Appropinquante autem luce uenerunt aues similes uulturibus, habentes colorem rubicundum, pedes uero et rostra nigra, et impleuerunt totam ripam laci, et extrahentes pisces de lacu comederunt, homines uero non nocuerunt. Iratus autem Alexander contra duces uie, fecit eis abscidi manus et pedes, ut uiui a serpentibus comederentur, hortatusque  est milites, ut fortes essent nec in aduersis sicut femine deficerent.

 Motis inde castris, Alexander tetendit usque ad mare, probare uolens, si posset orbem circuire per oceanum, et quoniam homines loci illius dicebant tenebrosa ibi loca, et quod Hercules et Liber non ausi essent ad illas partes accedere, ordinauit sinistram partem Indie circuire, ut non esset locus sibi incognitus. Inuenerunt autem paludem siccam, que habebat cannas multas, per quam cum uoluissent transire, exiuit inde bestia similis  yppotamo, habens pectus sicut cocodrillus, et in dorso gestabat quasi serram, dentes habens fortissimos, subitoque occidit de militibus duos, nec potuit transforari lanceis; cum malleis tamen ferreis occiderunt eam.

Deinde uenientes ad ultimas Indie siluas, posuerunt castra in longitudine miliariorum sex, in latitudine uero duorum et dimidii, prope fluuium qui dicitur Bucmar. Erat autem hora diei undecima. Et cum iam cenare uellent, ecce subito ueniebant pastores et qui ligna trahebant, nunciantes quod multitudo elephantorum de silua uenirent super eos. Alexander uero precepit equitibus de Thessalia, ut tollerent secum porcos et occurrerent eis in equis, sciens quod grunnitum porcorum timerent elephanti,  sicque fugati sunt. Milites autem sonantibus buccinis persecuti sunt eos, et subneruantes eos, occiderunt ex eis nongentos octoginta, et tulerunt ex eis dentes et cornua, et redierunt in castra, illamque noctem habentes quietam, alia die ceperunt ire in alias partes Indie. Inuenientes autem campos patentes, uiderunt ibi homines masculos et feminas nudos, quorum longitudo erat nouem pedum, et habebant consuetudinem et in terra et in fluminibus morari. Nam dum quidam de exercitu uellent ire ad eos, subito immerserunt se in flumine.

Deinde uenerunt in siluam de cinocephalis plenam, hoc est hominibus canina capita habentibus. Qui cum eos percutere uellent, cum sagittis eos fugauerunt. Post hec dicentibus illis qui cum eis  erant de terra illa, quod nichil iam noui reperturi essent, ceperunt redire in Fasiacen, unde uenerunt, precepitque Alexander, ut tenderentur castra per 12 miliaria. Cumque omnia tentoria iam erecta essent et multi foci accensi, subito tanta uis euri flare cepit, ut omnia tentoria deiiceret, animalia quoque multum uexarentur, quia scintille de focis dorsa eorum feriebant eisque ualde nocebant. Colligentes ergo tentoria, inuenerunt uallem quandam, ibique castra locabant: sed ceciderant niues magne sicut lana. Alexander uero timens ne multum crescerent niues in castris, precepit militibus ut conculcarent eas, et tamen multi ex  niuibus extincti sunt, quingenti scilicet milites, qui et ibi sepulti sunt.

 uenerunt post hec ad speluncam ubi Liber pater iacebat, dictumque est, si aliquis in eandem speluncam intraret, quod tercia die febre periret. Tunc quosdam diiudicatos ibi miserunt, et ut dictum est esse inuenerunt.

Cumque iam apprehenderent uiam eundi in Fasiacen, occurrerunt eis duo senes, quos interrogauit Alexander, si quid noui scirent sibi demonstrare. Qui dixerunt, mirabilem causam se scire, sed uiam longam esse, scilicet decem dierum, iter quoque angustum et aquas multas et loca serpentibus plena. Cumque blando sermone sciscitaretur quid esset illud tam magnum, unus ex eis cum gaudio dixit:  uidebis, rex, duas arbores, unam solis, alteram lune, et arbor solis loquitur Indica lingua, arbor uero lune loquitur Greco sermone, et ab ipsis poteris scire que tibi debeant euenire. Cumque rem tam incredibilem audiret, cogitans quod per iocum talia dicerent fecit eos male tractari, dicens: Sic peruenit gloria mea ab occidente in orientem, ut isti senes de me risum faciant? Illi autem affirmabant iurando, quod nullam fallaciam dicerent, sed uerum esse quod dicebant ostenderent. Rogabant igitur eum amici eius et comites, ut nullo modo pretermitteret uidere talem causam. Tulit ergo 30000 equitum secum, mittensque ceterum exercitum in Fasiacen cum omnibus diuitiis quas collegerat, ipse cum delecta iuuentute secutus est senes illos per loca dura et districta.  uenientes autem ubi arbores erant, uiderunt locum largum et thure et opobalsamo plenum; est enim ibi silua ubi hec nascuntur, et homines loci illius his nutriuntur. Intrantes itaque locum sacratum, inuenerunt sacerdotem loci ipsius, cuius statura erat plus decem pedibus, et habebat corpus nigrum, dentes caninos, et ex auribus eius perforatis pendebant gemme. Quem cum salutasset Alexander, interrogauit eum, pro qua causa ueniret. Ille uero ait: ueni, ut uideam sacras arbores solis et lune. Barbarus respondit: Si mundus es a fornicatione, licet ut intres diuinum locum. Secuti sunt autem regem ex amicis suis trecenti, quibus precepit sacerdos, ut deponerent anulos et calciamenta. Erat  autem hora diei undecima, et exspectabat sacerdos donec occideret sol; nam dicebat eum tunc solere loqui et responsum dare, itemque de arbore lune dicebat, quod oriente et irradiante luna ipsa daret responsum. Igitur ceperunt deambulare per ipsam siluam, que erat muro inclusa, et uiderunt opobalsamum largissime currere de ramusculis arborum. In media uero silua erant arbores similes cypressis, alte pedibus centum. Cumque miraretur Alexander de illarum altitudine [217 1Kb] , et diceret quod de nimia pluuia tantum crescerent,  dicebat sacerdos, nunquam in illum locum pluere, neque auem neque feram neque serpentem in ipsos terminos intrare quia antiquitus a maioribus Indorum locus ille consecratus esset soli et lune. uoluit autem Alexander  immolare uictimas; sed prohibuit eum sacerdos, dicens, non licere in ipso loco quodcumque animal occidere aut incensum de thure facere; tantum oscularentur ipsas arbores, et rogarent solem et lunam, ut uera sibi responsa darent. Post hec uiderunt radios solis resplendere sursum in cacuminibus arborum, et sacerdos ait: Sursum respicite, et de qualicumque causa interrogare quis uoluerit, cogitet in corde suo, palam non dicat. Tunc cum magna cura ceperunt respicere, ne forte inter ramos arborum pica aut psithacus esset, quia solent humanam exprimere uocem. Cumque nil fraudis uiderent, cepit Alexander cogitare in animo suo, si  triumphans reuerti posset in patriam suam ad matrem et sorores karissimas. Cum subito arbor Indico sermone respondit: Sicut interrogasti nomen meum, Alexander, eris dominus orbis terrarum, sed uiuus in patriam non reuerteris, quoniam fata sic diffinierunt de te. Cumque ille interrogaret Indos quos secum adduxit, interpretati sunt ei sermonem. Tunc tres fidelissimi eius amici Perdicca et Clyton et Phylotas ceperunt plangere super hac responsione. uespere autem ueniens rex ad interrogandum arborem lune, cum stetisset iuxta arborem, interrogauit, ubi mori deberet. Et ubi splendor lune tetigit arborem, respondit arbor et dixit Greco sermone: Plenum iam finem etatis habes, Alexander, sed isto anno adueniente Maio in Babylone morieris, deceptus  a quo minime speras. Tunc plangere cepit, similiter et amici eius, et exiens inde tristi animo comedere noluit. Rogatus autem ab amicis ut non affligeret corpus ieiunio, contra uoluntatem suam manducauit modicum, et collocauit se in ipso sacro loco, ut paratus esset quando primum sol exiret. Alia die ualde diluculo surrexit, et amicos suos excitauit; sacerdos autem inuolutus pellibus iacebat, et ante illum posita erat in tabula de ebeno magna gleba de libano, que illi de cena remanserat Excitato itaque sacerdote, tercia uice intrauit ad interrogandum, et dixit: Dic michi, sacratissima arbor, cuius manus me occidere debeant, et quali morte mater mea et sorores mee moriture sint. Arbor Grece dixit: Si dixero tibi quis te occisurus sit, occides  eum, et ita mutabitur quod de te fata ordinauerunt, et irascentur michi tres sorores Cloto, Lachesis, Atropos, eo quod impedimentum ei fecerim [218 1Kb] quod illi statuerunt. Igitur post annum unum et octo menses Babylonie morieris, non per ferrum sicut putas, sed per uenenum; mater tua turpissima morte morietur, et non sepelietur, sed aues et fere comedent illam, sorores tue bene sese habebunt, tu autem in paruo tempore dominus eris terrarum. Nunc uero noli plus interrogare nos, sed exi de loco isto, et reuertere in Fasiacen. Sed et sacerdos monuit eum ut abiret, dicens, quod de planctu et ululatu amicorum eius irascerentur. Alexander itaque rediens dixit militibus suis, ut nulli dicerent quod audierunt, sed in fide sua conseruarent illud.

 Deinde uenerunt ad uallem quandam, in qua erant serpentes habentes in collo lapides qui smaragdi dicuntur, sed non permittunt aliquos transire uallem ipsam.  uiuunt autem ipsi de lasere et pipere albo, et singulis annis pugnant inter se, et multis morientibus soluuntur smaragdi, sicque colliguntur; unde et milites Alexandri aliquos tulerunt, qui magnam formam habuerunt. Inde per magna pericula uenerunt in locum, ubi erant bestie habentes capita sicut porci, caudas sicut leones, ungulas duas in latitudine sex pedum, cum quibus milites feriebant multum. Mixti eis erant et griphes,  qui fortiter feriebant rostris suis militum facies; sed cum sagittis et contis defendebant se. Perierunt tamen in eo certamine milites ducenti et octo.

Inde uenerunt ad flumen quoddam influens oceano, latum miliariis duobus et dimidio, in cuius ripa erant canne tam alte et grosse, ut uix triginta homines possent unam portare, ex quibus facientes naues, transierunt flumen, et inuenerunt ibi homines uestitos pellibus ballenarum, qui dederunt eis spongias albas et purpureas et conchas marinas capientes duos aut tres congios, dederunt et tunicas ex uitulis marinis factas, et cocleas que capiebant sextarium; posuerunt quoque ante eos uermes, quos traxerunt de ipso flumine grossos sicut coxa hominis, quorum sapor erat melior omni pisce; dederunt  et fungos rubicundos et murenas pensantes ducentas quinquaginta libras, dicentes, quod adhuc fortiores essent in oceano. Erant autem in eodem flumine femine capillate, que cum uiderint extraneos homines in ipso flumine natantes, apprehendunt illos, et aut suffocant illos in eodem flumine, aut trahunt eos inter cannas riparum, et quia ipse sunt nimium formose, faciunt illos secum tam diu concumbere, quousque sine anima remaneant, aut nolentes pre nimia ira occidunt. Milites uero Alexandri apprehenderunt ex eis duas, que erant albe sicut nix, habentes capillos longos per dorsa sparsos.

Abeuntes inde, uenerunt in locum, ubi erant fere, de quarum capitibus exstabant ossa serrata, sicut  gladius acuta, cum quibus feriebant milites fortiter, et multos clypeos perforabant, et occiderunt ex eis usque ad octo milia quadringentos quinquaginta, sicque cum multo labore magnoque periculo peruenerunt in Fasiacen. Ibi precepit Alexander militi suo Alconi, quem preposuerat in Perside, ut in Babylonia et in Perside statueret duas statuas de auro fusiles, altitudine uiginti quinque pedum, et in ipsis scriberet omnia facta sua, et in ultima India, ubi erant centum statue in honore Liberi et Herculis posite, erigeret idem Alcon statuas aureas quinque altitudine pedum decem in honore suo.  Post peragratam itaque Indiam et perdomitam Alexander cum ad saxum mire asperitatis et altitudinis, in quod multi populi confugerunt, peruenisset,  et cognouisset Herculem ab expugnatione saxi eiusdem terre motu prohibitum, emulatione permotus ut Herculis facta superaret, cum summo labore ac periculo potitus saxo, omnes illius loci gentes in deditionem accepit, Nisam urbem adiit, Dedalios montes regnumque Cleophilis regine expugnauit; que cum se dedisset, concubitu regnum redemit.

 Subacto igitur omni oriente, Babyloniam celeriter rediit, ubi eum exterritarum totius orbis prouinciarum legati opperiebantur, scilicet Kartaginensium totiusque Africe ciuitatum, Hyspanorum et Gallorum, Sicilie Sardinieque, plurime  quoque partis Italie. Tantus enim timor constituti in summo oriente ducis populos ultimi occidentis inuaserat, ut inde peregrinam cerneres toto mundo legationem, quo uix crederes peruenisse rumorem.  Erat autem ex principibus eius quidam Antipater, habens duos filios Cassandrum et Yolum, quorum Yolus pincerna erat regis. Hic ergo Antipater absente Alexandro multa contra eum clam moliebatur,  de quibus mater eius Olympias multis uicibus scripserat ei et angustiabatur. Cum autem moraretur Alexander Babylonie, misit Antipater ad maleficum quendam, egitque cum eo, ut daret sibi uenenosam potionem. Qui fecit ei talem potionem, ut non esset uas quod sustineret illam. Fecit ergo cantharellam ferream et misit  potionem in eam, dansque filio suo Cassandro, direxit eum in seruicium Alexandri, precipiens ut loqueretur fratri suo Yolo, quatinus potionem illam daret Alexandro. Accidit autem illo in tempore, ut percuteret Alexander Yolum in caput, non habentem culpam.  Unde iuuenis dolore commotus, accepit potionem animo grato. Cum autem sedisset Alexander in conuiuio cum principibus ac militibus suis, cepit letari et iocundus esse ultra modum. In medio autem conuiuio cum amplius ampliusque letaretur multaque ad conuiuas loqueretur, subito petiit sibi dari potum. Yolus infector tanti mali porrexit ei uenenum. Quod cum bibisset, subito exclamauit uoce magna, quasi aliquis misisset lanceam in iecur eius. Paululum autem continens se et sufferens  dolorem, surrexit a conuiuio, rogans principes ac milites sedere et comedendo ac bibendo letari. Illi uero turbati, surrexerunt a mensa, steteruntque forinsecus, ut uiderent euentum rei. Alexander autem uolens uomere, quesiuit pennam, ut mitteret in guttur suum ad prouocandum uomitum; Yolus uero inueniens pennam, liniuit eam ueneno, et porrexit illi. Quam cum ille in guttur mitteret, magis ac magis urgebat eum uenenum, totamque noctem illam duxit insomnem. Altera uero die cum sensisset se positum in malo, conuocauit omnes milites suos, et ammonuit eos, ut bene et pacifice inter se uiuerent. Facta uero nocte, precepit omnes exire de cubiculo, simul et Roxani uxorem suam. Cumque omnes exissent, precepit cuidam familiari suo ut aperiret  regiam  que erat super descensum fluuii Eufratis, et cum nemo ibi esset, erexit se de stratu suo media nocte, et exstinxit lucernam, et quia non ualebat erectus ire, manibus pedibusque reptauit per terram ad flumen, ut mergeretur in eo. Roxani autem uxor eius uigilans, et uidens eum tendentem ad flumen, secuta est eum cursu uelocissimo, et cum iam prope flumen se aduolueret, amplexata est eum, dicens: Heu me miseram, ut quid uadis temeti sum occidere? Cui ille: Oro te, Roxani,  nemo sciat finem meum, cum tu non fueris digna gaudere mecum. Que quamuis inuitum reduxit eum ad lectum suum, dicens: Si uenit finis tuus, ordina primum de nobis.  Statim fecit uenire notarium, et ordinauit testamentum: Si Roxani uxor mea genuerit ex me filium, ipse teneat regnum, et imponatur ei nomen quod principibus placuerit. Si autem filiam genuerit, eligant sibi Macedones regem quem uoluerint. Custos corporis mei et gubernator Aegypti Ptholomeus erit. Aliarum quoque prouinciarum dispositionem fecit, easque pueris suis, prout uoluerit dum adhuc uiueret, diuisit, quas diuisiones quia diuerse scriptas reperi, uelut incertas pretermisi.  Diffamatum est autem per cunctum populum, mortuum esse Alexandrum. Mox  cuncti Macedones uociferati sunt, dicentes cubiculariis: Scitote, quia omnes uos occidemus, nisi demonstraueritis nobis dominum nostrum.  Ille autem audiens et cognoscens eorum perturbationem, precepit, ut tollerent eum cum ipso lecto in quo iacebat, et ponerent eum in eminentiori et spacioso loco, ut posset uideri ab omnibus; et sedens in lecto, percussit pectus suum, flens amariter, et uoce magna clamauit: Heu me, Alexander moritur, et Macedonia minuetur! O Macedones, nomen uestrum amodo super barbaros non dominabitur. Tunc dixerunt Macedones omnes qui asstabant: Melius fuerit nobis omnibus mori tecum, quia post mortem tuam non stabit Macedonie regnum. Post hec mortuus est Alexander, et posuerunt eum in currum suum,  duxeruntque a Babylonia in Alexandriam. Ptholomeus autem, filius Lagi, pergebat ante currum eius, plorans et dicens: O fortissime Alexander, non occidisti tantos in uita tua, quantos in morte tua. Fuerunt autem dies uite eius 33, regni uero 12, sex ante destructionem regni Persarum, in septimo interfecto Dario illud destruxit, quinque postea regnauit [* 5Kb] .

  Igitur [219 1Kb] post mortem Alexandri cum multi sibi succederent, obtinuit Ptholomeus Aegyptum, Philippus, qui et Arideus, frater Alexandri, Macedoniam [220 1Kb] , Seleucus, qui et Nicanor, Syriam et Babyloniam et regna orientis, Antigonus Asiam,  ceteri quique loca sibi distributa.  Sed diuersas sortiti prouincias, mutuis se bellis consumpserunt, et per totum Macedonie regnum, hoc est per uniuersam Asiam et plurimam Europe partem uel maximam Lybie, horrendi subito bellorum globi confluxerunt. Causa uero et origo bellorum epistola fuit Alexandri regis, qua precepit omnes exules patrie libertatique restitui. Potentes autem ciuitatum Grecie timentes ne exules, recepta libertate, ultionem meditarentur, a regno Macedonum defecerunt, primumque Athenienses, contracto triginta milium exercitu et ducentis nauibus, bellum cum Antipatro, cui Grecia obuenerat sorte, gesserunt. Post hec bellum inter Antigonum et Perdiccam oritur grauissimum, multisque prouinciis et insulis  ob auxilia uel negata uel prestita dilaceratis, diu deliberatum est, utrum in Macedoniam bellum transferretur an in Asia gereretur, nouissime Perdicca Aegyptum cum exercitu ingenti petiit. Sic Macedonia, in duas partes discurrentibus ducibus, in sua uiscera armatur. Ptholomeus Aegypti uiribus et Cyrenensibus copiis instructus, occurrere Perdicce bello parat, Perdicca uero cum Ptholomeo acerbissime congressus, amissis copiis, ipse quoque interfectus est. Olimpias uero, Alexandri mater, post plurimas principum cedes per Cassandrum interfecta est, Hercules, Alexandri filius, cum matre Roxani in custodia positus cum iam quatuordecim esset annorum, ab eodem Cassandro interfectus est. Antigonus  autem cum filio Demetrio congressus contra Ptholomeum et Cassandrum atque Lysimachum, qui Seleuci societate fulti erant, prelio uictus est. Ptholomeus iterum cum Demetrio nauali prelio conflixit, et cum omnem pene classem atque exercitum perdidisset, uictus in Aegyptum refugit. Hac uictoria elatus Antigonus, regem se una cum Demetrio filio suo appellari iussit. Quod exemplum omnes secuti, regium sibi nomen dignitatemque sumpserunt. Igitur Ptholomeus et Cassander ceterique alterius factionis duces, cum decipi se ab Antigono singillatim uiderent, per epistolas se inuicem confirmantes, ceundi in unum tempus locumque condicunt, et bellum aduersus Antigonum communibus uiribus instruunt. Cassander finitimorum bellis implicitus,  Lysimachum clarissimum inter omnes ducem cum ingenti manu pro se sociis in auxilium misit, Seleucus quoque ex Asia maiore discedens, nouus Antigono hostis [221 1Kb] accessit. Hic itaque Seleucus plurima per orientem inter socios regni Macedonici [222 1Kb] bella gessit, principio Babyloniam expugnauit, Bactrianos nouis motibus assurgentes perdomuit, transitum deinde in Indiam fecit, que post mortem Alexandri, uelut detracto excussoque ceruicibus iugo, prefectos eius occiderat. Adunatis itaque Ptholomei sociorumque illius copiis, pugna committitur, cuius quanto potentior apparatus, tanto ruina grauior fuit. Nam in ea tunc totius pene Macedonici  regni uires conciderunt. In ipso bello Antigonus occisus est. Sed finis belli huius inicium fuit alterius. Nam cum uictoribus de preda non conueniret, iterum in duas factiones deducuntur, Seleucus Demetrio, Ptholomeus Lysimacho iungitur. Cassandro defuncto, filius eius Philippus succedit, sicque quasi ex integro noua Macedonie bella nascuntur. Antigoni filius Demetrius, augmento Grecie et totius Macedonie elatus, in Asiam transire disponit. Ptholomeus autem et Seleucus et Lysimachus experti priori certamine, quante uires essent concordie, iterum societate pacta adunatisque exercitibus, bellum in Europam transferunt aduersus Demetrium. His se comitem et belli socium Pyrrhus rex Epyri iungit, sperans Demetrium Macedonia posse depelli.  Nec spes frustra fuit; quippe corrupto eius exercitu ipsoque in fugam acto, regnum Macedonie Pyrrhus inuasit. Lysimachus autem, qui Ellespontum regebat, post interfectionem generi sui et necem filii assiduis parricidiis cruentatus, a militibus propriis deseritur, qui ad Seleuchum transeuntes hortati sunt eum, ut Lysimacho bellum inferret. Res namque fedissimi spectaculi erat. Duos quippe reges, quorum Lysimachus annorum erat 74, Seleucus autem 77, de eripiendis alterutrum regnis concurrere, in acie stare, arma gerere. Ultimum hoc quidem bellum Alexandri commilitonum fuit, quod ad exemplum humane miserie fuerat reseruatum, quippe cum orbem terrarum, exstinctis iam 34 Alexandri ducibus, soli possiderent, et angustissimos senectutis  ac uite sue terminos non asspicientes, angustos esse imperio suo totius mundi terminos arbitrarentur.  Seleucus quippe, capto iam antea Demetrio in Sicilia, regnum Asie destruxit, et ex duobus unum fecit.  In hoc autem bello Lysimachus, amissis uel interfectis prius quindecim liberis ante hanc pugnam, postremus occisus est, sicque Lysimachus solutio pugne Macedonice fuit. Sed nec Seleucus quidem de tanta uictoria impune letatus est; nam neque ipse post septuaginta septem annos quietem naturalis mortis inuenit, sed extortam sibi infeliciter uitam uelut immatura morte finiuit. Insistente quippe Ptholomeo, cuius sororem Lysimachus in matrimonio habuerat, insidiis circumuentus  occisus est. Hec sunt inter parentes, filios, fratres ac socios consanguinitatis societatisque commercia, quibus orbem Alexandro celeriter ac fortiter acquisitum annis quatuordecim dilaniauerunt, et ueluti opimam predam a magno leone prostratam auidi catuli discerpserunt, seque ipsos inuicem irritantes, in rixam prede emulatione consumpserunt.

 Anno ab urbe Roma condita 422o, qui est Alexandri Magni quintus [223 1Kb] , Alexander rex Epyrotarum, huius Magni Alexandri auunculus, traiectis in Italiam copiis, cum bellum Romanis inferre pararet, a Samnitibus, qui Lucanis suffragabantur, maximo  bello in Lucania uictus et occisus est. Post hec Romani iam potentes esse ceperunt, bellumque in centesimo et octogesimo fere miliario ab urbe cum Samnitibus Papirio dictatore gesserunt, ubi Fabius Maximus magister equitum absente Papirio felicissime dimicauit et 20000 Samnitum deleuit. Postea Samnites circumspectiori cura instructo exercitu, apud Caudinas Furculas angustiis locorum armisque conclusos Romanos, Tito Biturio et Spurio Postumio consulibus, ingenti dedecore uicerunt, quorum dux Pontius pro magna securitate uictorie Herennium patrem suum consuluit, utrum clausos occideret an parceret uictis. Ut uiuos tamen dedecori seruaret, elegit. Uniuersum quippe Romanum exercitum turpiter captum, armis uestimentisque  nudatum, uilioribus uestimentis tantum ob uerecundiam corporum tegendam concessis, longum ordinem uictorie agere precepit, sexcentisque Romanis equitibus in obsidatum acceptis, consules ignominia oneratos remisit, sub tali conditione pacis, qualis Samnitibus placuit. Sed si fidem federis Romani seruassent, aut hodie non essent, aut Samnitibus subiacuissent. Posteriori siquidem anno iubente senatu fidem soluunt, eosque Papirio consule in bellum cogunt, nec ante cedi uel cedere desierunt, quam uictis Samnitibus captoque duce eorum cum septem milibus, iugum eis reposuerunt. Eo tempore Appius Claudius censor aquam Claudiam urbi induxit et uiam Appiam strauit. Post hec Samnites reparato bello Quintum Fabium Maximum uicerunt,  tribus milibus hominum occisis. Postea cum pater eius Fabius Maximus legatus datus fuisset, et Samnites uicit, et plurima ipsorum oppida cepit. Deinde Publius Cornelius Rufinus et Marcus Curius Dentatus, ambo consules, contra Ramentas [224 1Kb] missi, ingentibus preliis eos confecere, ita ruinas ipsas urbium diruentes, ut hodie Samnium in ipso Samnio requiratur nec facile inueniatur. Tunc bellum cum Samnitibus per 49 annos actum sublatum est, neque ullus hostis fuit intra Italiam, qui Romanam uirtutem magis fatigauerit.

 Post Alexandrum Ptholomeus, Lagi filius, regnauit Alexandrie primus annis 40, a restauratione templi anno 198. Iste fuit uir  prudentissimus, ditissimus quoque ac fortissimus, tanteque potentie, ut Pyrrhum regem Epyrotarum regno depulsum restitueret, Cyprumque ac Phenicem multasque urbes et insulas ac regiones obtineret, et uicto Demetrio, filio Antigoni, Seleuco partem regni sui, que ab Antigono fuerat ablata, restitueret.  Hic, Hierosolima et Iudeis dolo subactis, multos ex eis iterum in Aegyptum transtulit, quos tamen postea benigne tractauit. Huius tempore princeps sacerdotum Hierosolimis Onias, Iaddi filius, fuit; quo mortuo, filius eius Symeon cognomento  Iustus principatum obtinuit [225 1Kb] .
[Table: 1Kb]

Philippus, qui et Arideus, frater Alexandri, regnauit Macedonie annis 7, a restauratione templi anno centesimo nonagesimo octauo.

Hinc Asie regnum incipit, in quo primus post Alexandrum regnauit Antigonus annis 18.

Cassander regnauit Macedonie annis 19.


Syrie regnum incipit.
[Table: 1Kb]

 Regnum Syrie et Babylonie [226 1Kb] et superiorum locorum nascitur, ubi  primus post Alexandrum regnauit Seleucus Nicanor annis triginta duobus. Hic, capto Demetrio, Antigoni filio, regnum Asie destruxit, et ex duobus, id est Asie et Syrie, unum fecit imperium. Unde et filius eius Antiochus, qui et Sother, post eum regnauit in Syria et Asia, post quem regnauit item Antiochus, qui dicebatur Theos. Has autem urbes condidit Seleucus: Antiochiam, Laodiciam, Seleuciam, Apamiam, Edissam, Beream, Pellam. Quarum Antiochiam 12o anno regni sui condidit et metropolim publice rei sue constituit.---Ex hoc tempore, id est ab inicio regni Seleuci, subputatur [227 1Kb] Grecorum regnum, iuxta Hebream [228 1Kb] historiam Machabeorum.

Demetrius, filius Antigoni,  regnauit in Asia 17 annis.

Antigonus et Alexander, filii Cassandri [229 1Kb] , regnauerunt in Macedonia annis 4.

Demetrius regnauit in Macedonia annis sex [230 1Kb] .

Pyrrus rex Epyri, corrupto exercitu Demetrii ipsoque fugato, regnauit Macedonibus menses 7, post quem Lysimachus annis [231 1Kb] sex.

 Anno ab Urbe condita 464o, qui est Ptholomei 35us, Tarentini, qui in ultima Italia sunt, Romanam classem forte pretereuntem hostiliter inuaserunt,  prefectos nauium occiderunt omnesque utiles bello reliquos uendiderunt precio; unde grande bellum inter eos ortum est.  Tarentum uero a Lacedemoniis conditum, Calabrie quondam et Apulie totiusque Lucanie caput erat, diuitiis, magnitudine, muris, portu ipsoque situ mirabile.  Romanus itaque exercitus cum Aemilio consule irruens in uniuersos Tarentinorum fines, igne ferroque uastat [232 1Kb] omnia, plurima expugnat [233 1Kb] oppida, iniuriam insolenter acceptam crudeliter uindicat [233 1Kb] . Tarentini uero cum plurimis finitimorum presidiis  fulcirentur, etiam Pyrrus rex Epyrotarum, qui ex genere Achillis originem duxit, quasi cognatam Grecie ciuitatem uindicaturus, totas uires Epyri, Thessalie ac Macedonie, elephantos etiam, usque ad id tempus Romanis inuisos, numero 20 in Italiam aduexit. Qui dum Delphici Apollinis consuluisset oraculum, ambiguum dedit responsum :

Aio te Aeacida Romanos uincere posse.

 Tunc primum Romani cum transmarino hoste dimicauerunt. Missus est contra eum consul Publius ualerius Leuinus. Qui cum exploratores Pyrri cepisset, eos iussit per castra duci omnemque exercitum ostendi sicque dimitti, ut renunciarent Pyrro que uiderint. Commissa itaque pugna, consumpta  est dies grauissimo certamine, omnibus utrimque mori paratis, fugere nesciis. Introductos autem inter currentia agmina elephantos, forma truces, odore graues, mole terribiles, ut uiderunt Romani, nouo pugnandi genere circumuenti et territi, maximeque pauitantibus equis, diffugerunt. Minutius uero, centurio quarte legionis, protentam in se belue unius promoscidam gladio desecuit. Qua uulneris dolore turbata et auerti compulsa, eius immoderato discursu permisceri ceperunt. Finis pugne etiam de noctis beneficio impositus est; Leuinus tamen per noctem fugit; Romanos uictos fuisse turpis fuga prodidit, ex quibus tunc cecidisse referuntur 14 milia peditum et octingenti octoginta, capti octingenti 20, equites autem cesi ducenti 46,  capti septingenti [234 1Kb] 12, signa 22 amissa. Pyrrus autem Romanos quos cepit summo honore tractauit, occisos sepeliuit. Quos cum [235 1Kb] aduerso uulnere et truci uultu etiam mortuos iacere uidisset, tulit manus ad celum, dicens, se totius orbis dominum esse potuisse, si tales milites sibi contigisset habere. Cuius uictorie titulum Pyrrus affigens templo Tarentini Iouis, ita scripsit in eo:

Qui inuicti ante fuere uiri [236 1Kb] , pater optime Olympi,
Hos egomet pugna uici, sum uictus ab hisdem.
Quem cum sui increparent, cur se uictum diceret qui uinceret, respondisse fertur: Si iterum eodem [237 1Kb] modo uicero, sine ullo milite reuertar Epyrum. Cumque legati mitterentur ad eum pro redimendis  captiuis, iussit Lyconum et Molossum eis obuiam ire, ipse uero cum equitibus procedens ad portam ciuitatis, honorifice suscepit eos, captiuos sine precio [238 1Kb] remisit. Unum autem ex legatis Fabricium cum pauperem uidisset, promisit ei quartam partem regni sui, ut se transferret [239 1Kb] ad eum; sed contemptus ab eo, ammiratus est illum. Pro hac ammiratione misit ad Romanos legatum, precipuum [240 1Kb] uirum Cineam nomine, qui pacem equis conditionibus peteret, scilicet ut Pyrrus partem Italie quam armis  occupauit teneret. Sed pax quam offerebat eis displicuit; remandatumque est ei a senatu, illum cum Romanis pacem habere non posse, nisi ab Italia recessisset. Iusserant autem omnes captiuos quos Pyrrus reddiderat infames haberi, eo quod capi potuissent armati, nec ante eos ad pristinum statum reuerti, quam [241 1Kb] sibi notorum hostium occisorum spolia retulissent. Ita legatus Pyrri reuersus est. A quo cum quereret Pyrrus, qualem Romam comperisset, Cineas dixit, regum se patriam uidisse, scilicet tales illic fere omnes esse, qualis unus Pyrrus apud Epyrum et reliquam Greciam putaretur. Secunda pugna inter Romanos et Pyrrum facta est in Apulie finibus, Publio Sulpicio et Decio consulibus, in qua pugna Pyrrus brachio transfixo saucius, prior  e bello secessit; elephanti capti, 20 milia hostium cesa sunt, et ex Romanis quinque milia. Fabricius quoque legatus uulneratus est. Anno interiecto, idem Fabricius contra eum missus est. Cumque uicina haberent castra, medicus Pyrri nocte uenit ad Fabricium, promittens se ueneno Pyrrum occisurum, si sibi aliquid polliceretur. Quem ille uinctum remittens ad Pyrrum, iussit ei dici que ille spopondit. Tunc rex ammiratus eum, dixisse fertur: Ille est Fabricius, qui difficilius ab honestate, quam sol a cursu suo auerti potest. Tunc rex ad Siciliam profectus est, Fabricius uictis Lucanis et Samnitibus triumphauit. Deinde Curius Dentatus et Cornelius Lentulus contra eum missi consules, de exercitu eius uiginti tria milia cedebant, 300 capiebant; ipse  Tarentum fugatus est, castra eius capta sunt, Curius in consulatu triumphauit, primusque Romam quatuor elephantos duxit. Quinto demum anno postquam in Italiam uenit, Pyrrus uictus aufugit [242 1Kb] , et post multa bella, que fecit in Grecia, apud Argos Achaie urbem, Spartani regni auiditate seductus, ictu saxi occubuit. Cuius pollex e dextro pede, si credendum est, remedio fuisse dicitur, si cuius renes [243 1Kb] tumentes eo tangerentur. Cumque ab Antigono uictore idem Pyrrus iussus esset [244 1Kb] exuri, sic arsit, ut idem pollex inueniretur intactus. Qui aureo loculo inclusus, in templo Iouis est conditus [245 1Kb] .

Ptholomeus Phyladelphus, filius Ptholomei superioris, regnauit Alexandrie annis 38, a restauratione  templi anno ducentesimo 38o.  Huius tempore pontifex Iudeorum Eleazarus fuit, frater Symonis cognomento Iusti, filius Onie filii Iaddi, qui sacerdotium pro tali suscepit causa.  Defuncto principe sacerdotum Onia, filius eius Symon Iustus successor exstitit. Quo moriente filiumque infantulum nomine Oniam relinquente, frater eius Eleazarus principatum sacerdotii accepit, quem Ptholemeus liberaliter muneribus tali occasione honorauit.  Demetrius Phalareus,  apud Grecos orator et phylosophus, super bybliothecam regis, cuius magnum habuit studium, constitutus erat. Qui dum studeret omnia per uniuersam terram inuenta congregare uolumina et acquirere si quid dignum audiret industria uel uoluntate regis, interrogatus ab eo quot milia librorum haberet, respondit, 20 milia, sed cito ad quinquaginta milia posse uenire, dicensque, nuntiatum sibi esse, apud Iudeos multa haberi bybliotheca regali digna, persuasit regi, annitente Aristeo, quodam regis amico necessario, ut ad Eleazarum pontificem Hierosolimam [246 1Kb] mitteret, rogans ut sibi uiros legem scientes destinaret, qui eam in Grecam linguam transferrent. Qui ex omnibus septuaginta uiros in lege doctissimos elegit, eosque regi transmisit. Illi  uero Alexandriam ducti et a rege benigne suscepti, Demetrio sunt commendati. Qui duxit eos in domum secretam et huic negotio aptam, secus litus maris positam, ubi per septuaginta duos dies omnem legem disertissime transtulerunt, cottidie huic negotio curam usque ad horam nonam impendentes. Quibus diebus transactis, congregauit omnes Iudeos Demetrius ad locum in quo translate fuerant leges, et presentibus interpretibus legit eas. Cumque multitudo complexa legem uel seniores eius interpretes Demetrium, eo quod magnarum rerum esset inuentor, laudasset, rogauit ut etiam presidibus suis daretur legenda. Gauisus ergo rex, uoluntatem suam esse perfectam, et relectis legibus, sensum et sapientiam  earum obstupescens, dixit ad Demetrium, ammirari se, quod nemo hystoriographus nec peta Grecus eiusdem legis meminisset, cum tam mira existeret. Cui Demetrius respondit, neminem ausum fuisse conscriptionem eius tangere, eo quod diuina esset, addens quod Theopompus uolens in hystoria aliquid de his conscribere, mente sit turbatus plus quam 30 diebus, donec inde sibi dementiam factam esse suspicatus, et in somnis quoque ammonitus, quod [247 1Kb] hoc ei ideo accidisset, quia diuinas leges scrutatus esset et ad impuros homines eas ferre uoluisset, cum humilitate a Deo ueniam supplicaret. Cumque scribere quieuisset, recepit sensum. Referebat etiam de Theotecto [248 1Kb] tragediarum peta, quia cum nisus [249 1Kb] fuisset in aliquo dramate eorum  meminisse que diuino continentur uolumine, obscuretis oculis, recognouit causam sue cecitatis, et ita liberatus est a passione, Deo [250 1Kb] ueniam largiente. Ptholomeus autem remisit eosdem seniores cum honore, donans unicuique stolas optimas et auri talenta duo et calicem unius talenti totumque conuiuii thorum. Principi autem sacerdotum Eleazaro destinauit per eos lectos decem cum argenteis pedibus et  conuenientem eis suppellectilem et calicem talentorum triginta et stolas decem et purpuram et coronam decoram et lineas de bisso centum, preterea et pateras et trullam [251 1Kb] et libatoria et crateras aureas duas Deo uouendas, omnesque Iudeos, quos in Aegypto captiuos inuenit, liberos esse permisit.  Abeuntes autem interpretes, et a regibus Asie honorati sunt.  Nam Seleucus Nicanor in ciuitatibus, quas per Asiam edificauerat, et in inferiore Syria et in ipsa metropoli Antiochia re publica sua dignos eos fecit, et equum eis honorem cum habitatoribus Macedonibus et Grecis deputauit.

 Anno ab Urbe condita quadringentesimo 70o, qui est Phyladelphi primus [252 1Kb] , Tarentini, morte Pyrri cognita, iterum noua aduersus Romanos sollicitant  arma, Kartaginensium auxilia per legatos poscunt et accipiunt; consertoque prelio, Romani uincunt [253 1Kb] . Ibi iam tunc Kartaginenses, quamuis nondum hostes iudicati, uinci tamen a Romanis posse senserunt. Que  res occasionem bellorum tribuit inter Romanos et Africanos. Que bella diu protracta ac nimium seuissima utrique experti sunt populi, quamuis demum Romani cum nimio sudore uictores existerent. Ariminus in Gallia et Beneuentus in Samnio hoc tempore a Romanis condite sunt. Anno prescripto prodigia uisa sunt, sanguis de terra in multis locis effossa profluxit, lac de celo in modum pluuie descendit.

Anno autem quadringentesimo octogesimo sexto, qui est Phyladelphi 17us, Romani Appium Claudium  consulem Mamertinis auxilia deposcentibus contra Hieronem Syracusanorum regem et Penorum copias, quas rex ipse conduxerat, in Siciliam miserunt. Qui tam celeriter eos uicit, ut ipse rex regum magnitudine perterritus ante se uictum quam congressum fuisse prodiderit. Hannibal uero senior dux Penorum in Agriginto ciuitate Sicilie obsidione cinctus a Romanis, ad summam egestatem perductus esset, nisi Hanno nouus imperator Kartaginensium cum equitibus mille quingentis et triginta milibus peditum et triginta elephantis superueniens, expugnationem ciuitatis paulisper distulisset; sed continuo capta est, Penique uicti et fugati sunt, Hannibal cum paucis euasit, undecim elephanti capti, Agrigentini sub corona omnes sunt uenditi.  Post hec, Gaio Aquilio Floro et Lucio Cornelio Scipione consulibus, Kartaginenses Hannonem in locum Hannibalis subrogauerunt, qui a Scipione consule uictus, confertissimis hostibus se immiscuit, ibique interfectus est. Hannibal iterum classi prepositus, infeliciter cum Romanis nauali prelio congressus et uictus, ab exercitu suo seditione orta lapidibus coopertus interiit. Lucio Manlio uulsone et  Marco Atilio Regulo consulibus, bellum in Africam translatum est, quibus Hamilcar dux Penorum et Hanno alter classi prefectus occurrerunt, consertoque nauali prelio, Peni in fugam uersi sunt, 64 naues perdiderunt, consules uictores in Africam transuecti sunt, Kartaginemque petentes, 300 aut eo amplius castella populati sunt. Manlius cum uictrici classe Africa decedens, 27000 captiuorum Romam euexit; Regulus in Africa remanens, contra tres duces dimicauit, Hastrubales et Hamilcarem ex Sicilia accitum. Cumque haut procul a flumine Bagrada castra posuisset, multos militum ad flumen descendentes serpens mire magnitudinis deuorauit. Regulus ad expugnandam bestiam cum exercitu descendens, squamis eius tela non recipientibus, iussit balistas,  quibus muri confringuntur, afferri, hisque ossibus eius confractis, occisa est. Cuius corium Romam deuectum 120 pedum spacio dicitur distentum. Kartaginenses itaque fracti bellis, inter multos quos precio conduxerunt in auxilium Xantippum regem Lacedemoniorum accitum bello prefecerunt. Qui cum Penorum copiis instructis ad pugnam procederet, 30 milia Romanorum militum prostrata sunt, Regulus dux ille nobilis cum quingentis uiris captus est, et in catenas coniectus, decimo tandem belli Punici anno nobilem triumphum Kartaginensibus dedit. Xantippus tam audacis facti conscius, rerum instabilium mutationem timens, ilico ex Africa migrauit in Greciam. Post hec fessi tot malis Kartaginenses, petendam esse pacem a Romanis decreuerunt,  ad quam rem Atilium Regulum antea ducem Romanorum, quem iam per quinquennium tenebant captiuum, inter ceteros legatos precipue putauerunt mittendum. Qui cum Romam ueniret, ductus in senatum, nichil quasi Romanus egit, dixitque se ex illa die, qua in potestatem Afrorum uenisset, Romanum esse [254 1Kb] desisse. Itaque et uxorem a complexu remouit, et senatui suasit, ne pax cum Afris fieret. Quod et obtinuit. Cumque uellent eum Rome tenere, negauit se in ea urbe mansurum, in qua, postquam Afris seruierit, dignitatem ciuis honesti habere non posset. Rediit ergo Kartaginem. Quem regressum machine illigauerunt et ad radium solis semper stare fecerunt, resectisque palpebris, in  somno [255 1Kb] necauerunt. Alter deinde Atilius Regulus et Manlius uulsco, ambo bis consules, cum classe ducentarum nauium et quatuor legionibus Lylibeum profecti, superueniente Hannibale, Hamilcaris filio, uicti sunt, maioreque exercitus parte perdita, ipsi uix euaserunt. Post hos Claudius consul cum classe ducentarum uiginti nauium ad Drepani portum contra hostem profectus est, ubi mox exceptus classe Penorum, dum contra auspicia dimicasset, superatus est, et ipse quidem cum nauibus 30 Lylibeum confugit, relique omnes aut capte aut submerse  sunt, nouem milia militum cesa sunt, 20 milia capta referuntur. Inter hec Lutacius consul cum classe trecentarum nauium in Siciliam transuectus est, cui Peni cum quadringentis nauibus magnisque copiis Hannone duce occurrunt, factaque pugna, uictus Hanno dux fuge primus fuit; 73 Punice naues capte sunt, 120 submerse, 32 milia capta, 14 milia cesa sunt. Post hec ad Lutacium, deinde Romam mittentes, pacem sub hac conditione fecerunt, ut Sicilia Sardiniaque decederent et per 20 continuos annos tria milia talentorum puri auri Romanis persoluerent; sicque finitum est hoc Punicum bellum per 23 annos protractum.

His temporibus argenteus nummus primum Rome figuratus est.  Aratus astrologus claruit, et  Quintus Ennius peta Tarenti nascitur, qui post Rome deguit, contentus unius ancille ministerio.

 Quo etiam tempore defuncto Eleazaro, principatum sacerdotii suscepit patruus eius Manases, frater Iaddi. Quo mortuo, successit ei Onias, filius Symeonis Iusti, quem, ut supra diximus, paruulum reliquit.
[Table: 1Kb]

  Phtolomeus Phyladelphus regnauit Alexandrie annis triginta octo.

Demetrius semet ipsum Seleuco tradidit, qui destructo [256 1Kb] regno Asie ex utroque unum fecit imperium.

Ceraunus, qui et Ptholomeus, regnauit Macedonie menses nouem, Meleagrus  menses duos, Antipater diebus 45.

Sostenes regnauit Macedonie annis duobus.

Antiochus, qui et Sother, filius Seleuci, regnauit in Syria et Asia annis 19.

Antigonus regnauit Macedonie annis triginta sex. Hic Lacedemoniam obtinuit Pyrrumque superauit.

Aratus agnoscitur.

Argenteus nummus Rome primum figuratur.

Iudeorum pontificatum post Eleazarum Manases, patruus eius, accepit.

Anni ab inicio 3700.

  Antiochus, qui uocabatur Theos, id est Deus, filius Antiochi Sotheris, regnauit in Syria et Asia annis 15. Iste aduersus Ptholomeum Phyladelphum gessit bella quam plurima et totis Babylonis atque orientis uiribus dimicauit. uolens autem Ptholomeus molestum finire certamen, cum ipse tamen magnas haberet copias, filiam suam Beronicen Antiocho dedit uxorem, qui de priore uxore Laodice duos habebat filios, Seleucum, qui cognominabatur Calinicus, et alterum Antiochum. Antiochus autem dicens, Beronicen  se uelle habere regni consortem et Laodicen in loco concubine, post multum temporis superatus amore Laodicen cum liberis suis reduxit in regnum. Que metuens ambiguum uiri animum, ne Beronicen reduceret, uirum per ministros ueneno interfecit, Beronicen uero cum filio quem ex Antiocho genuit Icadioni et Genneo principibus regis occidendam tradidit, ipsaque cum maiore filio Seleuco Calinico regnauit.

 Parthis a Macedonum imperio recedentibus, primus regnauit Arsaces, unde et Arsacide dicti sunt.
[Table: 1Kb]

Annus quingentesimus ab Urbe condita.

 Ptholomeus Euergetes, filius Ptholomei Phyladelphi, regnauit Alexandrie annis 26, a restauratione templi anno 276. Sub hoc Ihesus, filius Sirach, librum suum conscripsit.  Hic ergo Ptholomeus [257 1Kb] post mortem patris sui Phyladelphi, pro ultione patris et occise sororis, cum magno exercitu intrauit prouinciam regis aquilonis, id est Seleuci Calinici, qui cum matre Laodice regnauit in Syria, et cepit Syriam et Ciliciam et superiores partes trans Eufraten et omnem pene Asiam. Cumque audisset in Aegypto seditionem moueri, diripiens regnum Seleuci, 40 milia talentorum argenti tulit uasaque preciosa et simulachra deorum duo milia quingenta, in quibus erant et illa  que Cambises capta Aegypto in Persas portauerat. Gens uero Aegyptia idolatrie multum dedita erat. Et quia post multos annos deos eorum Ptholomeus retulerat, Euergetem eum appellabant. Et Syriam quidem ipse obtinuit, Ciliciam uero amico suo Antiocho gubernandam tradidit, et Xantippo alteri duci prouincias trans Eufraten.

 Anno ab Urbe condita quingentesimo octauo, qui est primus Euergetis, repentina subuersio ipsius Rome peruenit triumphum Romanorum. Siquidem Quinto Lutacio Catulo et Aulo Manlio consulibus, diuerse ignium aquarumque clades pene absumpsere urbem. Nam Tyberis insolitis auctus imbribus et ultra opinionem redundans, omnia Rome edificia in plano constituta deleuit;  diuerse qualitates locorum ad unam conuenere perniciem, quoniam que seuior inundatio tenuit, madefacta dissoluit, et que cursus torrentis inuenit, impulsa deiecit. Aquarum uero grauissimam cladem grauior ignis uastatio secuta est. Qui ignis, incertum unde surrexerit, plurimas ciuitatis partes peruagatus, hominum domorumque stragem miserabilem fecit. Dehinc cum omnia in circuitu foris deuastaret, edem ueste corripuit, unde Metellus cum arsuros Deos eripuit, brachio semiustulato, uix aufugit. Tito Simpronio Gracco et Gaio ualerio Falcone consulibus, bellum Romani Faliscis [258 1Kb] intulerunt,  que ciuitas Italie opulenta quondam fuit. Quod bellum ambo consules intra sex dies transegerunt, quindecim milibus hostium cesis.

Eodem anno etiam Galli Cisalpini noui extitere hostes, aduersum quos uaria sorte bellatum est. Nam in primo conflictu ualerio consule tria milia ex Romanis cecidere, in secundo 14 milia Gallorum cesa sunt, duo milia capta. Sed ob priorem cladem triumphus consuli denegatus est. Anno ab Urbe condita quingentesimo 17o, qui est Euergetis decimus, dux Penorum Hamilchar ab Hispanis in bello interfectus est, cum iam aliud bellum aduersum Romanos clam pararet.

 Ptholomeus Phylopator, filius Euergetis, regnauit Alexandrie annis 17, a restauratione  templi anno 302o.  Post fugam et mortem Seleuci Calinici filii Antiochi, quem interfecit Euergetes pater huius Phylopatoris, duo filii Seleuci eiusdem, uidelicet Seleucus cognomento Ceraunus et Antiochus qui appellatus est Magnus, prouocati spe uictorie, et in ultionem patris exercitu magno congregato, aduersus Ptholomeum Phylopatorem arma corripiunt. Cumque Seleucus maior frater tercio imperii sui anno occisus esset in Frigia per dolum Nicanoris, exercitus qui erat in Syria fratrem eius Antiochum cognomento Magnum de Babylone uocauit ad regnum Syrie, que eo tempore tenebatur a Ptholomeo Phylopatore. Cumque pugnasset aduersus duces eius, immo proditione Theodoti cuiusdam obtinuisset Syriam, in tantam  uenit audaciam, ut ultro Aegyptiis bellum inferret. Phylopator autem, amissa Syria proditione Theodoti, congregauit multitudinem plurimam aduersus Antiochum, initoque certamine iuxta opidum Raphie, quod est in finibus Aegypti, Antiochus omnem amisit exercitum, et per deserta fugiens, pene captus est. Cumque decessisset Syria, ad extremum federe et pactionibus conditionis cuiusdam pugna finita est.

 Sub hoc tempore Iudei multa mala tolerabant, dum terra eorum diuersis calamitatibus subiacebat. Nam cum Antiochus pugnasset contra Ptholomeum Phylopatorem et filium eius Epyphanem, Iudei in medio positi utrisque uincentibus laborabant, ut pares existerent naui turbate et tempestatibus  fluctuanti.
[Table: 1Kb]

  Seleucus Calinicus, Antiochi maior filius, regnauit Syrie et Asie cum matre Laodice annis 20.

Demetrius regnauit Macedonie annis 10

Antigonus regnauit Macedonie annis 13.

Iudeorum pontifex Onias.

 Seleucus Ceraunus, Seleuci Calinici filius, regnauit Syrie annos tres.

Antiochus, qui dictus est Magnus, frater Seleuci Cerauni, regnauit Syrie annis 36.

 Finito igitur primo Punico bello, quod per uiginti tres annos tractum est, iam Romani clarissima gloria noti facti sunt, et per anni spacium sine bellicis conflictationibus quieuerunt; eodemque anno Iani porte clause sunt, quod ab  Urbis conditione sub Numa Pompilio, Romuli successore, tantum contigit, postea uero per annos quadringentos quinquaginta non euenit. Eo tempore potentissimus Sicilie rex Hiero ad ludos Romam uenit, et ducenta milia modiorum tritici populo dono dedit.

 Anno ab Urbe condita 534o, qui est primus Ptholomei Phylopatoris, bellum Punicum secundum Romanis illatum est per Hannibalem ducem Penorum, filium Hamilcaris, qui ab Hispanis occisus est. Hic itaque Hannibal, dum adhuc nouem esset annorum, Amilcari patri ad aras iurauerat, ut cum primum posset contra Romanos pugnaret. Cumque 20 esset annorum, Saguntum, florentissimam Hispanie urbem, Romanis amicam, obpugnare aggressus est. Ad quem Romani legatos miserunt, ut a bello abstineret,  quos ille a se iniuriose abiecit. Miserunt pro eadem re Fabium Kartaginem, sed ille etiam cum [259 1Kb] ibi dura responsa percepisset: Que, inquit, mora est? In hoc ego sinu pacem bellumque porto, utrum eligitis? Illis subclamantibus: Bellum: Igitur, inquit, accipite. Et excusso in media curia toge sinu, quasi plane sinu bellum ferret [260 1Kb] , effudit. Interea Saguntini fame uicti sunt, et octauo demum mense capti, ultimis ab Hannibale penis afficiuntur. Tum Publius Cornelius Scipio consul cum exercitu mittitur in Hispaniam, Tyberius Simpronius in Siciliam. Hannibal uero, relicto in Hispania fratre suo Hasdrubale, Pyrineos transiuit montes, et inter ferocissimas Gallorum gentes ferro uiam aperuit, et nono  demum die a Pyrineo ad Alpes peruenit. Ubi dum montanos Gallos ab ascensu eum repellere obnitentes bello superat, atque inuias rupes igni et aceto ferroque rescindit [261 1Kb] , quatriduum commoratus, quinto die cum maximo labore ad plana peruenit. Traditur autem ad Italiam duxisse centum milia peditum, 20 [262 1Kb] milia equitum, 37 elephantos. Interea multi Ligures et Galli iunxerunt se Hannibali. Simpronius Tyberius Graccus, cognito Hannibalis aduentu, exercitum ex Sicilia traiecit Ariminum. Publius Cornelius Scipio Hannibali apud Ticinum primus occurrit, commissoque prelio, fugatis suis et pene omnibus uictis, ipse a filio Scipione admodum pretextato  et uix a puericia egresso, qui postea dictus est Africanus, ab ipsa morte liberatus, saucius tamen in castra rediit. Pugnatum deinde est ab eodem consule apud Treuium [263 1Kb] fluuium, iterumque Romani superati sunt. Simpronius consul et ipse conflixit cum Hannibale, et amisso exercitu, pene solus euasit. In eo tamen bello etiam Hannibal sauciatus est. Qui postea cum in Etruriam primo uere transiret, in summo Apennino tempestate correptus, biduo continuo immobiliter stetit, niuibus cum exercitu conclusus; ubi magnus hominum numerus, iumenta quam plurima, elephanti pene omnes frigore perierunt. Deinde in Tusciam ueniens, iuxta Sarnum fluuium, nebulis prospectum impedientibus, magnam partem sociorum ac iumentorum perdidit,  ipse autem uni elephanto, qui solus superfuerat, supersidens, uix difficultatem itineris euasit, sed oculum, quo iam dudum eger erat, uiolentia frigoris et uigiliarum ac laboris amisit.

Anno ab Urbe condita quingentesimo 40o, qui est septimus Phylopatoris, Aemilius Paulus et Terrentius [264 1Kb] uarro consules contra Hannibalem missi, per impatientiam uarronis, altero consule contradicente, apud Caudinas Apulie uicum omnes pene Romane spei uires perdiderunt. Nullo enim Punico bello grauius addicti sunt. Periit quippe in eo Aemilius Paulus consul, qui dum saucius in quodam saxo resedisset, Lentulo sibi equum offerente, quo fugiens cladi superesset, noluit, atque ibi persedit,  donec ab hostibus interemptus est. Perierunt ibi consulares atque pretorii uiri 20, senatores aut capti aut occisi 30, nobiliores uiri 300, pedestrium militum 40 milia, equitum tria milia quingenti quinquaginta. uarro consul cum quinquaginta equitibus uenusium fugit. Nec dubium est, illum diem ultimum Romani status futurum fuisse, si Hannibal mox post uictoriam ad Urbem contendisset. Hannibal in testimonium uictorie sue tres modios anulorum aureorum Kartaginem misit, quos ex manibus interfectorum Romanorum equitum senatorumque detraxit. De exercitu suo cesa sunt tria milia multique sauciati. Interea uarro Romam rediit, eique gratie referuntur a senatu, quod publicam rem non desperasset. Ipse autem, non uite cupiditate, sed amore publice  rei se superesse, reliquo etatis sue tempore probauit. Nam barbam capillumque summisit, et postea numquam recubans cibum cepit. Honores quoque cum ei deferrentur a populo, recusauit, dicens, felicioribus magistratibus rei publice opus esse. Usque adeo autem ultima desperatio rei publice apud residuos Romanos fuit, ut de relinquenda Italia sedibusque querendis consilium ineundum putarent. Quod etiam auctore Cecilio Marcello confirmatum esset, nisi Cornelius Scipio, tunc tribunus militum, qui postea dictus est Africanus, eos cistricto gladio deterruisset singulis minitans, ac potius pro patrie defensione in sua uerba iurare cegisset.  Sub hoc tempore quatuor locis pugnabatur a Romanis, in Italia contra Hannibalem, in Hispania contra fratrem eius Hastrubalem, in Macedonia contra Philippum, in Sardinia contra Sardos et alterum Hastrubalem Kartaginensem, quem Titus Manlius, in Sardiniam missus, uiuum cepit Romamque portauit. Philippus quoque in Macedonia a Leuino uincitur, et in Hispania Hastrubal et Mago, tercius frater Hannibalis, a duobus fratribus Scipionibus superantur, qui tamen ambo Scipiones fratres in Hispania a fratre Hastrubalis postea occisi sunt. Unde omnibus pauore cunctantibus, Scipio, postea Africanus dictus, natus tunc annos 24, ultro se obtulit, et proconsulare imperium in Hispania sortitus, ultionem patris et patrui  precipue intendens, Pyreneum transgressus, primo impetu Kartaginem nouam Hispanie cepit, ubi copie auri argentique magne [265 1Kb] Penorum et nobilissimi obsides, quos ab Hispanis acceperant, cum magnis presidiis erant. Ibi etiam Magonem, fratrem Hannibalis, captum cum aliis Romam misit. Rome ingens leticia oritur. Cumque uniuersam Hispaniam a Pyreneo usque ad oceanum Scipio subegisset, reuocatus a Romanis, cum ingenti gloria Romam uenit, et 14o anno postquam Hannibal in Italiam uenerat, qui est 15us Phylopatoris, cum Licinio Crasso consul creatus et in Africam missus est. Scipio Africam aggressus, hiberna Penorum et mapalia Numidarum, que haut longe aberant ab Utica, nocte fecit incendi. Peni trepidi,  cum casu accidisse ignem putarent, inermes ad extinguendum cucurrerunt; qua de re facile ab armatis obpressi sunt. In utrisque castris 40 milia hominum igni ferroque consumpta sunt, quinque milia capta, duces ipsi miserabiliter ambusti egre diffugerunt; Hastrubal dux Kartaginem profugus uenit. Mox Syphax et Hastrubal plurimum reparantes exercitum, iterum cum Scipione congressi sunt, uictique fugerunt. Syphacem fugientem Lelius et Masinissa ceperunt, cetera multitudo Cirtam confugit, quam Masinissa obpugnatam in deditionem accepit; Syphacem ad Scipionem catenis uinctum adduxit, quem Scipio cum ingentibus spoliis plurimisque captiuis perducendum Romam Lelio tradidit. Qui cum in custodia Tyburti defecisset, sumptu  publico iussit senatus eum honorifice sepeliri. Qua re audita, omnis fere Italia Hannibalem dereliquit. Ipse autem Hannibal a Kartaginensibus redire iussus, ut subueniret patrie, quam Scipio uastabat, flens dicitur Italiam reliquisse. Ita anno 17o, qui est primus Ptholomei Epyphanis, liberata est Italia ab Hannibale. Legati autem Kartaginensium pacem a Scipione petentes, ad senatum missi sunt, et ex arbitrio. Scipionis pacem acceperunt; sed ueniente Hannibale Kartaginem, pax turbata est, multaque hostilia ab Afris facta sunt. Post hec Hannibal  frequentibus preliis uictus a Scipione, petiit et ipse pacem et colloquium Scipionis. Ubi cum se attoniti diu ammiratione mutua duo clarissimi duces conspexissent, infecto pacis negotio, discesserunt. Hannibal tres exploratores ad castra Scipionis misit, quos captos Scipio circumduci per castra iussit eisque ostendi totum exercitum, nichil de hostibus percunctatus, prandium quoque iussit eis dari, refectosque abire permisit Deinde prelium ab utroque duce commissum est, quod diu magnis ducum artibus dispositum, magnis copiarum molibus gestum est, quale uix ulla memoria fuit, quippe cum pertissimi uiri copias suas ad bellum educerent. Scipio tamen uictor extitit, pene capto Hannibale. Octoginta elephanti ibi aut capti  aut occisi sunt. Kartaginensium militum uiginti milia quingenti interfecti sunt. Hannibal omnia et ante prelium et in prelio expertus, primum cum multis equitibus, deinde cum uiginti, postremo uix cum quatuor inter tumultum elapsus, Adrumetum confugit, postea Kartaginem, post 36 annos ex quo inde paruus cum patre exierat, uenit, consultantique senatui Penorum, nullam spem esse nisi in petenda pace persuasit [266 1Kb] . Gaio Cornelio Lentulo, Publio [267 1Kb] consulibus, pax per Scipionem uoluntate senatus populique Kartaginensibus concessa est, naues tamen plus quam quingente in altum producte, in conspectu ciuitatis submerse sunt. Scipio iam tunc cognomento Africanus, cum omni gloria triumphans, Urbem ingressus est. Quem Terrentius,  qui postea erat comicus, ex nobilibus Kartaginensium captiuus, triumphantem post currum secutus est pilleatus, quod indulte sibi libertatis fuit insigne.

Anno igitur ab Urbe condita quingentesimo quinquagesimo secundo, qui est secundus Ptholemei Epyphanis, bellum Punicum secundum finitum est, post annum 19 quam cepit. Iactet se licet Roma uictoriis Hannibalem deuicisse, tamen in Campanie luxuriis commorantem prouincia deliciosa superauit; dum aquis innatat, dum piscibus atque ostreis passim infercitur, dum olet, potat, dormit, aquarum resolutio molliuit Punicam feritatem, et, quem alia durauerant, eum Seplasia opidum Campanie ungentis odoratis labefactauit  et uicit.
[Table: 1Kb]

 Ptholemeus Phylopator regnauit Alexandrie annis [268 1Kb] 17.

Philippus regnauit Macedonie annis 42. Hic cum rebellare pararet, primum per Leuinum consulem, deinde per Titum Quintium superatus est.

Ptholemeus Epyphanes, filius Ptholomei Phylopatoris,  regnauit Alexandrie annis 24 [269 1Kb] , a restauratione templi anno trecentesimo 19.  Huius patre Phylopatore defuncto, Antiochus Magnus, rupto federe et pacto quod cum patre fecerat, exercitum de superioribus Babylonie partibus congregauit, factaque pace cum Philippo Macedonum rege, contra hunc Epyphanem, qui tunc quatuor erat annorum, exercitum mouit [270 1Kb] . Pugnantibus autem inter se Antiocho et ducibus Ptholomei pueri, Iudea in medio posita multaque mala perpessa, in contraria studia scindebatur, sicut et sub Ptholomeo Phylopatore, patre eius, aliis Antiocho, aliis Ptolomeo fauentibus. Cumque Antiochus teneret Iudeam, missus Scopas, dux partium Epyphanis Ptholomei, aduersus Antiochum fortiter dimicauit,  cepitque Iudeam ; sed post modicum tempus Antiochus Scopam uicit, confligens cum eo iuxta fontem Iordanis, multosque de exercitu eius prosternens. Postea uero Antiocho capiente Samariam et ciuitates Syrie quas Scopas tenuerat, gens Iudeorum sponte ad eum ueniens, omnem eius exercitum in ciuitatem suscepit, et prono animo auxilium prebuit. Unde et ipse multa eis beneficia contulit, que Iosephus describit.

uolens autem Antiochus non solum Syriam et Ciliciam et Liciam et alias prouincias que erant partium Ptholomei possidere, sed in Aegyptum quoque regnum suum extendere, facta pace cum Ptholomeo per Euolem Rhodium, Cleopatram filiam suam septimo anno adolescentis despondit ei, et  13o anno tradidit, data ei dotis nomine omni Celesyria et Iudea. Nec tamen optinere potuit Aegyptum, quia Ptholomeus Epyphanes et duces eius sentientes dolum, cautius se egerunt, et Cleopatra magis uiri quam parentis fouit partes. Hic Antiochus Magnus duos habuit filios, fratres Cleopatre quam dedit Ptholomeo, Seleucum, qui cognominatus est Sother quique regnauit post eum, et Antiochum, qui dictus est [271 1Kb] Epyphanes et a patre Romanis datus est obses mortuoque fratre regnauit in loco eius; et hic est Antiochus qui dicitur illustris et nobilis in libro Machabeorum  qui 137o regni Grecorum anno regnare cepit multaque mala Iudeis intulit.

  Eo tempore pontifex Iudeorum fuit Onias, filius Symonis Iusti, fratris Eleazari. Is autem Onias paruulus mente et auarus pecunie, uectigal quod patres eius pro populo dabant, scilicet 20 talenta, non reddidit, unde regem Ptholomeum ad iram prouocauit. Qui mittens legatum nomine Athenionem in Hierusalem, culpabat Oniam, et minatus est quod terram metiretur ad iugera, et mitteret qui habitarent in ea. Audientes Iudei mandata regis, turbabantur, Oniam uero nichil horum flectebat propter auariciam suam. Quod audiens  Iosephus adolescens, sororis eius filius de patre Tobia [272 1Kb] , uir sagacissimus et inter suos nobilis, increpauit auunculum Oniam. Quo non attendente nec ad regem ire uolente, ultro se legatum ad regem obtulit pro necessitate populi, si per eum liceret sibi. Illo autem concedente et populo gratias agente, suscepit legatum regis in domum suam, et per multos dies magnifice tractans, muneribus honoratum remisit ad regem, dicens se continuo secuturum. Athenio autem rediens ad regem, cum ei omnia indicaret, aduenientem postea Iosephum rex et regina Cleopatra benigne susceperunt, inuenitque tantam gratiam coram rege, ut non solum populum liberaret, sed etiam dux Iudee atque humilis Syrie et finitimarum regionum ab eo constitueretur.  Is igitur 22 annis tributa Syrie et Fenicis atque Samarie dispensauit, populumque Iudeorum a paupertate et debilitate ad clarissimas rerum causas perduxit. Habuit autem septem filios de uxore sua, et de filia fratris sui Solini unum nomine Hyrcanum. Qui cum tredecim esset annorum, naturalem fortitudinem et prudentiam in se domonstrauit, ut etiam acerbam emulationem fratribus excitaret. Iosephus uero cupiens scire quis de filiis suis uirtute melior existeret, unumquemque ad doctorum studia destinauit, sed desidia disciplinarum indocti redierunt. Post illos autem adolescentulum Hyrcanum transmisit, uiam duorum dierum ad solitudinem seminare, dans ei 300 iuga boum, sed abscondens lora quibus ligarentur. Cumque ad locum ueniret  et lora non haberet, suadentibus aratoribus, ut pro his afferendis domum transmitteret, ille nolens tempus deperdere, occidit decem iugorum boues, et carnes quidem operariis dedit, pelles uero incidens, retinacula fecit; sicque seminata terra, ad patrem rediit. Pro qua mentis argutia pater eum benigne suscipiens, nimium dilexit, quod ei apud fratres inuidiam suscitauit.

Post hec nunciatum est Iosepho, filium Ptholomeo regi genitum esse, omnesque principes prouinciarum ad celebrandum natalem pueri diem cum apparatu maximo Alexandriam ire. Cumque ipse ire senio prohiberetur, interrogauit filios suos quis eorum uellet ire ad regem. Maioribus recusantibus  et Hyrcanum hoc facere posse dicentibus, consuluit ipsum. Qui cum se promisisset iturum, si tantum misisset epistolam Arioni dispensatori pecuniarum quas regi debebat, ut daret ei pecuniam necessariam, data epistola dimisit eum. Fratres autem eius scribebant omnibus amicis regis, ut eum interficerent. Qui cum uenisset [273 1Kb] Alexandriam, porrexit Arioni epistolam, acceptisque ab eo mille talentis, latenter accessit ad negotiatores, et comparauit ab eis centum pueros scientes litteras, unumquemque talento uno, et centum uirgines, singulas eodem  precio. Susceptus autem benigne a rege et ad conuiuium eius inuitatus, discumbens cum prioribus prouinciarum, ultimus omnium sedit, tamquam puer ab omnibus despectui habitus. Cumque omnes ossa ciborum ante illum in mensa proiicerent, ipso tacente, Triphon quidam, qui ad conuiuarum risus aptus erat, rogantibus conuiuis, iuxta mensam regis assistens, ait regi: uides, domine, anteposita ossa Hyrcano? Ex hoc coniice quod et pater eius sic omnem Syriam denudauit, sicut hec ossa iste a carnibus exspoliauit. Ridente autem rege ad uerba Triphonis et interrogante Hyrcanum cur tanta ossa ante eum iacerent: Apte, inquit, domine, nam canes semper ossa cum carnibus deuorant, sicut isti fecerunt, ante quos ossa minime iacent; homines uero comedunt  carnes, ossa autem iactant, quod et ego tamquam homo nunc feci. Rex autem miratus eius responsum tam sapienter dictum, iussit omnes plaudere, uerbum eius laudantes. Postera uero die Hyrcanus ad unumquemque regis amicum pergens et ad potentes aule, salutauit eos. Instante uero die natali filii regis, principes regi offerebant [274 1Kb] munera, qui multum, non plus quam uiginti talenta. Hyrcanus itaque assumens pueros et uirgines quos comparauerat, dedit unicuique talentum portare, et pueros quidem optulit regi, puellas autem Cleopatre regine. Omnibus igitur munificentiam eius ammirantibus, rex honorans eum liberaliter et donationes copiosas prestans, patri et fratribus et  omnibus magistratibus scripta pro eo transmisit. Audientes autem fratres eius, talia eum a rege meruisse et cum magno reuerti honore [275 1Kb] , in occursum eius egredi se simulantes, interficere illum omnimodo decreuerunt, etiam patre sciente, qui propter pecunias quas regi optulerat irascebatur, sed regem timens, iram celabat. Committentibus autem aduersus eum fratribus pugnam, multos eorum qui sequebantur occidit cum duobus fratribus suis; ceteri autem ad patrem Hierosolimam confugerunt. Qui postquam ad ciuitatem uenit, nullo se suscipiente, discessit trans Iordanem fluuium, ibique remoratus, uectigalia exigebat a barbaris. Per idem autem tempus regnabat in Asia Seleucus, qui dicebatur Sother, filius Antiochi Magni.

 Defunctus est autem Onias pontifex, filius Symonis Iusti fratris Eleazari, auunculus Iosephi patris Hyrcani, principatum sacerdotii derelinquens filio suo Symoni. Mortuus est autem et Iosephus, eiusque morte contigit seditionem pati populum propter filios eius. Nam maioribus bellum gerentibus contra Hyrcanum, dissensit ab inuicem multitudo, et plures quidem maioribus fratribus auxilium ferebant cum principe sacerdotum Symone, qui cognatus eorum et affinis erat. Hyrcanus autem discedens ab Hierosolima trans Iordanem, turrim ibi edificauit firmissimam ex lapide albo, et totam usque ad terram  sculpens diuersis animalibus, reliquis etiam edificiis locum muniuit, quem Tyrum nuncupauit. Prefuit autem illis partibus per annos 12, omni tempore quo Seleucus, filius Antiochi Magni, Syrie regnauit. Quo mortuo, frater eius Antiochus Epiphanes regnum obtinuit. Quem metuens Hyrcanus, ne ab eo tormentis afficeretur pro his que contra Arabas egerat, uitam propria manu finiuit. Cuius substantiam Antiochus sibi applicuit. Mortuus est autem et Symon pontifex, filius Onie, relinquens tres filios, Oniam, Ihesum, Oniam siue Ananiam; sed patri Onias in sacerdotii honore successit; et hic est ad quem Arius rex Spartarum, id est Lacedemoniorum, epistolas misit, dicens Iudeos et Lacedemones ex uno genere Abrahe descendisse.

  Anno ab Urbe condita quingentesimo quinquagesimo primo, qui Ptholomei Epyphanis computatur etiam primus, Titus Quintus Flaminius contra Philippum Macedonie regem missus est, et post prelia multa, quibus Macedones uicit, pacem Philippo dedit, sub conditione etiam Demetrium filium suum obsidem dedit.  Lacedemoniis quoque bellum Titus idem intulit, ducemque illorum Nauidem uicit et quibus uoluit conditionibus in fidem accepit, ingenti gloria triumphauit, ducens ante currum suum nobilissimos obsides, Demetrium Philippi filium et Armenem Nauidis. Transacto bello Macedonico, secutum est Syriacum.  Antiochus itaque Magnus rex Syrie,  cum regnum generi [276 1Kb] sui Ptholomei Epiphanis obtinere non posset, uertit se ad Asiam, et nauali certamine obtinuit Rhodum et Samum et alias insulas multas, deinde contra Romanos struens bellum, ex Asia transit in Europam. Tunc etiam Hannibal exhiberi Romam iussus a senatu, clam ex Africa profectus, ne Romanis traderetur, ad Antiochum migrauit eique se coniunxit. Quem cum apud Ephesum inuenisset cunctantem, mox ad bellum impulit.  Sed occurrit eis Scipio Nasica cum fratre suo Scipione Africano, isdemque Africanus familiare colloquium cum Hannibale habuit, sed infecto negotio, ab Antiocho discessit. Sequenti anno idem Scipio Africanus Hannibalem, qui tunc Antiochi classi preerat, nauali prelio  uicit et fugauit; frater quoque eius Lucius [277 1Kb] Cornelius Scipio Nasica consul, habens in auxilio Eumenen, Attali regis fratrem, ingenti prelio Antiochum uicit . Qui pacem rogans, eo iure obtinuit ut annis singulis mille talenta persolueret, atque ex Asia et Europa recedens, intra Taurum montem se contineret et Hannibalem concitatorem belli dederet.  Qui fugiens ad Prusiam regem Bythinie, cum a Romanis reposceretur, iam tradendus uenenum bibit. Antiochus uero filium Africani, quem utrum explorantem an bello [278 1Kb] cepisset incertum est, ultro remisit, filium quoque  suum Antiochum obsidem dedit. Scipio Nasica Romam rediens, ingenti gloria triumphauit, nomen et ipse ad imitationem fratris Asianus, quia Asiam uicit, accepit. Philippo autem Macedonum regi, quia contra Antiochum Romanis auxilio fuit, filius Demetrius [279 1Kb] redditus est.  Plautus ex Umbria Arpinas Rome moritur hoc tempore, qui propter annone difficultatem ad molas manuarias pistorem se locauerat, ubi quotiens ab opere uacasset, fabulas scribere ac uendere solitus erat. Titus Liuius tragediarum scriptor clarus habebatur eo tempore, qui ob ingenii meritum a Liuio a Salinatore, cuius liberos erudiebat, libertati donatus est.
[Table: 1Kb]

  Ptholomeus Epyphanes regnauit Alexandrie annis 24.

 Hoc tempore Scipio Africanus ab ingrata sibi urbe Romana diu exulans, apud Amiternum opidum morbo periit, et sepulchro suo inscribi iussit: Ingrata patria, ne ossa quidem mea habes.

Seleucus, qui et Sother, filius Antiochi Magni, regnauit Alexandrie [280 1Kb] annis undecim. Hic instinctu cuiusdam Symonis, qui erat prepositus templi Hierosolimitani, misit Heliodorum ad auferendas pecunias, qui correptus est a Deo, ut in Machabeorum legitur libro.

 Ptholomeus Phylometor, secundus filius Epyphanis regnauit Alexandrie annis  35, a restauratione templi anno tricesimo 43o.

 Perseus, filius Philippi, regnauit Macedonie annis 10.---Antiochus Epyphanes, id est illustris, frater Seleuci, filius scilicet Antiochi Magni, post mortem fratris sui Seleuci regnauit in Syria annis 12. Huius sororem Cleopatram habuit uxorem Ptholomeus, qui et ipse dicebatur Epyphanes, de qua duos filios accepit, quos moriens adhuc paruulos reliquit. Quorum maior, qui et pro eo regnauit, Phylometor, alter Physcon dicebatur. Antiochus autem, suo regno non contentus, exercitum ducere deliberauit in Aegyptum, tractus desiderio eius, et contempnens filios sororis sue quasi debiles ac tanta  negotia regere non preualentes. Perueniens igitur ad Pelusium cum magna uirtute, doloque circumueniens Phylometorem consanguineum suum, occupauit Aegyptum. Et cum adisset loca Memphitice ciuitatis, cepit eam, dein [282 1Kb] contra Alexandriam, ut obsideret Ptholomeum, cuius erat auunculus, tetendit, sed per duces Ptholomei pulsus est non solum ab Alexandria, uerum etiam tota Aegypto .  Inde reuersus, ad Hierosolimam  ciuitatem duxit exercitum. Quo perueniens, cepit eam sine conflictione alicuius, aperientibus ei portas his qui uoluntatis eius erant conscii, ingressusque ciuitatem, multos interfecit sibi contraria sentientes; sed et eos ipsos qui ei ciuitatem aperuerunt propter diuitias templi occidit, faciensque omnia mala illa que in Machabeorum hystoria scripta sunt, multis de templo ablatis, reuersus est Antiochiam.  Post biennium uero rursus contra Ptholomeum congregauit exercitum, et uenit Alexandriam. Cumque duo fratres, Ptholomei et Cleopatre filii, quorum auunculus erat Antiochus, obsiderentur Alexandrie, Romam miserunt legatos. Cum autem Romanorum legati uenissent Alexandriam, quorum unus erat Marcus Pompilius Lenas,  et inuenissent eum stantem in litore, senatusconsultum dederunt ei, quo iubebatur ab amicis populi Romani discedere et suo imperio contentus esse. Qui cum responsionem ad amicorum consilium distulisset, orbem fecisse fertur in arena cum baculo quem tenebat manu, et conscripsisse regem atque dixisse: Senatus et populus Romanus precipiunt ut in isto loco respondeas quid consilii geras. Quibus dictis ipse perterritus, ait: Si hoc placet senatui et populo Romano, recedendum est. Et statim recessit.

Per idem tempus, ut Iosephus  scribit, defunctus est Onias, filius Symonis, princeps sacerdotum, relinquens filium paruulum Oniam. Unde Antiochus fratri eius Ihesu principatum sacerdotii  contulit, quem postea iratus abstulit et iuniori eorum fratri Onie siue Ananie dedit. Habuit enim Symon, ut prediximus, tres filios, ad quos sacerdotii principatus ordine dicto peruenit. Ihesus autem Iasonem se nominauit, Onias uero siue Ananias Menelaus est nuncupatus, ut Iosephus dicit. Deinde subiungit idem Iosephus, Ihesum, id est Iasonem, prius sacerdotem contra Menelaum seditionem concitasse, eundemque Menelaum cum suis fautoribus, relicta religione paterna, se ad Antiochum contulisse, illumque contra Iudeos incitasse, et post ab Antiocho iuniore persuasu Lysie occidisse [283 1Kb] . In quibus uerbis uidetur Iosephus ab hystoria libri Machabeorum discrepare, in qua refertur  quod Menelaus frater fuerit cuiusdam Symonis de  tribu Beniamin, qui fuit prepositus templi, quique adhuc uiuente Seleuco, fratre Antiochi, propter odium Onie sacerdotis sibi resistentis, ne aliquid mali machinaretur in ciuitate, effecit ut Heliodorus a Seleuco mitteretur Hierosolimam ad auferendas pecunias de templo. Qui cum territus rediret, Symon non cessauit male loqui de Onia, et instigauit Apollonium ducem contra eum. Quibus ille cedens, contulit se ad regem, ut eius defensione tutus uiueret.  Post mortem uero Seleuci cum regnaret frater eius Antiochus, hoc quod de Onia Menelao Iosephus testatur, in hac hystoria  de Iasone, fratre Onie, narratur. Hic enim Iason, qui et Ihesus, collectis impiis, Antiochum adiit, eiectoque per pecuniam fratre Onia, sacerdotium accepit, et accepta licentia ut gymnasium Hierosolimis edificaret, ad ritus gentium relicta religione se transtulit. Post triennium misit Iason Menelaum, fratrem Symonis supradicti, portantem pecuniam regi [284 1Kb] pro sacerdotio promissam, scilicet quingenta nonaginta talenta, sed ipse Menelaus, promittens adhuc trecentas libras regi, Iasonem subplantauit. Sic Iason, qui fratrem Oniam expulit, ipse post expulsus de patria, secundum quod dignus erat, exul periit. Menelaus autem cum non  persolueret promissas pecunias, rex abstulit ei sacerdotium, et dedit illud fratri suo Lysimacho. Metuens uero Menelaus ne Onias reciperet sacerdotium, egit cum Andronico regis amico, quem rex abiens prefecit negotiis, ut Oniam interficeret; quod et fecit. Lysimacho quoque a Iudeis propter sacrilegia sua occiso, Menelaus sacerdotium recepit.  Quo ab Antiocho Eupatore, filio Antiochi, suadente Lysia, occiso, Alchimus quidam alienigena impius successit sacerdotio. Et hoc diuinitus percusso, deficientibus hereditariis successoribus, omnium uoluntate Iudas Machabeus suscepit sacerdotium. Onias quippe, filius Onie, quem moriente patre paruulum relictum supra diximus, uidens mala que fiebant, fugit ad Ptholomeum regem  Aegypti, et benigne ab eo acceptus, impetrauit ab eo regionem que Helyopoleos uocatur, ubi concedente rege construxit templum ad formam templi Hierosolimitani, quod per annos permansit usque ad tempus uespasiani. Ipsa autem urbs que uocabatur Onie, dimicantibus postea Iudeis aduersum Romanos, ad solum usque diruta [285 1Kb] est, et neque urbis neque templi ullum restat uestigium. Sub occasione igitur Onie infinita Iudeorum examina Aegyptum confugerunt. Asserebat enim Onias, in se impletum esse uaticinium Ysaie scribentis: Erit altare Domini in Aegypto et titulus Domini in terminis eius, et quod Ezras [286 1Kb] ante sexcentos annos predixerat, quod oporteret in Aegypto templum edificari Deo per uirum  Iudeum. Antiocho autem Iudeos affligente et ad gentilitatem per se ipsum et per missos suos cogente, Mathathias cum quinque filiis suis aduersus eos arma corripuit, et patrias leges uiriliter defendit. Quo post annum moriente, scilicet anno centesimo quadragesimo sexto regni Grecorum, qui est 13us Phylometoris, decimus uero Antiochi, filius eius Iudas Machabeus successit patri, et congregato exercitu, uindictam in male agentes exercuit. Is templum ab Antiocho destructum nobiliter renouauit et a sordibus ydolorum, quibus per triennium pollutum  fuerat, emundauit, anno centesimo quinquagesimo secundo. Audiens etiam Romanorum uirtutem, amicicias federauit cum eis et societatem. Post multa demum prelia feliciter gesta pugnans contra Bachidem, Demetrii principem, multos interfecit, et ipse occiditur anno quinquagesimo, cum regeret populum annos [287 1Kb] quinque. Cui succedens frater eius Ionathas, regebat populum per annos 17. Quo a Triphone occiso, Symon, frater eorum, tenuit principatum annis octo, quem accepit anno septuagesimo [288 1Kb] regni Grecorum.

 Philippo rege Macedonum mortuo, qui et aduersus Romanos bellum [289 1Kb] gesserat et postea Romanis contra Antiochum auxilium tulerat, filius eius Perseus regnum eius tenens, rebellauit,  adiutores eius habens Cotim regem Tracie et regem [290 1Kb] Illirici Gentium nomine. Romanis autem auxilio erant Eumenes rex Asie, frater Attali, Ariaratus rex Capadocie, Antiochus Syrie, Ptholomeus Aegypti, Masinissa, Numidie. Brusias autem rex Bythinie, licet Persei sororem [291 1Kb] haberet, utrisque se equum prebuit. Contra Perseum missus consul Publius Licinius, ab eo uictus est, nec tamen Romani regi pacem petenti prestare uoluerunt, nisi se et suos senatui subdidisset. Mox contra cum missus Lucius Aemilius Paulus consul, uicit eum, et cum ingenti pompa Romam rediit in naui eiusdem Persei, que inusitate magnitudinis ferebatur fuisse, adeo ut sedecim ordines remorum dicatur habuisse. Triumphauit autem Paulus in curru aureo, duobus filiis  suis utroque latere astantibus. Ducti autem sunt ante currum eius duo filii regis et ipse Perseus annis quadraginta quinque natus, qui post apud Albam in custodia defecit; filius uero eius iunior fabricam erariam ob tolerandam inopiam Rome didicit, ibique defunctus est.

Anno autem ab Urbe condita sexcentesimo, qui 26us Phylometoris inscribitur, cum omnes Romanos ingens Celtiberorum metus inuasisset, nec esset ex omnibus qui uel miles uel legatus ire in Hispaniam auderet, Publius Scipio, Africani nepos, qui et ipse post Africanus est dictus, ultro se militaturum in Hispania obtulit, cum tamen in Macedoniam contra Philippum deputatus esset. Profectus itaque in Hispaniam,  stragem magnam dedit, sepius etiam militis quam ducis officio usus; nam et barbarum prouocantem singulariter congressus occidit.

Eodem tempore Messala censor primus theatrum lapideum in Urbe construi iussit, quod ne tunc fieret, Scipio Nasica grauissima dehortatione obstitit, dicens inimicissimum fore populo bellatori hoc ad nutriendam desidiam lasciuieque commentum, adeoque mouit senatum, ut non solum omnia theatro comparata [292 1Kb] uendi iusserit, sed etiam subsellia in ludis poni prohibuerit [293 1Kb] , et ut neque urbani, neque  qui a foris mille passibus adessent, sedentes ludos spectarent, ne fortitudo illorum mollesceret. Illo quoque tempore Tuccia uirgo uestalis arguebatur incesti. At illa purgare se argumentis dedignata mortalibus, ad [294 1Kb] Tyberim detulit cribrum, idque submergens [295 1Kb] , prece addita, inquit: O uesta, si pia sum, si uirgo sum, hanc e Tyberi aquam ad templum tuum deferam. Et pertulit.

Anno sexingentesimo secundo tercium Punicum bellum exortum est. Igitur cum senatus abolendam Kartaginem decreuissent, profecti consules Lucius Manlius Censorinus et Marcus Manlius, et Scipio tunc tribunus militum, prope Uticam castra maioris Africani tenuerunt. Ibi Kartaginensibus euocatis iussisque ut arma et naues traderent nec moratis,  tanta uis armorum repente tradita est, ut facile tota ex his Africa potuisset armari. Sed postquam arma tradiderunt et derelicta urbe recedere procul a mari decem milibus passuum iussi sunt, dolorem ad desperationem contulerunt, aut defensuri ciuitatem, aut cum ipsa per ipsam sepeliendi, moxque sibi [296 1Kb] duos Hastrubales duces creant, armaque facere aggressi, postquam es ferrumque defecit, aurea argenteaque fecerunt. Consules Romani urbem aggressi, cum aliquantam muri partem [297 1Kb] machinis diruissent, a Kartaginensibus uicti sunt atque repulsi. Quos fugientes Scipio defendit, hoste intra muros repulso. Is apud omnes ingenti metu et reuerentia erat, nam et paratissimus ad dimicandum et promptissimus erat ad consulendum, nec quicquam magis  duces Penorum uitabant, quam contra eam partem Romanorum committere ubi Scipio dimicabat. Per idem tempus Masinissa rex Numidarum, per annos fere sexaginta amicus populi Romani, mortuus est anno uite sue nonagesimo septimo, ualentissimo semper corpore perseuerans. Hic est uir qui numquam in ymbre uel maximo caput suum texit aut frigore, et tam diu in uno stetit uestigio, ut prius iuuenes lassitudine cederent, quam ille de loco in quo steterat moueretur. Si stetisset, ne membrum quidem tota die mouebat, si iter ingressus est eques, non descendebat, si pedes, non ascendebat, solebatque equitans in exercitu nocti diem sepissime coniungere, et sui custodiam tutelamque seuissimis  canibus committebat. Post octogesimum sextum annum genuit filium, cui nomen fuit Methuma, nichilque quod iuuenis fecit euo ultimo pretermisit. Moriens igitur 44 filios reliquit, inter quos diuisorem esse Scipionem iussit. Qui postquam inter eos Numidie regnum diuisit, Kartaginem reuersus est.

Anno a Roma condita sexingentesimo sexto, qui est Phylometoris 32us, cum clarum esset nomen Scipionis, iuuenis adhuc consul factus est, et delere Kartaginem suprema sorte molitus, Cothonem ingressus est. Ubi cum sex diebus continuis noctibusque  pugnaretur, ultima desperatio Kartaginenses ad deditionem traxit, petentes, ut quos belli clades reliquos fecit, saltem seruire liceret; ac primum agmen mulierum satis miserabile, post uirorum magis deforme descendit. Nam fuisse mulierum 25 milia, uirorum 30 milia, memorie traditur. Rex Hastrubal se ultro dedit, suique tantum salutem obtinuit; transfuge uoluntario precipicio dati, consumpti sunt igni, quosquos autem transfugas Romanos Scipio obtinere potuit, crucibus affixit, Latinos securi percussit. Uxor Hastrubalis ubi ardentem Kartaginem aspexit, uiro suo cum duobus filiis suis occurrit, eique dixit: uiue tu, qui superstes esse Kartagini potes, nam pro nobis frustra rogasses. Et uolentibus filiis, uirili dolore, femineo furore, in medium  se coniecit incendium, eodem modo exitum mortis faciens extrema regina, quem quondam fecerat prima. Ipsa uero ciuitas decem et septem diebus continuis arsit, miserumque spectaculum de uarietate conditionis humane uictoribus suis prebuit, dirutaque est, omni murali lapide in puluerem conuerso. Cuius situs huiusmodi fuisse dicitur. Per uiginti duo milia passuum muro amplexa, toto pene mari cingebatur, absque faucibus, que tribus milibus passuum aperiebantur. Is locus murum triginta pedibus latum habuit saxo quadrato, in altitudine cubitorum 40. Arx, cui Birse nomen fuit, paulo amplius quam duo milia passuum tenebat. Ex una parte murus communis urbi et Birse erat, imminens mari, quod  mare Stagnum dicitur. Igitur Kartago septingentesimo anno postquam condita est deleta est, multitudo omnis captiuorum, exceptis paucis principibus, uendita est. Ita quarto postquam ceptum est anno tercium Punicum bellum est terminatum. Scipio nomen quod auus eius acceperat, meruit, scilicet ut propter uirtutem etiam ipse Africanus iunior uocaretur.

Eodem anno Chorinthus, nobilissima Grecie ciuitas, subuersa est incendio a Mummio [298 1Kb] consule. Ubi cum, propter multitudinem et uarietatem statuarum simulachrorumque, in illo tante ciuitatis incendio permixta in unum auri, argenti atque eris metalla fluissent, nouum genus metalli factum est. Unde usque hodie, siue ex ipso siue ex imitatione eius, es Corinthium dicitur et uasa Corinthia. Hoc  tempore tres celeberrimi triumphi simul Rome fuerunt: Africani ex Africa, ante cuius currum ductus est Hastrubal; Metelli ex Macedonia, cuius currum precessit Andariscus, qui et Pseudophilippus, rex Macedonum; Mummii [299 1Kb] ex Corintho, ante quem signa enea et picte tabule et alia urbis clarissime ornamenta prelata sunt. Interfecto autem Pseudophilippo, qui sibi Macedoniam usurpauit, itemque Pseudoperseo, qui se Persei filium iactauit, Macedones gentium dominos [300 1Kb] Romani principes tributarios fecerunt, regnumque Macedonum defecit. 

 Statius Cecilius comediarum scriptor clarus habetur his diebus, qui natione Gallus, siue ut alii dicunt Mediolanus, primum Ennii contubernalis, sequenti anno post mortem eius mortuus est. Ennius uero peta 70o etatis sue anno articulari morbo periit, sepultusque est in monumento Scipionis, uia Appia, intra primum ab Urbe miliarium. Tunc etiam Lucius [301 1Kb] peta nascitur.
[Table: 1Kb]

 Deficiente regno Macedonum, cepit regnum Iudeorum, ubi primus eo tempore principatum tenebat Iudas Machabeus annis 5, ab anno 47 regni Grecorum, qui est 14us Phylomitoris, 11us uero Antiochi Illustris .

  Antiochus Eupator, filius Antiochi Illustris, regnauit in Syria annis duobus.

Anni ab inicio 3800. Demetrius Seleuci filius fratris Antiochi Illustris, occiso Antiocho Eupatore, filio [302 1Kb] patrui [303 1Kb] sui, regnauit in Syria annis 11. Hic [304 1Kb] habuit filios duos, Demetrium sibi equiuocum et Antiochum, qui dictus Sedites uel Sother.

Ionathas, frater Iude Machabei, post mortem eius suscepit principatum, et per annos 18 strenue rexit populum.  His temporibus Aristobolus equidem phylosophus commentarios scripsit in libros Moysi, et optulit Ptholomeo regi.

 Annus sexcentesimus ab Urbe condita.

Alexander, item filius Antiochi Illustris, frater Eupatoris, occiso Demetrio, patrui sui Seleuci filio, regnauit annis 4. Hic ducens Cleopatram, Ptholomei regis filiam, genuit ex ea Antiochum.

 Demetrius, filius Demetrii, quem Alexander occidit, regnum eo uiuente inuasit, cui Ptholomeus Phylometor Cleopatram filiam suam Alexandro ablatam coniunxit, occisoque Alexandro, regnauit Demetrius annis quinque, sed  quinto captus est ab Arsace Parthorum rege. Regnante autem adhuc Demetrio, Triphon quidam partium Alexandri tulit Antiochum, filium eiusdem Alexandri, et licet adhuc paruulo diadema imposuit ut regnaret, sed quarto imperii eius anno dolo occidit eum, ipseque regnauit. Sed et hoc tercio sui regni anno interfecto, Antiochus frater Demetrii regnauit, cui Cleopatra fratris uxor nupsit, de qua filium suscepit nomine Antiochum, qui dictus est Cizicenus a ciuitate Cizico, in qua nutritus est. Demetrius quoque, frater Antiochi, ex eadem Cleopatra  filium habuit eiusdem nominis Antiochum, qui dictus est Griphus. Hi duo fratres Antiochi dicti postea de regno contenderunt. Antiochus, Alexandri filius, imposito sibi diademate a Triphone, regnauit contra Demetrium annis 4, sed quarto anno ab eodem Triphone per dolum occisus est.
[Table: 1Kb]

  Ptholomeus Euergetes secundus regnauit Alexandrie annis 29, a restauratione templi anno 388o.  His temporibus Rome puer ex ancilla natus est quadrupes, quadrimanus, oculis quatuor, auribus totidem, naturam uirilem duplicem habens. In Boniniensi [305 1Kb] agro fruges in arboribus nate sunt.

  Symon, frater Iude et Ionathe, post mortem eorum, rexit populum Iudeorum annis octo.

Triphon, occiso Antiocho, regnauit annis tribus, sed anno tercio etiam ipse [306 1Kb] occisus est.

Antiochus, qui et Sedites est appellatus, frater Demetrii, postquam captus est frater eius a rege Parthorum, ipse regnauit annis 15, fratrem a captiuitate liberauit, qui post ipsum regnauit.

 Iohannes, qui et Hyrcanus, filius Symonis, interfecto patre cum duobus filiis in conuiuio per insidias generi sui  Ptholomei, qui erat dux circa Hiericho, tenuit principatum Iudeorum annis triginta et uno. Hic contra Hircanos bellum gerens, Hircanus appellatus est. . Hic uir plane beatissimus, tria maxime precipua solus habebat, quia dux et pontifex et propheta erat, cum quo Deus [307 1Kb] ita colloquebatur, ut futurorum nichil penitus ignoraret.  Hic prelia multa peregit, primum contra Ptholomeum sororis sue uirum, deinde Samariam obsidione captam solo cequauit, quam postea Herodes instaurans, Sebasten in honorem Augusti appellauit. Antiochus quoque, quem quidam Seditem, quidam uero Spondium uocant, frater Demetrii, pridem Symoni infensus, secundo Hyrcani  anno, adducto exercitu, Hierosolimis obsedit Hyrcanum.  At ille patefacto sepulcro Dauid, plus quam tria milia talentorum inde abstulit, datisque trecentis Antiocho, ut a ciuitate recederet persuasit. Et ut facti leniret inuidiam, fertur ex hac pecunia instituisse xenodochia, quibus susciperet pauperes et peregrinos. Cumque fortunatissime uiueret per annos 30 et unum, optime rebus amministratis, moritur, quinque filiis relictis. Quorum maximus natu Aristobolus, translato in regnum principatu, primus apud Iudeos diadema sibi imposuit, 398 annis ac tribus mensibus exactis postquam  populus de Babylonica rediit captiuitate. Fratrem Antigonum a se secundum natu, quem diligere uidebatur, in honore pari producebat, alios uero uinctos custodie tradidit, matremque, ausam aliquid de potestate contendere [308 1Kb] , itidem colligauit fameque necauit, sed et Antigonum fratrem postea peremit. Post necem uero matris et Antigoni fratris ipse dignissimo atque crudelissimo uiscerum dolore tortus detestabiliter moritur, cum non plus uno anno regnaret. Uxor autem eius [309 1Kb] , fratrum uinculis dissolutis, regem constituit Alexandrum, fratrem eius, qui etate maior erat, et modestia prestare uidebatur.
[Table: 1Kb]

 Demetrius, frater Antiochi, per fratrem a captiuitate liberatus, regnauit post  mortem fratris annis 12.

 Anno ab Urbe condita sexingentesimo uicesimo, qui est 11us Ptholomei Euergetis secundi, Scipio Africanus iunior consensu omnium secundo consul est creatus atque ad obpugnandam Numantiam Hispanie ciuitatem cum exercitu missus. Hec per annos 14 cum solis 4 milibus suorum 40 milia Romanorum non solum sustinuit, sed etiam uicit pudendisque federibus affecit. Scipio itaque ingressus Hispaniam, non statim aggressus est Numantinos quasi incautos, quos nouerat semper esse paratos, sed aliquamdiu militem suum, uiciosum et ignauum pro culpa ducum priorum, exercendo magis  quam puniendo, sine aliqua acerbitate in castris uelut in scolis exercuit, deinde omnia que uoluptatis causa haberentur in castris seuero summoueri iussit edicto. Denique scortorum duo milia cum lixis e procinctus eius loco eiecta sunt, tantumque subito sub districto iudice profecit exercitus, ut Numantiam, diu perniciosissimam Romanis, breui exequaret solo. Igitur cum partem estatis totamque hiemem, ne attemptata quidem pugna, transegisset, parum propemodum hac profecit industria. Nam ubi copia pugnandi facta est, exercitus Romanus impetu Numantinorum obpressus, sicut solebat, terga uertit, sed increpatione et minis obiectantis se consulis manuque retinentis [310 1Kb] tandem indignatus, in hostem rediit, et quem fugiebat fugere  compulit. Difficilis tunc in relatu fides; Numantinos effugauere et fugientes uidere Romani. Unde quamuis Scipio, quia preter spem acciderat, letus esset, tamen bello ultra aduersum eos audendum non esse professus est. Itaque urbem obsidione conclusit, fossa circumdedit, cuius latitudo pedibus decem, altitudo uiginti fuit, ipsumque deinde aggerem sudibus prestructum crebris turribus communiuit. Ad hoc bellum Micipsa rex Numidarum in auxilium Scipioni Iugurtam misit, qui fortiter agens, gloriam acquisiuit et gratiam coram Scipione  inuenit. Igitur Numantini diu conclusi et fame trucidati, cum facultatem pugne sepe deposcerent, ut eis [311 1Kb] mori tamquam uiris liceret, nec impetrassent, nouissime duabus subito portis eruperunt, larga prius potione usi, non uini, cuius ferax is locus non est, sed suco tritici per artem confecto, quem sucum a calefaciendo celiam uocant. Hac igitur [312 1Kb] potione post longam famem recalescentes, bello se obtulerunt, subitoque super Romanos irruerunt. Atrox diu certamen et usque ad periculum Romanorum fuit; iterumque se Romani aduersum [313 1Kb] Numantinos pugnare fugiendo probauissent, nisi sub Scipione pugnassent. Numantini, interfectis suorum fortissimis, bello cedunt, compositis tamen ordinibus nec sicut fugientes in urbem reuertuntur; corpora interfectorum ad sepulturam oblata accipere noluerunt,  nouissima spe desperationis omnes in mortem destinati, clausam urbem ipsi introrsum succenderunt, cunctique pariter ferro, ueneno atque igne consumpti sunt; Romani nichil ex his uictis penitus habuere nisi securitatem suam; neque enim, euersa Numantia, uicisse se magis quam euasisse dixerunt. Unum Numantinum uictoris catena non tetigit, unde triumphum dederit; quicquid supellectilis fuit, ignis absumpsit. Tunc Scipio Tyresium quendam Celticum principem interrogauit qua de causa Numantia prius inuicta durasset et post euersa fuisset. Respondit Tyresius: Concordia uictoriam, discordia exicidium prebuit. Quod Romani tamquam sibi ac de se dictum exempli loco acceperunt, quippe  quibus iam de seditionibus discordantis totius Urbis nunciabatur.

Ea namque tempestate, qua hec gerebantur apud Numantiam, Gracchorum [314 1Kb] seditiones agitabantur apud Romam. Kartagine quippe Numantiaque deletis, oritur apud Romanos utilis de prouisione collatio, sed infamis de ambitione contentio. Gracchus [314 1Kb] itaque tribunus plebis iratus nobilitati, cur eum inter auctores Numantini federis, quod per Mancinum consulem turpiter factum est, notarent, agrum a se priuatim eatenus obsessum populo diuidi statuit, Octauiano tribuno obsistenti ademit imperium eique successorem dedit Minutium. His causis senatum ira, populum superbia inuasit. Inter hec quoque Attalus rex Asie, frater Eumenis, moritur, populum  Romanum scripto heredem reliquit, et ita Romano imperio regnum Asie per testamentum accessit. Gracchus [314 1Kb] populi gratiam precio appetens, legem tulit ut pecunia que Attali fuisset populo distribueretur. Obsistente Scipione Nasica etiam Pompeius spopondit se Gracchum, cum primum magistratu abiret, accusaturum. Gracchus autem annitebatur ut ipse tribunus plebis sequenti anno permaneret. Et cum comitiorum die seditiones populi accenderent, auctore Nasica nobilitas inflammata, fragmentis subselliorum plebem fugauit. Gracchus  per gradus qui sunt super Calpurnii fornicem, detracto adminiculo fugiens, ictus fragmento subsellii corruit, rursusque assurgens, alio ictu claui cerebro impacto exanimatus est. Ducenti preterea in ea seditione interfecti, eorumque corpora in Tyberim proiecta sunt, ipsius quoque Gracchi cadauer inhumatum contabuit.

Anno dehinc secundo Publium Scipionem pridie in concione [315 1Kb] de periculo salutis sue contestatum, quod sibi pro patria laboranti ab improbis et ingratis denunciari cognouisset, alio mane exanimem repererunt, idque inter maxima Romanorum mala censuerunt [316 1Kb] , presertim cum tantum in urbe illa Africani uigor et modestia ualeret, ut facille illo uiuo neque sociale neque ciuile bellum existere posse  crederetur. Hunc quidem necatum ferunt dolo uxoris sue Simpronie, que soror erat Gracchorum, ne scelerata, ut credo, familia ad perniciem patrie sue inter impias seditiones uirorum non etiam sceleribus mulierum esset immanior. Causa uero interitus eius hec fuit. Gaius Carbo tribunus plebis cupiens necem uindicare Gracchianam et excitare seditionem sopitam, Publium Scipionem Africanum, eruta Numantia reuertentem interrogauit quid de Gracchi morte sentiret. Cui Africanus ait, iure occisum sibi uideri.

Post hec Gaius Grachus, Gracchi illius qui iam in seditione occisus fuerat frater, tribunus plebis per tumultum creatus, magna rei publice pernicies fuit. Nam cum sepe populum Romanum largitionibus promissisque  nimiis in acerbissimas seditiones excitasset, tandem a tribunatu, Minutio successore, decessit. Qui Minutius cum decessoris sui Gracchi statuta conuulsisset legesque abrogasset, Gaius Gracchus cum Fuluio Flacco, ingenti stipatus agmine, Capitolium, ubi contio agitabatur, ascendit, ibique cum eo duobusque filiis suis armatis maximum tumultum excitauit; sed econtra Decius Brutus uir consularis ac Lucius Publicius  cum ingenti certamine insistunt. Ibi Flaccus diutissime pugnauit, Gracchus uero in templum Minerue secedens, gladio incumbere uoluit, sed interuentu Letorii [317 1Kb] retentus est. Cumque diu anceps bellum ageretur, tandem sagittarii ab Opimio missi, consertam multitudinem disturbauerant. Duo Flacci pater et filius, cum per  edem Lune in priuatam domum desiluissent foresque obiecissent, areticio graticio [318 1Kb] parieti [319 1Kb] affixi sunt. Gracchus, diu pro se pugnantibus amicis ac pereuntibus, egre ad pontem Subsilicium peruenit, ibique, ne uiuus caperetur, ceruicem seruo suo prebuit. Cuius caput abscisum consuli allatum est, corpus ad Corneliam matrem Misenum opidum deuectum  est. Hec autem Cornelia maioris Africani filia fuit, que post prioris filii Gracchi mortem Misenum secessit. Bona Gracchi publicata sunt; Flaccus adolescens in robore necatus est, ex factione Gracchi ducenti in Auentino monte cesi fuisse referuntur. Opimius autem consul, sicut in bello fortis, ita in questione fuit crudelis; nam amplius quam tria milia hominum suppliciis necati sunt, ex quibus plurimi, ne dicta quidem causa, innocentes occisi sunt. Hec Gracchorum seditio, hic finis fuit.

Anno ab urbe condita sexingentesimo 37, qui est 28us Ptholomei Euergetis secundi, Publio Scipione Nasica et Lucio Calpurnio Bestia consulibus, Iugurte, Numidarum regnum inuadenti [320 1Kb] , consensu Romani populi bellum senatus indixit, de quo Salustius  Crispus plenissime scribi.

His temporibus Ptholomei Euergetis secundi misera uita miserabiliorem uite exitum dedit. Is enim sororem suam, stupro cognitam ac deinde in matrimonio receptam, nouissime turpius quam duxit abiecit; priuignam suam, hoc est filiam sororis et coniugis, coniugem assciuit; filium quem ex sorore susceperat, necnon et filium fratris occidit. Quamobrem, tantis incestis parricidiisque execrabilis, anno regni sui 29o ab Alexandrinis regno pulsus est.

 His temporibus Cicero Arpini nascitur, matre Helwia nomine, ex regio uulscorum genere, patre uero equestris ordinis. Marcus quoque Furius peta, cognomento Bibaculus, Cremone nascitur.
[Table: 1Kb]

 Ptholomeus, qui et Phiscon uel Sother, regnauit Alexandrie annis 17, a restauratione templi anno 407o. Hic postea per matrem Cleopatram de regno pulsus, Cyprum secessit, iterumque post annos aliquot in regnum rediit.

Antiochus, qui et Gryphus, filius Demetrii, regnauit Syrie; sed frater eius Antiochus Cizicenus, filius Antiochi, fratris Demetrii ex eadem muliere Cleopatra, eiecto fratre, regnauit ipse; rursusque frater, hoc depulso, regnum recepit; sicque contendebant inter se per annos 19, et ex hoc regnum illud per se non habuit, sed in Romanorum ditionem cessit.

 Aristobolus, filius Iohannis Hyrcani, principatum Iudeorum post patrem suscepit, primusque, imposita sibi corona, anno uno regnauit.

 Alexander, qui et Ianneus, frater Aristoboli, post mortem fratris pontificatum Iudeorum pariter cum regno suscepit, et per uiginti septem annos [321 1Kb] in  ciues suos crudelissime regnauit. Non enim minus [quam [322 1Kb] ] quinquaginta milia de propria gente debellando per sex annos interfecit, proprios quoque fratres [323 1Kb] alterum occidit, alterum rebus omnibus nudatum contemptibili uita secum habuit. Qui 27o anno moriens, coniugi sue Alexandre, que et Salina uocabatur, regni gubernacula cum duobus filiis paruulis reliquit. Cuius actus qui latius scire uoluerit, tercium decimum Iosephi librum antiquitatis hystorie legere curet.
[Table: 1Kb]

  Ptholomeus, qui et Alexander, pulso de regno Ptholomeo Phiscone per matrem Cleopatram, regnauit Alexandrie annis nouem, a restauratione templi anno 424o.

  Anno sexingentesimo quinquagesimo nono, qui est quartus Ptholomei Alexandri, cum prope omnia bella extranea cessassent, superato in Numidia per Metellum primum, deinde per Marium et Syllam Iugurta, post hec Cimbris et Teutonibus per Marium et Quintum Catulum, grauissimum in Italia bellum Picenses [324 1Kb] et Marsi Pelignique  mouerunt, qui annis numerosis iam Romanis subiacuerunt. Contra quos a Romanis bene pugnatum est a Gaio Mario, qui iam sexies consul fuerat, et a Gneo Pompeio, maxime tamen a Lucio Cornelio Sylla, qui inter alia egregia Cluentium ducem hostium ita cum magnis copiis fudit, ut ex suis unum [325 1Kb] amitteret. Hoc bellum quadriennio cum graui calamitate tractum, quinto demum anno finem accepit per Lucium Cornelium Syllam, tum consulem, cum antea in eodem bello multa strenue pretor egisset. Ipso in tempore dira prodigia uisa sunt. Nam sub ortu solis globus ignis a septentrione cum maximo celi fragore micuit; apud Aretinos in conuiuio e panibus cruor quasi e uulneribus corporum fluxit; per septem continuos dies grando lapidum,  immixtis etiam testarum fragmentis, terram latissime uerberauit; in Samnie partibus e uastissimo terre hiatu flamma prorupit et usque ad celum extendi uisa est. Tunc etiam omnium generum animalia, que inter homines uiuere solent, relictis stabulis pascuisque, cum balatu, hinnitu gemituque miserabili ad siluas montesque fugerunt; canes, quorum natura est extra homines esse non posse, lacrimosis ululatibus uagi luporum ritu oberrauerunt. Nec mora, post hec tam grauia prodigia ciuilia bella secuta sunt.

 Anno quippe Urbis condite sexcentesimo 62o sociali bello, multis repugnantibus per totam Italiam suscitato, intestinum bellum adiunctum est, multiplicesque calamitates perturbauerunt populum Romanum, quamuis iam Romani multarum domini uocarentur gentium. Causam uero ciuilis belli Marius, iam sexies consul, dedit. Nam cum Sylla consul, gesturus bellum contra Metridatem, qui Asiam et Achaiam inuaserat, mitteretur, sed exercitum adhuc paulisper in Campania teneret, ut belli socialis, quod, ut supra diximus, in Italia gestum est, reliquie tollerentur, Marius affectauit ut, septimo consulatu sibi commisso, ipse ad bellum Metridaticum mitteretur. Qua re Sylla commotus, cum exercitu ad Urbem uenit, et ante Urbem legatum Marii quasi  primam uictimam belli ciuilis occidit, mox Urbem irrupit, et contra Marium ac Sulpicium dimicans, Sulpicium occidit, Marium fugauit, atque ita ordinatis in futurum annum consulibus Gneo Octauio et Cornelio Cinna, ad Asiam profectus est. Marius uero cum permouere nobilitatem, inflammare plebem, perarmare ordinem equestrem aduersus Syllam frustra temptasset [326 1Kb] , tandem in Capitolium cessit; sed a partibus Syllanis grauiter contritus, ab eo diffugit, et persequentium instantia circumseptus, in Minturnensium paludibus sese abdidit, e quibus infeliciter luto oblitus ignominioseque protractus, turpi quoque spectaculo Minturnas deductus, contrususque in carcerem, percussorem ad se missum [327 1Kb] solo uisu conterruit. Deinde lapsus e uinculis,  in Africam transfugit, sollicitatoque ex Utica filio suo Mario, ubi is custodia obseruabatur, continuo Romam regressus est, Cinneque consuli societate scelerum coniunctus est; sicque collecto exercitu, Romam ingressi, nobilissimos e senatu et consulares uiros interfecerunt, multos proscripserunt; ipsius Sylle domo euersa, uxorem eius et filios ad fugam compulerunt; uniuersus reliquus senatus ex Urbe fugiens, ad Syllam in Greciam uenit; orans ut patrie subueniret. Qui statim in Italiam traiecit. Marius autem cum septimum consulatum inuasisset, Cinna iam tercio consule, in exordio consulatus septimi sera tandem morte prereptus est; Cinna uero ab exercitu suo interfectus est. Reuertens autem Sylla, cum iam Rome consules mutati  essent, et Marius, Marii filius, ac Papirius Carbo consulatum accepissent contra Marium iuniorem dimicans, 15 milia occidit, de suis 400 amisit. Mox etiam Urbem ingressus, tria milia hominum contra datam fidem inermes peremit. Cumque magna crudelitate contra sontes insontesque seuiret, Quintus Catulus palam Sylle dixit: Cum quibus tandem uicturi sumus, si in bello armatos, in pace inermes occidimus? Sylla itaque Marium, Marii filium, Preneste persecutus, obsedit et ad mortem compulit, post hec de Metridate ingenti gloria triumphauit   Gneus autem Pompeius, quod nulli Romanorum tributum erat, uicesimum quartum annum etatis agens, de Africa trimphauit. Sylla itaque post multa flagicia dictator creatus est, ut dominationis et crudelitatis libido honesti nominis reuerentia uelaretur. Nouissime tamen potestate priuatus moritur, tandemque conclusa sunt duo bella funestissima, sociale Italicum et ciuile Syllanum, que per annos decem protracta, plus quam centum quinquaginta milia Romanorum consumpserunt.  His temporibus Terrentius uarro tricesimum quintum annum etatis agens, litteras summo studio didicit. Cicero, defenso contra Chrisogonum Rustico [328 1Kb] , Athenas cedit, deinde post triennium Romam regressus, 26o etatis sue anno etiam Quintium defendit.  Quo in tempore Plotius Gallus Rome Latinam rethoricam primus docuit, cuius etiam Cicero meminit. Lucius Pomponius Bononiensis catillarum [329 1Kb] scriptor tunc claruit. Lucretius etiam peta nascitur, qui amatorio poculo hausto in amentiam uersus, aliquos libros per interualla uesanie scripsit, quos Cicero postea emendauit. Crispus quoque Salustius hystoriographus nascitur. uirgilius Maro in pago qui Andes dicitur haut procul a Mantua nascitur. Portius Cato Stoicus phylosophus cognoscitur. His temporibus Apollodorus Pergamenus Grecus orator, preceptor Callidii et Augusti, clarus habetur. Horatius Flaccus libertino patre uenusii nascitur, satyricus postea et lyricus peta. uirgilius Cremone studiis eruditur; dehinc sumpta toga, Mediolanum  transgreditur, et post breue tempus Romam pergit.
[Table: 1Kb]

 Ptholomeus Phiscon, qui eiectus fuerat a matre, regressus de fuga, regnum recepit, quoniam Alexandrum, qui eo pulso regnauit, ob interfectionem matris eius ciues expulerunt. Regnauit autem hic postea annis 8, a restauratione templi anno quadringentesimo tricesimo tercio.

Ptholomeus Dionisius, frater Cleopatre, regnauit Alexandrie annis 30, a restauratione templi anno 441o.

Mortuo Alexandro Iudeorum principe, uxor eius Alexandra, que et Salina dicta est,  regnum Iudeorum per annos nouem obtinuit.  Que cum duos filios ab Alexandro generatos haberet, Hyrcanum natu maiorem propter etatem declarauit pontificem et propter modestiam regem post se constituit, minorem autem Aristobolum priuatum uiuere uoluit, quia feruentioris erat ingenii. Alexandra uero dum regnum nouem annis administraret, morbo laborauit. Tunc minor filius eius Aristobolus cum seruis suis, quos multos habebat omnesque pro etatis feruore fidissimos, uniuersa castella obtinuit, et conductis auxiliis pecunia quam ibi reperit, regem se declarauit. Ob hec miserata querelas Hyrcani mater, coniugem Aristoboli  cum filiis includit in castello quodam; ante tamen moritur, quam iniurias Hyrcani ad plenum ulcisceretur.
[Table: 1Kb]

 Hyrcanus, Alexandri Iannei et Alexandre Saline filius, post obitum matris suscepit regnum Iudeorum, a matre sibi commissum; sed frater eius Aristobolus zelo ductus, impugnauit et expulit illum. Qua dissensione actum est ut Romani ductores Iudeam intrarent; sicque annuente Pompeio Hyrcanus principatum recepit. Quem cum per 33 annos administraret, consilio Antigoni, filii fratris sui, a Parthis eaptus est, et ita regnum et sacerdotium Iudeorum defecit. Nam idem Antigonus a Parthis principatum accipiens, a Romanis interfectus  est, et principatus ad alienigenas translatus est [330 1Kb] .

Anni ab inicio 3900.

 Anno ab Urbe condita sexingentesimo 81o, qui est nonus Ptholomei Dionisii, duo tantum grauia bella in imperio [331 1Kb] erant Romano, Metridaticum et Macedonicum. Hec duo Luculli agebant, Lucius Lucullus Metridaticum, et consobrinus eius Marcus Lucullus Macedonicum. At Lucius Lucullus transgressus Eufraten et Tygrin, cum Metridate congressus est, et cum parua suorum manu 30000 hostium occidit; Metridates, uix centum quinquaginta comitantibus, aufugit, diademate et thyara [332 1Kb] , ne agnosceretur, abiectis; castra eius  direpta sunt; Armenia quoque minor, quam tenuit. ei ablata est. Qui fugiens, susceptus est a Tygrane rege Armenie, qui tum cum ingenti gloria imperabat, Lucullus uero repetens hostem fugatum, etiam Tygranis ingressus est regnum, ipsumque rebellantem ita deuicit, ut magnam partem Armenie deleuerit. Alter autem Lucullus, qui Macedoniam administrabat, Bessis primus Romanorum intulit bellum, hisque cum pluribus aliis gentibus superatis, Macedoniam totam deuicit, et uictor rediit. Eodem tempore Cretam insulam Metellus per biennium debellans, in potestatem Romanorum redegit, legesque Minoas Romanis legibus permutauit; unde et Creticus dictus est a Creta.

 Quo tempore Lybia quoque per testamentum Appionis, qui tunc rex eius erat, Romano imperio accedebat, in qua inclite urbes erant Beronice, Ptholomais, Cyrene. Dum hec aguntur, pyrate [333 1Kb] per omnia sparsi maria, non solum nauium commeatus intercipiebant, sed etiam insulas prouinciasque uastabant. Quos Gneus Pompeius, commisso sibi bello, intra paucos menses ingenti felicitate miraque celeritate compressit. Postea successor Luculli factus, Metridatem impugnatione frequenti uehementer afflixit. Eo tempore Castor, Metridatis prefectus, qui Panagorio preerat, interfectis amicis regis, arcem cepit, et quatuor filios Metridatis ad presidia Romana  transmisit. Metridates accensus ira, exarsit in scelera; nam plures amicos suos interficiens, Exipodram filium suum interfecit, cum iam ante alium filium [334 1Kb] Mocharen trucidasset. Pharnaces autem, filius eius, exemplo fratrum territus, exercitum ad se persequendum a patre missum sibi conciliauit, statimque aduersus patrem duxit iusto iudicio, quia et ille aduersus patrem suum de regno [335 1Kb] concertauit. Interea Metridates diu ex altissimo muro filium frustra deprecatus, ubi eum inexorabilem uidit, moriturus exclamasse fertur: Quoniam Pharnaces, inquit, mori iubet, uos, si estis dii patrii, precor, ut quandocumque et ipse hanc uocem a liberis suis audiat. Statimque descendens ad uxores et pelices ac filias suas, uenenum omnibus dedit. Quod cum ipse  nouissimus omnium hausisset, nec tamen, propter remedia quibus uitalia sua aduersus noxios sucos sepe obstruxerat, ueneno confici posset, frustraque spaciaretur, si quo tandem modo infusa pestis per uenas uegetatione corporis acta discurreret, Gallum quendam militem, iam fracto muro discurrentem, inuitauit [336 1Kb] , eique iugulum prebuit. Hunc exitum uite Metridates habuit, homo, ut ferunt, omnium supersticiosissimus, qui uiginti duarum gentium linguis, quas sub regno suo habuit, ita locutus est, ut numquam legationes sub interpretibus audiret. Periit autem apud Bosphorum, uir ingentis consilii et industrie. Regnauit annis 40, uixit 72, semper habens secum phylosophos omniumque artium peritissimos. Contra Romanos habuit bellum annis 40,  siue, ut alii dicunt, 30.

Pompeius uero, Metridatis occisi nuncio accepto, Tygrani bellum intulit; sed ille ei se [337 1Kb] dedidit, ac diadema suum, cum procubuisset ad genua Pompeii [338 1Kb] , in manu eius collocauit, quod ei Pompeius reposuit, honorificeque eum habuit, regni tamen parte sublata, grandi eum pecunia, multauit, quia bellum sine causa Romanis intulit.  Inter hec autem Scaurum legatum in Syriam misit eique omnia negocia ibi agenda commisit. Qui cum Damascum ueniret, audiens que in Iudea inter Hyrcanum et Aristobolum fratres gerebantur [339 1Kb] , illuc tetendit. Ad quem cum utriusque fratris legati uenirent, acceptisque ab Aristobolo trecentis talentis,  parti eius fauit, iusticia pecunie posthabita [340 1Kb] . Interea Pompeius, Armenia superata et omnibus partibus illis, cunctisque pro uoto ordinatis, in Syriam diuertit, deinde Damascum uenit, Antipater autem quidam genere Idumeus, diuitiis et aliarum rerum copia gentis sue princeps, iam dudum inuisus Aristobolo, hortabatur Hyrcanum ut se conferret ad Pompeium. Ad quem ueniens, magnis ei datis muneribus, sibi eum conciliauit.  Qui tendens Hierosolimam, cum sibi a partibus Aristoboli resisteretur, obpugnationem intendit, uixque tercio  mense illam expugnans, 14000 Iudeorum occidit, cetera multitudo in fidem uenit, muros ciuitatis euerti soloque equari precepit; cuius circuitus 4 milia passuum fuisse dicitur.  Pompeius cum suis comitibus templum ingressus---pro quo tamen Iudei maxime doluerunt---, omnia que intrinsecus erant perspexit, uasa sacra et candelabra et congestam molem pigmentorum et pecunie sacre, prope ad duo milia talentorum; nec tamen uel hec uel aliud quicquam de sacris attigerat, sed postera die post excidium iussit edituos templum curare, ne quid sordium haberet, et ut sollempnia sacra celebrarent. Ipse autem eos qui maxime belli causa fucrant securi percussit, eos uero qui secum fortiter egerant preclaris premiis donauit, et Hyrcanum  pontificem declarans, ceteris Iudeis tributum indixit. Post hec Scauro committens omnia negotia a flumine Eufrate usque ad fines Aegypti, Romam ipse contendit, ducens secum Aristobolum captiuum cum duabus filiabus totidemque filiis, quorum unus Alexander ex itinere fugit, minor autem Antigonus cum sororibus et patre Romam perductus est.  Alexander itaque, congregata manu ad decem milia peditum et mille quingentos equites, Hyrcano grauius imminebat, Iudeamque populabatur. Interea Gabinius in Syriam missus successor Scauro, aduersus Alexandrum cum ualida manu dimicauit quo prelio Alexander sex milibus amissis, in Alexandrium castellum confugit. Ubi obsidione cinctus, ueniam  rogare coactus est et castellum tradere. Gabinius uero, castellis omnibus dirutis, consilio matris Alexandri Hyrcanum Hierosolimam perducit, eique templi curam permisit, ceteris rei publice partibus optimates prefecit, omnemque Iudeorum gentem in quinque conuentus diuisit: unum Hierosolimis, alium Doris, tercium apud Amathunta, quartum Hierico, quintum Seffori Galilee ciuitate deposuit. Singulari autem unius dominatione Iudei liberati, libenter ab optimatibus regebantur.

 Anno ab Urbe condita sexingentesimo 89o, qui est Ptholomei Dionisii 17us, Marco Tullio Cicerone oratore et Gneo Antonio consulibus, ea que de Catilina et sociis eius Salustius Crispus scribit acta sunt.

  Anno sequenti, qui est Urbis condite 690us, Decimo [341 1Kb] Iunio Syllano et Lucio Murena consulibus, Metellus triumphauit de Creta, Pompeius de bello pyratico et Metridatico. Nulla umquam pompa triumphi similis fuit. Ducti sunt ante currum Pompeii filii Metridatis et filius Tygranis et Aristobolus ex Iudea, prelata est ingens pecunia auri atque argenti infinita. Hoc tempore nullum graue bellum erat.

Anno ab Urbe condita 693o Gaius Iulius Cesar, qui postea imperauit, cum Lucio Bibulo consul factus  est. Decreta est ei Gallia Transalpina et Cisalpina et Illyricum cum legionibus denis in quinquennium datis; Galliam comatam postea senatus adiecit. Cesar itaque in Galliam profectus, multa prelia cum Gallis Germanisque commisit, sepeque uictus, sepiusque uincens, Galliam totam et Sueuos, gentem ferocissimam, quorum centum pagos esse multi prodiderunt, omnemque Germaniam Romano subdidit imperio. Domuit autem nouem annis omnem fere Galliam, que inter Alpes et flumen Rhodanum Rhenumque [342 1Kb] et oceanum est et circuitu patet ab his tricies centena milia passuum. Inde ad Marinos [343 1Kb] uenit, unde in Brithaniam [344 1Kb] proximus et breuissimus transitus est, Britannisque bellum intulit, quibus ante ne nomen quidem Romanum  cognitum fuit. Ibi acerba primum pugna fatigatus, non sine magno suorum discrimine tandem eos uicit, anno ante Dominicam incarnationem, ut Beda scribit, quinquagesimo . Hanc historiam Suetonius Tranquillus explicuit planissime.

Anno ab Urbe condita 697, qui est Ptholomei Dionisii 25us, Marcus Licinius Crassus, collega Gnei Pompeii Magni in consulatu secundo, prouinciam sortitus in Parthos, homo inexplebilis cupiditatis, audita templi [345 1Kb] Hierosolimitani opulentia, quam Pompeius intactam reliquerat, in Palestinam diuertit, Hierosolimam adit, templum peruadit, opes diripit. Inde per Mesopotamiam tendens in Parthiam, quacumque iter habuit, sociis ciuitatibus auxilia indixit, precia exegit; moxque ut Eufraten transiit,  Baiasen legatum ab Horode [346 1Kb] rege Parthorum ad se missum obuiam habuit, a quo uehementer increpatus est cur contra fedus Luculli et Pompeii, auaricia inductus, Eufraten transierit, quamobrem futurum sine mora ut pro auro Parthico ferro oneraretur Serico [347 1Kb] . Itaque cum prope Charras uentum esset, Parthi subito irruentes cum Surena et Salacea prefectis, obpressere Romanos sagittis. Ceciderunt ibi plurimi senatores, aliquot etiam consulares et pretorii uiri. Crassus quoque, filius Crassi, electissimus iuuenis, in acie occisus est; preterea quatuor cohortes cum Wargunteio legato mediis deprehense campis, interfecte sunt. Surenas, rapto equitatu, Crassum persequi intendit, eumque circumuentum, ac frustra colloquium eius petentem,  interfecit, quamuis uiuum auferre maluisset; pauci beneficio noctis liberati, Charras confugerunt . Auaricia enim unius ad tantum nefas exoleuit, ut 12 legiones Romanorum aut capte, paucis elapsis, aut cese cum ducibus fuissent. Caput uero Crassi cum dextera ad regem delatum, spectantibus fuit ludibrium. Rex itaque aurum in oris eius rictum iussit infundere, dicens: Urat te Parthicum, quod te uiuum  urebat, aurum. Eo successu Parthi elatiores effecti, transsire in Syriam censuerunt.  Quos strenue insidiis excepit Cassius et commisse sibi prouincie repulit finibus; deinde in Iudeam irruit, et Tharicheis deletis, 30000 Iudeorum in seruitutem uendidit.

Antipater autem, de quo supra dixi quod Hyrcano faueret, accepit uxorem cui nomen Cypris, splendidissimo inter Arabie [348 1Kb] feminas loco natam, ex qua suscepit filios quatuor, Faselum, Herodem, Iosephum, Feroram, et filiam nomine Salome. Qui cum Gabinii fauorem muneribus atque obsequiis promeruisset, etiam Cassii familiaritatem adeptus est. Causa quippe tantorum filiorum uir egregius est factus ad promerendam muneribus societatem potentium.  Sic Iosephus de eo testatur; Africanus uero historiographus precipuus : Â»Aiunt, inquit, qui de eo diligenter explorarunt, Antipatrum quendam patrem fuisse Herodis Ascalonite, qui et ipse fuerit Herodis cuiusdam filius, templi Apollinis editui. Hic Antipater ab Idumeis latronibus captus admodum puer, permansit cum predonibus, pro eo quod pater eius rei familiaris inopia filium redimere non posset. uerum puer latronum uita et moribus institutus, Hyrcano cuidam Iudeorum pontifici familiaris efficitur. Ex quo natus est Herodes, hic [349 1Kb] qui Saluatoris temporibus fuit.Â« Hec Africanus.

 Anno ab Urbe condita septingentesimo, qui est Ptholomei Dionisii 28us, incertum  unde concretus plurimam Urbis partem ignis inuasit; nec umquam antea tanto incendio correptam et uastatam ciuitatem ferunt. Nam quatuordecim uicos eius consumptos dicunt. Hinc iam bellum ciuile successit execrandum ac lamentabile, quod magis iam dudum dissensionibus ac molitionibus parabatur, quo preter calamitates que in bellis acciderunt, etiam fortuna populi Romani mutata est. Nam rediens Cesar uictor ex Gallia, decerni sibi absenti iterum consulatum poposcit; sed contradictum est ei a Marcello consule, annitente Pompeio et Catone [350 1Kb] , iussusque est Cesar dimissis [351 1Kb] exercitibus Romam uenire; et ex Marcelli consulis auctoritate ad legiones que apud Luceriam erant Gneus Pompeius cum imperio missus est. Propter  quam iniuriam Cesar se contulit Rauennam. Marcus Antonius et Publius Cassius, tribuni plebis, pro Cesare intercedentes, a Lentulo consule curia foroque prohibiti, ad Cesarem profecti sunt, Curione simul Celioque comitantibus. Cesar cum militibus quos habebat contra patriam uenit, et Rubicone flumine transmeato, mox ut Ariminum [352 1Kb] uenit, quinque cohortes quas tunc solas habebat, cum quibus, ut Liuius ait, orbem terrarum adortus est  quid facto opus esset, edocuit, deplorans iniurias suas, causam belli ciuilis pro restituendis in patriam tribunis esse testatus est. Inde per Antonium septem cohortes que apud Sulmonem [353 1Kb] morabantur, a Lucretio accepit, tres legiones, que cum Domicio apud Cornificium morabantur, ad suas partes transmisit. Consules uero cum Gneo Pompeio, senatus omnis atque uniuersa nobilitas ex Urbe fugiens et in Greciam transiens, apud Dyrrachium bellum contra Cesarem parabant, quo multi orientis reges [354 1Kb] cum auxiliis conueniebant. Cesar uacuam Urbem ingressus, dictatorem se fecit, negatamque sibi ex erario pecuniam fractis foribus inuasit, protulit ex eo auri pondo 4135, argenti pondo prope nongenta milia. Inde uenit Massiliam, ad quam obpugnandam  Trebonium cum tribus legionibus relinquens, ad Hispanias contendit, quas Lucius Afranius et Marcus Petreius et Marcus uarro, Pompeiani duces, obtinebant, ibique multis preliis Petreium et Afranium superatos, composita pactione, dimisit, in ulteriore, uero Hispania duas legiones a Marco uarrone suscepit. Similiter et duces eius Curio Catonem Sicilia expulit, ualerius Cottam Sardinia, uarrus Tuberonem Africa eiecit. Cesar, compositis rebus suis, Dyrrachium uenit, et Pompeium frustra obsidione cinxit, cum illi maria paterent. Pompeius castellum quoddam mari propinquum, ubi presidia Cesaris erant, euertit, et milites occidit. Cesar autem, omissa obsidione, ad Pompeium conuertit; Torquatus uero prorumpens auersum [355 1Kb] e uestigio  insecutus est. Ita Cesaris milites ancipiti periculo territi, ipso Cesare frustra obsistente, fugerunt; euasit tamen Cesar, quia nocte interueniente Pompeius sequi noluit. Dixit autem Cesar, nec Pompeium scire uincere, et illa tantum die se uinci potuisse. Cesa sunt in eo prelio 4000 militum Cesaris, centuriones 22, equites Romani complures; cesus est ibi Sceua, Cesaris miles fortissimus, cuius scutum centum uiginti ictibus petitum fuisse dicitur. Inde citato agmine Cesar per Epyrum in Thessaliam perrexit, Pompeius uero cum maximis copiis secutus est, bellumque commissum est. uidere ibi et gemere erat, contractas Romanorum uires in campis Pharsalicis ad occisionem mutuam constitisse, quas, si  concordia rexisset, nulli populi, nulli reges ferre [356 1Kb] potuissent. Fuerunt enim ex parte Pompeii octoginta octo cohortes, peditum plus quam 40000 [357 1Kb] , equites in sinistro cornu 600, in dextro 500, reges et senatores et Romani equites plurimi, ex parte autem Cesaris minus quam 40 milia peditum, equites mille. Cumque diu utrimque sub dubia sorte cederentur, atque ex alia parte Pompeius diceret: Parce ciuibus, nec tamen faceret, ex alia uero Cesar hoc faceret quod urgeret, dicens: Miles, faciem feri, tandem uniuersus Pompeii fugit exercitus, castraque  direpta sunt. Cesa sunt in eo prelio Pompeianorum 15000, centuriones 33. Pompeius fugiens, in ostio Penei amnis onerariam nauim nactus, in Asiam transiit, inde per Cyprum Alexandriam petiit, ut a rege Aegypti, cui tutor ipse a senatu datus fuerat propter iuuenilem eius etatem, acciperet auxilia. Qui fortunam magis quam amiciciam secutus, occidit Pompeium, caputque eius et anulum Cesari misit. Quibus conspectis, Cesar etiam lacrimas fudisse dicitur, tanti uiri intuens caput, generi quondam sui, et inundatum odoribus imperauit cremari. Pompeii uxor filiique fugerunt, cetera Pompeiana classis direpta est, omnibus qui in ea erant crudelissime trucidatis. Ibi et Pompeius Bythinius occisus est, Lentulus uero uir consularis apud Pelusium  interfectus est. Cesar, compositis apud Thessaliam rebus, Alexandriam uenit, ubi Achillas dux regius [358 1Kb] , semel imbutus Pompeii sanguine, Cesaris quoque necem meditabatur. Nam iussus exercitum cui preerat dimittere prope 20000 armatorum, non modo spreuit, uerum etiam aciem direxit. In ipso prelio regia classis ad terram subducta iubetur incendi. Ea flamma cum partem quoque urbis inuasisset, 400,000 librorum proximis forte edibus condita exussit, singulare profecto monimentum studii cureque maiorum, qui tot tantaque illustrium ingeniorum opera congesserant. Postea Cesar insulam ubi Pharus est cepit; eo Achillas cum Gabinianis militibus uenit; ingens pugna commissa est,  magna ibi Cesarianorum militum multitudo cecidit, omnes etiam interfectores Pompeii interfecti sunt. Cesar quoque ui insistentium hostium pressus, scapham ascendit. Qua mox pondere subsequentium grauata ac mersa, per ducentos passus ad nauim, una manu eleuata, qua cartas tenebat, natando peruenit. Mox nauali certamine pulsatus, magna felicitate classem regiam aut depressit aut cepit. Alexandrinis petentibus regem reddidit, monitum ut magis amiciciam Romanam quam arma experiri studeret [359 1Kb] . Qui tamen, ilico ut liber fuit, bellum intulit, sed continuo cum toto exercitu suo et ipse deletus est. Nam et 20000 hominum in eo bello referuntur cesa, 12000 cum 70 longis nauibus dedita. Quingenti ex uictoribus cecidisse dicuntur.  Rex ipse adolescens scapha exceptus, ut fugeret, multis insilientibus, mersus necatusque est; corpus eius ad litus deuolutum, indicio lorice auree cognitum fuit. Qua Cesar Alexandriam premissa, omnes Alexandrinos ad deditionem desperatione compulit, regnumque Aegypti Cleopatre, Ptholomei sorori, dedit, cum qua stupri consuetudinem habuit; que postea regio comitatu Urbem ingressa est.

Cleopatra itaque, soror Ptholomei regnauit Alexandrie annis 22, ut Iordanis episcopus dicit ; sed Tertullianus scribit  quod regnaret annis tantum 20, dicens eam conregnasse Augusto annis 13, ipsumque postea regnasse aliis 43, qui sunt 56 Augusti [360 1Kb] . Regni autem Cleopatre licet tot anni fuisse dicantur, in ordine tamen regum non plus quam duo computantur, quia tercio eius anno Gaius Iulius Cesar Romanum arripuit imperium.  Hanc siquidem Cleopatram postea Romanus ductor Antonius suscipiens suoque lateri, spreta sorore Octauiani, consocians, contra ciues proprios dimicauit. Quem Octauianus Augustus certamine superans in Actiaco litore, utrosque iugales cegit ut se ipsos perimerent; sicque regnum eorum in Romanorum [361 1Kb] imperium deuenit, ubi et usque hactenus  et usque in finem mundi secundum prophetiam Danielis regni debetur successio.
[Table: 1Kb]

 Romanum cepit imperium per Gaium Iulium Cesarem.

 Octauianus [362 1Kb] , qui postea appellatus est Augustus, filius Actie sororis Iulii Cesaris, regnauit post Iulium annis 56, a quo Romani principes appellati sunt augusti.

Ex [362 1Kb] hoc tempore, uidelicet ex decimo anno Augusti, regnum et sacerdotium Iudeorum et christus, id est unctus, usque in presens tempus defecit, Hyrcano pontifice consilio Antigoni  fratris sui, Aristoboli filii, a Parthis capto, et eodem Antigono a Romanis occiso, et Herode alienigena rege constituto.

Antonius et Cleopatra semet ipsos interficiunt, et Aegyptus in prouinciam redacta Cornelium Gallum primum habuit iudicem Romanum.

Defecit regn. Alex. [363 1Kb]

 Gaius Iulius Cesar, a quo Romani principes cesares appellantur, primus apud Romanos singulare arripuit imperium, regnauitque annis quinque, ab Urbe condita 705o [364 1Kb] .  Hic itaque reuersus ab Alexandria per Syriam, Pharnacem, Metridatis Magni filium, uicit, Romamque regressus,  tercio se dictatorem et consulem fecit cum Marco Aemilio Lepido, qui magister militum ei causa dictature ante annum fuerat. Deinde in Africam profectus est, ubi infinita Romanorum nobilitas cum Iuba rege Mauritanie apud Thapsum sibi bellum reparauerat. Duces autem Romani erant Publius Cornelius Scipio, ex antiquissimo genere Scipionis Africani, qui etiam socer Marci Pompeii fuerat, Marcus Petreius uarrus [365 1Kb] , Marcus Portius Cato, Lucius Cornelius Faustus, Sylle dictatoris filius. Contra hos commisso prelio, post multas hominum  cedes uictor exstitit Cesar; castra eorum direpta sunt, sexaginta elephanti capti. Cato sese apud Uticam ueneno occidit; Iuba percussori iugulum dato precio prebuit; Petreius gladio se [366 1Kb] perfodit; Scipio in naui, qua ad Hispanias fugiens, uento coactus, in Africam rediit, semet ipsum iugulauit. In eadem naui etiam Torquatus occisus est. Cesar Pompeii Magni nepotes filiamque [367 1Kb] Pompeiam, simulque cum his Faustum, Sylle filium, et Petreium ac Afranium iussit occidi. Post annum Romam cum quatuor triumphis ingressus, quarto dictator et consul creatus est, totiusque regni monarchiam solus assumpsit, ex quo continua Romanis nascuntur imperia. Disposito itaque ac recuperato rei publice statu, continuo in Hispaniam contra Gneum Pompeium  et Sextum Pompeium, filios Pompeii Magni, profectus, multa bella sorte uaria gessit. Ultimum bellum apud Mundam flumen gestum est, ubi tantis uiribus dimicatum est tantaque cedes acta, ut Cesar quoque, ueteranis etiam suis cedere non erubescentibus, se uoluerit occidere, ne post tantam rei militaris gloriam in potestatem adolescentum natus annos 66 ueniret. Denique reparatis suis, tum subito in fugam uersus est exercitus Pompeiorum; Titus Labienus et Actius uarus in acie cesi sunt; Gneus Pompeius cum centum equitibus aufugit; Sextus Pompeius, frater eius, contracta celeriter non parua Lusitanorum manu, congressus cum Cesonio, uictus fugiensque interfectus est. Hoc bellum eo die actum est quo pater eorum Pompeius ab  Urbe, bellum gesturus, antea aufugerat, quatuorque annis hoc bellum ciuile toto orbe intonuit. Cesar itaque, bellis ciuilibus toto orbe compositis, Romam rediens, agere insolentius [368 1Kb] cepit contra consuetudinem Romane libertatis. Cum ergo honores ex sua uoluntate prestaret, qui antea ferebantur a populo, nec senatui ad se uenienti assurgeret, aliaque regia et pene tyrannica faceret, coniuratum est in eum a ducentis et 60 uel amplius senatoribus equitibusque Romanis. Precipui inter coniuratores fuerunt duo Bruti, ex genere illius Bruti qui primus consul fuerat Rome regesque expulerat, et Gneius Cassius et Seruilius Casca. Quadam igitur die senatu in curia congregato, cum Cesar aduenisset, uiginti  tribus cultris senatoriis confossus est, moxque auctores cedis strictis pugionibus in Capitolium secesserunt. Turbato populo, diu deliberatum est utrum Capitolium cum auctoribus cedis oporteret incendi, corpus eius raptum populus, dolore stimulatus, in foro fragmentis tribunalium ac subselliorum cremauit. Eadem uero nocte que cedem eius precessit, Calpurnia, uxor eius, uidit in somnis eum confossum uulneribus in sinu suo iacere; orauitque eum ne mane abiret in senatum; sed hic auspiciorum uerba sepe negligens, contempsit somnium,  rei autem probauit euentus. Ante paucos quoque dies boue ex more mactata, cor in extis non est repertum. Quod cum Spurinna aruspex pronunciasset ei ad uite periculum pertinere, Cesar memor constantie ait: Miraris, si bos non cor habet. Sed mox uite eius finis fuit. Idem Spurinna ante paucos fere annos eidem Cesari dixerat, cauendas ei esse Idus Martias. Quo die uiso, ait Spurinne Cesar: Idus Martii uenerunt. Ille respondit: Sed nondum transierunt. Eodem die Cesar confossus est, uir quo nullus umquam magis bellis enituit. Eius siquidem ductu undecies centum nonaginta duo milia hominum cesa sunt. Nam quantum bellis ciuilibus fuderit, annotare noluit. Signis collatis quinquagies dimicauit, Marcum Marcellum solus supergressus, qui 39  uicibus fuerat preliatus. Ad hoc nullus celerius scripsit, nemo uelocius legit, quaternas etiam epistolas simul dictauit. Tante fuit bonitatis, ut quos armis subegerat, clementia magis uicerit [369 1Kb] . Eodem tempore Rome tres simul exorti soles paulatim in eundem orbem coierunt. Inter cetera quoque portenta que toto [370 1Kb] orbe facta sunt, bos in suburbano Rome ad arantem locutus est, frustra se urgeri, non enim frumenta, sed homines breui defuturos.

Octauianus Cesar, qui postea Augustus est appellatus, a quo et deinceps imperatores Romanorum [371 1Kb] augusti dicti sunt, regnauit annis 56, 12 cum Antonio et Lepido, solus uero 44 .  Hic Octauio patre senatore genitus, maternum genus ab  Aenea per Iuliam familiam sortitus est, filius Actie, sororis Iulii Cesaris, quem ille adoptauit in filium, cum non haberet proprium, et testamento heredem reliquit nomenque suum ferre iussit. Interfecto igitur Cesare [372 1Kb] auunculo suo, cum primum rediens ab Apollonia Urbem ingrederetur, hora circiter tercia, repente liquido ac puro sereno ad speciem celestis arcus orbem solis ambiit circulus, quasi eum potissimum in mundo solumque clarissimum in orbe monstraret, cuius tempore nasciturus esset, qui ipsum solem solus mundumque totum et fecisset et regeret.

Anno itaque ab Urbe condita 709 interfecto Iulio Cesare, bella ciuilia reparata sunt. Percussoribus  enim Cesaris fauebat senatus; Antonius autem consul, qui erat partium Cesaris, ciuilibus bellis eos obprimere conabatur. Ergo turbata re publica, inter multa scelera que Antonius commisit, Decium Brutum apud Mutinam obsidione conclusit. Pro qua re a senatu hostis iudicatus est, missique sunt ad expugnandum eum duo consules, Pansa et Hircius, et cum his Octauianus adolescens, natus annos [373 1Kb] 17. Ex quibus Pansa primo ueniens, pilo grauiter uulneratur, et interpositis diebus moritur; Hircius uero college auxilium ferens, magnas Antonii copias uasta  cede deleuit; Octauianus Cesar catenus castra custodiuit. Secunda aduersus Antonium pugna magne utrimque strages facte sunt, Hircius consul occiditur, Cesar uictoria potitur; consulum occisorum uterque exercitus Octauiano Cesari subditur. Antonius fugatus, amisso exercitu, confugit ad Lepidum, qui tunc magister equitum Cesaris fuerat, et tum militum copias grandes habebat. A quo susceptus est, ipsoque interueniente, Cesar recepit eum in gratiam, atque ob fidem reconciliate gratie filiam eius in matrimonium [374 1Kb] sortitus est; et ut uindicaturus patrem Cesarem, a quo per testamentum heres adoptatus fuerat, Romam cum exercitu tendebat, et cum Antonio ac Lepido rem publicam armis tenebat et [375 1Kb] senatum proscripserat. Cumque rumor de futura  proscriptione in Urbe ortus esset, Gaius Toranus [376 1Kb] uir pretorius nichil tale suspicans, incursantibus militibus, in domo sua interfectus est, aliique complures [377 1Kb] nobiles trucidati sunt. Sed ne incircumscripta cedes effrenatius ageretur, 132 senatorum nomina in tabula proposita sunt, primum Lepidi precepto et nomine, deinde Antonii, tercio Cesaris. Ibi Antonius Tullium Ciceronem inimicum suum proscripserat, Lucium quoque Cesarem auunculum suum, et quod exaggerando sceleri accessit, uiduam matrem proscripsit; ibi Lepidus Lucium Paulum fratrem in eundem proscriptorum gregem coniecit; adiectique sunt postea triginta equites Romani . Multe et uarie clades diu acte sunt, domus proscriptorum, direptis omnibus,  dirute sunt. Interea Brutus et Cassius, interfectores Gaii Cesaris, ingens bellum mouerunt; erant enim per Macedoniam et orientem multi exercitus quos occupauerant.  Profecti sunt igitur contra eos Octauianus Cesar et Marcus Antonius, Lepido ad defendendam Italiam remanente, et apud Philippos Macedonie ciuitatem contra eos pugnantes, primo prelio uicti sunt; periit tamen dux nobilitatis Cassius; secundo Brutum et infinitam nobilitatem uictam interfecerunt; ac sic inter eos diuisa est res publica, ut Cesar Hyspaniam et Gallias et Italiam teneret, Antonius Asiam, Pontum et orientem. Sed in Italia bellum ciuile mouerat Lucius Antonius consul, frater eius qui cum Cesare contra  Brutum et Cassium dimicauit. Is apud Perusium Tuscie ciuitatem uictus et captus est, sed non occisus. At Rome Fuluia, uxor Antonii, socrus Cesaris, dominatum ut mulier exercebat, insolens etiam in eos per quos ut insolesceret agebatur; Cesarem quoque contumeliis et insidiis petiit; a quo propulsata, ad Antonium in Greciam concessit. Antonius uero etiam Octauiam, sororem Cesaris, duxit uxorem. Interim a Sexto Pompeio, Gnei Pompeii filio, ingens bellum in Sicilia commotum est, aduersus quem Octauianus Cesar et Marcus Antonius  pugnauerunt; sed pax [378 1Kb] inter eos postremo conuenit. Quam cum postea Pompeius rumperet, Agrippa iussu Cesaris cum eo conflixit, et uicit; centum sexaginta tres naues eius aut mersit aut cepit; Pompeius cum 17 uix lapsus euasit. Lepidus quoque magna uiginti legionum insolentia tumens, cum Messanam militibus permissam [379 1Kb] diripuisset, ipsum Cesarem ad se uenientem semel atque iterum spreuit, ac potius telis appeti iussit; que ille collecta in leuum brachium lacerna repellendo uitauit. Mox immisso equo ad suos reuersus, instructoque exercitu, aduersus Lepidum ueniens, plurimas legiones eius, paucis interfectis, in suam partem transire cegit. Lepidus tandem intelligens, quo sua uanitas tenderet, deposito paludamento, assumptaque  ueste pulla, supplex Cesari factus, uitam et bona impetrauit, perpetuo quidem emendatus exilio.  His temporibus Agrippa in Aquitania rem prospere egit, et Lucius uentidius [380 1Kb] Bassus irrumpentes in Syriam Persas tribus preliis uicit, Parthorum regis Orodis filium interfecit, eo ipso die quo olim Orodes per ducem Surenam Crassum occidit. Taurus quoque Cesaris prefectus totam pene Siciliam ferro pertemptatam in fidem recepit. Quadraginta quatuor legiones sub unius tunc [381 1Kb] imperio Cesaris erant. Unde milites multitudine feroces quosdam pro accipiendis agris tumultus excitauerant. Sed Cesar, animo ingens, 20 milia militum exauctorauit, 30 milia seruorum dominis restituit, 6 milia, quorum domini non exstabant,  in crucem egit, iam  tum [382 1Kb] presignans, suo tempore nasciturum esse, per quem superbientes reprimendi et omnes serui suo uero [383 1Kb] domino restituendi essent, qui tamen dominum suum recognoscerent; qui uero sine domino inuenirentur, mortis supplicio punirentur. Post hec Cesar ouans Urbem ingressus, ut in perpetuum tribunitie potestatis esset, a senatus decreto accepit.

His diebus trans Tyberim e taberna meritoria fons olei de terra exundauit, ac per totum diem largissimo riuo fluxit, significans sub perpetuo principatu nascituri eius tempore Christi, toto die, id est omni tempore, Romani imperii de hospita largaque ecclesia oleo sacri crismatis unctos indesinenter processuros  .

 Antonius autem, qui Asiam et Orientem tenebat, Artabanem Armenie regem proditione et dolo cepit, uinctumque argentea catena ad confessionem thesaurorum regiorum cegit; expugnatoque opido, in quo erant thesauri, magnam abstulit copiam argenti et auri [384 1Kb] . Qui elatus pecunia, bellum Cesari indixit, atque Octauie, sorori Cesaris, repudium denunciauit, et Cleopatram ex Alexandria sibi  occurrere imperans uxorem duxit. Mox ingens bellum ciuile commouit, cogente Cleopatra, dum cupiditate muliebri cupit etiam in Urbe regnare. Profectus est igitur Cesar a Brundusio Calabrie in Epyrum aduersus Antonium, qui iam omne Actium litus classibus obsidebat. Naues Cesaris erant ducente triginta rostrate et 30 sine rostris triremes, et octo legiones classi superposite absque cohortibus pretoriis quinque. Classis autem Antonii 170 nauium fuit, quantum numero cedens, tantum magnitudine precellens; nam decem pedum altitudine a mari excellebant. Famosum hoc bellum fuit, ab hora quinta usque septimam incerta uincendi spe, reliquum diei cum sequenti nocte in uictoriam Cesaris declinauit. Prior Cleopatra regina cum 60 uelocissimis nauibus  fugit; Antonius quoque, detracto insigni pretorie nauis, fugientem [385 1Kb] secutus est uxorem. Illucescente iam die, uictoriam Cesar consummauit. Antonius igitur gladio se transuerberauit, ac semianimis ad Cleopatram in mausoleum regium, in quo se illa moritura condiderat, perlatus est. Cleopatra uero exornata diuersis ornamentis ad Cesarem uenit, sperans eum ut ceteros sua specie ad lidibinem illicere. Sed ille se intra pudiciciam coartans, eam spreuit et custodiri precepit.  Que ubi se ad triumphum seruari intellexit, e custodia elapsa, in mausoleum suum se recepit, ibique maximos, ut solebat, induta cultus, in referto odoribus solio iuxta suum se collocauit Antonium; admotisque ad uenas serpentibus, sic morte quasi somno soluta  est, frustra Cesare etiam psillos admouente, qui uenena serpentium e uulneribus hominum exsugere solent. Sic Cesar Octauianus Alexandria urbe opulentissima cum tota Aegypto potitus est; preposuitque Aegypto Cornelium Gallum, de quo uirgilius scribit.  Hunc primum iudicem Romanum Aegyptus habuit.

 Anno ab Urbe condita 725. Cesar ab oriente uictor rediens, 8 Idus Ianuarii Urbem triplici triumpho ingressus est, ductis ante currum eius Cleopatre liberis, Sole et Luna, ac tum primum, sopitis omnibus ciuilibus bellis, Iani portas clausit. Hoc die Cesar consalutatus est Augustus primum, eo quod publicam rem auxerit, atque ex eadem die  summa rerum ac potestatum penes unum esse cepit et mansit; quod Greci monarchiam dicunt.

Anno sequenti Cesar Augustus parum in Hyspania per ducentos annos actum intellegens, si Cantabros et Astures, duas ferocissimas gentes Hyspanie, suis uti legibus permisisset, iterum Iani portas aperuit, atque in Hyspanias ipse cum exercitu profectus est. Ibi eum apud Tarraconem [386 1Kb] , citerioris Hyspanie urbem, legati Indorum et Scytarum [387 1Kb] , toto orbe  transmisso, tandem inuenerunt, refuderuntque in Cesarem Alexandri Magni gloriam; quoniam, sicut illum Hyspanorum Gallorumque legatio in medio oriente apud Babyloniam contemplatione pacis adiit, ita hunc apud Hyspaniam in occidentis ultimo supplex Indus et Scyta Boreus pro pace orauit. Cantabrico itaque bello per quinque annos confecto, totaque Hyspania in eternam pacem composita, Cesar Romam rediit [388 1Kb] , et Cantabrice uictorie hunc honorem contulit, ut tunc quoque portas claustris cohiberet. Ita tunc secundo per Cesarem, quarto post Urbem conditam clausus est Ianus. Non ullo [389 1Kb] autem tempore ante eum Romana res magis floruit, quippe cui ipse et per se et per duces ac legatos suos plurimum bellis addidit. Ipse namque per se Romano  adiecit imperio Aegyptum, Cantabriam, Asturiam, Dalmatiam, Pannoniam, Aquitaniam; Drusus uero priuignus eius, Galliam Rhetiamque sortitus, maximas fortissimasque gentes armis subegit, Susipeces, Thecteros et Chattos [390 1Kb] perdomuit, et trans Albim fluuium, qui in barbarico longe ultra Rhenum est, submouit, Marcomannos pene ad interniciem deleuit, postea fortissimas nationes, quibus et natura uires et consuetudo experientiam uirium [dabat [391 1Kb] ], pariter uno bello, sed suis aspero, superauit, id est Cheruscos, Sueuos et Sicambros, quorum uirtus ac feritas ex eo considerari potest, quod mulieres quoque eorum, si quando preuentu Romanorum inter plaustra sua collidebantur, deficientibus telis uel qualibet re qua uelut telo uti furor possit,  paruulos filios, collisos humi, in hostium ora iaciebant. Tyberius autem, frater Drusi, Pannonios, nouo motu intumescentes, cruentissima cede deleuit, idemque continuo Germanos bello arripuit, e quibus 40 milia captiuorum uictor abduxit; quod reuera bellum maximum et formidolosissimum quindecim legionibus per triennium gestum est, nec fere ullum maius bellum, sicut Suetonius testatur, post Punicum fuit. Sub eodem uero tempore Quintilianus uarus propretor cum tribus legionibus trans Rhenum fluuium mira superbia atque auaricia in subiectos agens, a Germanis rebellantibus cum tribunis et legionibus deletus est. Quam rei publice cladem Cesar Augustus adeo grauiter tulit, ut ueste capilloque ac reliquis lugentium indiciis deformis, et sepe  per uim doloris caput parieti collidens, clamaret: Quintili [392_393_394_395 1Kb] uare, redde legiones. In Africa quoque Cossus dux Cesaris Musolanos et Getulos latius uagantes artatis finibus cercuit, atque a Romanis militibus [396 1Kb] sustinere metu compulit. Piso etiam aduersus uindelicos missus est, quibus subactis, uictor ad Cesarem Lugdunum uenit. Bosphoranos uero Marcus Agrippa superauit, et signis Romanis, que illi quondam sub Metridate sustulerant, bello reparatis,  uictos ad deditionem cegit, Armeniam a Parthis recepit. Parthi quasi, toto terrarum orbe uel domito uel pacato, omnium oculis notarentur, atque in se solos omnis uigor Romani imperii uertendus esset, quippe quos pristina ulciscende Crassiane cedis conscientia mordebat, ultro signa que Crasso interfecto abstulerant ad Cesarem remiserunt, eique obsidibus datis, firmum fedus fideli supplicatione meruerunt [397 1Kb] . Galatia quoque sub hoc prouincia facta est, cum antea regnum fuisset, primusque eam Marcus Lollius pro pretore administrauit. Tanto autem amore etiam apud barbaros Cesar Augustus habebatur, ut reges Romanorum amici in honorem eius ciuitates conderent et ex eius nomine Cesareas uocarent. Multi quoque reges ex  regnis suis uenerunt, ut ei obsequerentur, et habitu Romano, scilicet togati, ad uehiculum [398 1Kb] uel equum eius cucurrerunt. Ipse autem adeo exsecratus est turbas, bella, simultates, ut nisi iustis de causis numquam genti alicui bellum indixerit, iactantisque esse ingenii et leuissimi dicebat, ardore triumphandi et ob lauream coronam, id est folia infructuosa. securitatem ciuium in discrimen per incertos euentus certaminum precipitare, neque imperatori bono quicquam minus quam temeritatem congruere, satis celeriter fieri quicquid commune [399 1Kb] gereretur, armaque nisi maioris emolumenti spe nequaquam mouenda esse, ne compendio tenui, iactura graui petita uictoria similis sit hamo aureo piscantibus, cuius abrupti amissique detrimentum nullo capture  lucro pensari potest. Hic itaque in imperio positus, tribuniciam per se potestatem exercuit. Denique erga ciues clementissimus, in amicos extitit fidissimus, quorum precipui erant Mecenas ob taciturnitatem, Agrippa ob modestiam laborisque patientiam. Diligebat preterea uirgilium Flaccumque petas, liberalibus studiis in tantum incumbens, ut nullus ne in procinctu quidem laberetur dies, quin legeret, scriberet, dictaret. Leges alias nouas, alias protulit suo nomine correctas. Auxit ornauitque Romam multis edificiis, isto glorians dicto: Urbem latericiam reperi, marmoream relinquo. Fuit mitis et gratus et ciuilis animi, toto corpore pulcher, sed maxime oculis, quorum acies clarissimorum syderum modo  uibrabat. A cuius facie dum quidam miles oculos auerteret, et interrogaretur ab eo cur ita faceret, respondit: Quia fulmen oculorum tuorum ferre non possum. Nec tamen hic tantus uir uitiis caruit. Fuit enim paululum impatiens, leniter iracundus, occulte inuidus, palam factiosus, dominandi uero supra quam estimari possit cupidus, alee lusor studiosus. Cumque esset cibi ac uini multum abstinens, aliquatenus uero somni, usque ad uulgaris tamen fame probrum seruiebat libidini; nam inter duodecim  catamitos totidemque puellas accubare solitus erat; abiecta quoque uxore sua Scribonia, amore coniugis aliene possessus, Libiam, quasi marito concedente, sibi coniunxit; cuius Libie iam erant filii Drusus et Tyberius. Cumque esset luxurie seruiens, erat tamen eiusdem uitii seuerissimus ultor, more hominum quorundam qui in ulciscendis uitiis quibus ipsi uehementer indulgent acres sunt. Nam petam Ouidium, qui et Naso, pro eo quod tres libros artis amatorie scripserat, irreuocabili damnauit exilio. Oblectabatur etiam omni genere spectaculorum, precipue ferarum incognita specie.

Huius temporibus Rome sapientes insignes erant uirgilius, Horatius Flaccus, Liuius, Salustius, Ouidius, Hortensius, Athenodorus Tharseus, Sitio  Alexandrinus.

Anni Augusti.

1. Anno igitur septigentesimo decimo a conditione Urbis Octauianus Cesar regnare cepit, regnauitque cum Antonio et Lepido annis 12, postea solus 44, qui sunt quinquaginta sex. Primo autem anno iussu senatus bellum aduersum Antonium mouit, eumque deuicit. . Eodem anno cum multi in ultionem Cesaris occiderentur, Cicero in Phormiano suo ab Herennio et Publio occisus est, anno etatis sue 64. Eodem quoque anno Ouidius Naso nascitur in Peligno.

2. Curtius Salassus in insula Arato cum quatuor cohortibus exustus est uiuus, eo quod tributa grauius  exigeret.

3. Octauianus, interueniente senatu, in amiciciam regreditur cum Antonio.

4. Cornificius peta desertus a militibus interiit, quos sepe fugientes galeatos lepores appellauit. Huius soror erat Cornificia, cuius insignia extant epigrammata.

5. Secunda secessio Cesaris et Antonii.

6. Cornelius Nepos scriptor hystoricus clarus habetur.

7. Formius cum filio Formio claruit, sed filius consularis ante patrem obiit [400 1Kb] .

8. Brutus et Cassius, magnis exercitibus comparatis, apud Athenas conuenerunt, totamque Greciam depopulati sunt. Quos Cesar et Antonius, denuo reconciliati,  in Macedoniam persecuti sunt et ad mortem compulerunt; nam in desperationem adacti, immaturam sibi mortem ante belli terminum intulerunt. Inuitatis quippe [401 1Kb] percussoribus Cassius caput, latus [402 1Kb] Brutus prebuit.

9. uarus peta, quem uirgilius in Bucolis notat, in Capadocia moritur.

10. Herodes alienigena, filius Antipatri Ydumei et Cypridis Arabite, suadente Antonio, a senatu  Romano rex Iudeorum constituitur, regnauitque annis 47 [403 1Kb] . Qui ut se Iudeis [404 1Kb] magis commendaret, uxorem suam, que Dosis uocabatur, de qua filium nomine Antipatrum habuit, abiecit, et regio semini se coniunxit, accipiens Mariamnem, filiam Alexandri, filii Aristoboli, fratris Hyrcani summi pontificis et regis, quam procreauerat idem Alexander ex filia Hyrcani patrui sui .

 Ab hoc igitur anno, qui est decimus Octauiani Cesaris et 718us a conditione Urbis, ab origine uero mundi ter millesimus nongentesimus 22us, regnum et sacerdotium Iudeorum usque in presens tempus defecit, et christus, id est unctus, quem Scriptura Danielis significat, finem accepit.  Nam usque  ad Hyrcanum, Alexandri Iamnei filium, iudices, sacerdotes, reges per successiones populo Iudeorum prefuerunt; sed [405 1Kb] Hyrcanum frater suus [406 1Kb] Aristobolus de regno expulit, quem Pompeius Romanorum princeps, fauente Antipatro Herodis patre, restituit, Aristobolum uero Romam captiuum duxit. Hyrcano autem per consilium Antigoni, filii fratris sui Aristoboli, a Parthis capto, eodemque [407 1Kb] Antigono in loco patrui ab eisdem Parthis subrogato, sed mox eodem a Romanis seu ab Herode capto et interfecto,  Herodes regum accepit, et exinde nequaquam per successionem generis sacerdotalis pontifices constituti sunt, sed ignobiles quique, et alii alio tempore, nonnulli uero per unius anni spacium uel modicum amplius sacerdotium emeruerunt.  Itaque Herodes Analeum quendam, de Babylone accitum, pontificem constituit; post exiguum uero temporis Aristobolum, fratrem uxoris sue Mariamnis, nepotem Hyrcani ex filia, successorem ei dedit. Quo post annum consilio ipsius Herodis in aqua suffocato, rursus sacerdotium reddidit Analeo; sicque per diuersas successiones extraneorum in sacerdotalis successione generis sacerdotium defecit Iudeorum. Que omnia ita uentura angelus Danieli predixit in hec uerba: Â»Et scies et intelleges ab inicio sermonis respondendi et edificandi Hierusalem usque ad Christum ducem ebdomade septem et 62, et post ebdomadas septem et 62 interibit crisma, et iudicium non erit, et templum et sanctum corrumpet populus,  duce ueniente.Â« Et reliqua. Igitur septem et 62 ebdomade, que simul fiunt 69, faciunt annos 483, in quibus christi, id est sacerdotes per unctionem consecrati, regnauerunt ab instauratione templi sub Dario usque ad Hyrcanum, in quo nouissimo crisma et sacerdocium defecit Iudeorum.  Quod  autem a perfectione templi, hoc est [408 1Kb] a sexto Darii anno, usque ad [409 1Kb] decimum Augusti annum septem et 62 ebdomade, id est anni 483,  computentur, sic possumus approbare. Sexagesime sexte olympiadis anno primo, hoc est Darii sexto, completa est templi edificatio, et 186 olympiadis anno secundo, id est Augusti decimo, Herodes regnum suscepit Iudeorum, in quibus fiunt anni 483, per singulas olympiades quadriennio subputato.

Anni Herodis regis.

11. 1.  Salustius obiit quadriennio ante bellum Actiacum. Lune cursus secundum Romanos hoc anno inuentus est.

12. 2. Antonius Cleopatre iunctus, illi Arabiam dedit.

13. 3. Octauiani et Antonii tercie dissensionis exordium, eo quod Antonius, repudiata sorore Cesaris, duxisset Cleopatram.

 14. 4. Nicetes et Theodorus rethorice artis preceptores habentur.

15. 5. Antonius et Cleopatra semet interficiunt, et Aegyptus fit Romana prouincia, in qua usque ad [410 1Kb] Cleopatram regnauerunt qui uocabantur Lagide annis 273 [411 1Kb] , ipsa uero regnauit annis 22, qui fiunt anni ducenti nonaginta quinque.

16. 6. Nicopolis iuxta Actium promunctorium condita est.

17. 7. [412 1Kb] Octauianus Cesar cum ingenti triumpho Romam ingressus est, ductis ante currum eius filiis Cleopatre, Sole et Luna, eodemque die sui triumphi nomen accepit Augusti. Eodem anno Marcus Terrentius uaro phylosophus prope nonagenarius moritur.

 18. 8. Cornelius Gallus Foroiuliensis peta, cuius uirgilius meminit in egloga ultima, qui et Aegyptum in prouinciam redactam primus rexit, 44o etatis sue anno propria manu se interfecit.

19. 9. Augustus Calabriam et Gallos uectigales fecit.

20. 10. Marcus Gnatius Plaucius, Ciceronis discipulus, orator insignis habetur, qui cum Galliam comatam regeret, Lugdunum condidit.

21. 11. Quintilius Cremonensis, uirgilii et Horatii [413 1Kb] amicus, moritur.

22. 12. Pylades Cilex pantomimus primus Rome chorum et fistulam sibi precinere fecit.

23. 13. Tyberius ab Augusto missus occupauit  Armeniam.

24. 14. Herodes apud Hierosolimam multas et magnas edes construxit.

25. 15. uirgilius Brundusii moritur, et Neapolim transfertur, cuius tumulus [414 1Kb] huiusmodi notatur, quem ipse, ut aiunt, moriens dictauit:

Mantua me genuit, Calabri rapuere, tenet nunc
   Parthenope; cecini pascua, rura, duces.

26. 16. Herodes in Paneade id quod Panum uocatur exstruxit.

27. 17. Augustus Samiis libertatem dedit.

28. 18. Herodes Samariam, olim iam in cineribus  sedentem, a fundamentis suscitans, in honorem Augusti Sebastiam, id est Augustam, appellauit.

29. 19. In Cypro plurimarum ciuitatum partes terremotu ceciderunt.

30. 20. uarus et Tucca, uirgilii et Horatii contubernales, pete habentur illustres, qui libros Aeneidon postea emendandos susceperunt ab Augusto, ea lege ut nichil de suo adderent.

31. 21. Agrippa Bosphorum cepit.

32. 22. Augustus a senatu maximus pontifex nominatur.

33. 23. Herodes Cesaream nomine Cesaris condidit, que prius turris Stratonis uocabatur.

34. 24. Horatius 57o etatis sue anno moritur Rome.

 35. 25. Iulius Hyginus, cognomento polyhystor, grammaticus habetur illustris.

36. 26. Herodes Hyrcanum, qui olim sacerdos et rex Iudeorum fuerat, causa illius amicicie pristine ipso rogante [415 1Kb] de captiuitate regressum Parthica, occidit, metuens ne reciperet regnum.

37. 27. Herodes Aristobolum, fratrem uxoris sue Mariamnis, suffocari iussit .

38. 28.  Tyberius, Augusti priuignus, sed iam in filium adoptatus, deletis uindelicis, Armeniis et Pannoniis, triumphauit.

39. 29. Augustus Iuliam filiam suam in adulterio deprehensam damnauit exilio. Marcus Tullius Tyro, Ciceronis libertus, qui primus notas commentatus est, in Puteolano predio usque ad centum annos consenescens,  moritur.

40. 30. Portius Latro Latinus declamator tedio duplicis quartane se interfecit.

41. 31.  Cirinus ex consilio senatus ad Iudeam missus, census hominum possessionumque descripsit. Augustus uero, habitatoribus Romane urbis per facies dinumeratis, inuenit uirorum 131,000 triginta septem.

42. 32. Augustus Cesar 42o imperii sui anno, qui est ab Urbe condita 750us, ab oriente in occidentem, a septentrione in meridiem, ac per totum oceani circulum, quo Romanum peruenit imperium, cunctis gentibus una pace compositis, Iani portas tercio ipse clausit, quas extunc per 12 fere annos  quietissimo semper obseratas ocio ipsa etiam rubigo signauit; nec umquam postea, nisi sub extrema senectute Augusti, pulsante Atheniensium seditione et Dacorum commotione patuerunt.  Clausis igitur Iani [416 1Kb] portis, rem publicam, quam bello quesierat, pace nutrire atque amplificare studens, leges primus statuit, per quas genus humanum libera reuerentia morem gereret; ipse uero domini appellationem ut homo declinauit. Nam eodem ludos spectante, cum quidam mimus pronunciaret: O dominum equum et bonum! uniuersique quasi de ipso dictum exsultanter approbauissent, ille statim quidem  manu uultuque indecoras adulationes repressit, et insequenti die grauissimo edicto omnes corripuit, dominumque se post hec appellari ne a liberis quidem aut nepotibus suis serio uel ioco passus est [417 1Kb] .

(Chr. W. [ Eo igitur tempore, hoc est anno 42o Octauiani Cesaris Augusti, ex quo autem Aegyptus in prouinciam redacta est et Cleopatra cum Antonio uicta anno 28o, quando firmissimam pacem ordinatione Dei Cesar Augustus composuit, nascitur in Bethlehem Iuda Dominus noster Ihesus Christus, uerus Deus [418 1Kb] et homo, cui pax ista famulabatur, anno ab inicio creationis mundane secundum Hebraicam ueritatem 3962o, secundum 72 interpretes eorumque sectatores 5201o, a diluuio 2306o,  ab Abrahe natiuitate 2014o, a Moyse et egressu filiorum Isrel de Aegypto 1509o, a Salomone et prima templi edificatione 1031o, a reedificatione que sub Dario facta est 519o, ab urbis Romane [419 1Kb] conditione 751o, olympiadis centesime nonagesime quarte anno [420 1Kb] tercio .

Anni Anni Herodis. Augusti Cesaris.

33. 43.  Anno Dominice incarnationis secundo, qui est Augusti 43us, Augustus amicitiam facit cum Parthis.

34. 44. Anno Domini tercio Herodes occidit infantes.

35. 45.  Anno Domini 4 Iudas Galileus  ad rebellandum cohortatur Iudeos.

36. 46.  A. D. 5. Asinius Pollio orator et consularis, qui de Dalmatis triumphauit, in uilla Tusculana moritur anno uite octogesimo.

37. 47.  A. D. 6. Herodes magno cruciatu moritur, pro quo filius eius Archelaus regnauit annis 9. Multos  autem filios habuit Herodes ex diuersis uxoribus, quas plures duxerat, Antipatrum ex Doside [421 1Kb] , quam habuit antequam rex fieret, Aristobolum et Alexandrum filiasque duas ex Mariamne, Hyrcani nepte ex filia, quam sibi ex regio semine coniunxerat postquam ipse factus est rex, abiecta Doside cum filio Antipatro; sed postea, ipsis et aliis accusantibus, occidit Mariamnem, filios quoque ipsius Alexandrum et Aristobolum quasi de  nece matris indignantes occidit . Alexandro autem fuerunt duo filii Tygranes et Alexander ex Glaphira, regis Capadocie Archelai filia; Aristoboli uero filii fuerunt Agrippa, qui sub Gaio rex factus est, et Herodes ac Aristobolus, filiaque  Herodias ex Beronice consobrina sua, scilicet filia Salome, sororis Herodis patris sui. Habuit Herodes et alios filios, Antipam et Archelaum et filiam Olympiadem ex Marthace Samaritide, Herodem ex filia Symonis pontificis, item Herodem et Philippum ex Cleopatra Hierosolimitide, Phasahelum ex Pallade. Postquam autem Alexandrum et Aristobolum filios suos, qui de semine regio erant, occiderat, Antipatrum, pro [422 1Kb] accusatione fratrum sibi placentem, proposuit heredem regni relinquere per testamentum; sed cum et [423 1Kb] ipse de nece illius tractare diceretur, missum in carcerem [424 1Kb] sub ipso fere mortis articulo interfici iussit et ipsum, mutatoque testamento, successorem regni [425 1Kb] scripsit Archelaum. Regnauit autem Herodes postquam Antigonus interemptus  est annis 34, ex quo autem regnum a Romanis acceperat annis 37; sicque post multa facinora male moritur.

Anni [426 1Kb] Archelai.

1. 48.  A. D. 7, qui est Augusti 48us, fames facta [427 1Kb] est Rome adeo dira, ut omnes peregrinos et seruorum maximas copias, exceptis medicis et preceptoribus, ex Urbe trudi preceperit [428 1Kb] Augustus. Que ideo creditur diuinitus immissa, quia, cum Gaium nepotem suum mitteret Augustus ad ordinandas Aegypti Syrieque prouincias, ille preteriens ab Aegypto fines Palestine, apud Hierosolimam in templo Dei tunc sancto et celebri adorare contempsit. Quod Augustus ubi per eum comperit, prauo  usus iudicio, prudenter eum fecisse laudauit. Unde diuina uindicta populum cum principe peccante corripuit, et quantitatem offensionis qualitas ultionis ostendit.

2. 49.  A. D. 8. Tyberius iam cesar factus, Dalmatas et Sarmatas in Romanam potestatem redegit.

3. 50.  A. D. 9, qui est Augusti quinquagesimus, ab Urbe uero condita 758us, quatuordecim uicos Urbis, incertum unde consurgens, flamma consumpsit.

4. 51.  A. D. 10. Athenienses moliuntur nouas res contra Romanos.

5. 52. A. D. 11. Messala Coruinus orator biennio  antequam moreretur ita memoriam ac sensum amisit, ut uix pauca uerba coniungeret.

6. 53.  A. D. 12. Iani porte per 12 annos iam clause, ab Augusto aperiuntur.

7. 54.  A. D. 13. Satio [429 1Kb] phylosophus  Alexandrinus, preceptor Senece, claruit.

8. 55. A. D. 14. Augustus cum Tyberio censum Rome agitans, inuenit nonagies ter centena et 70 milia hominum.

9. 56. A. D. 15, qui est imperii Augusti 56us, Archelaus accusatus ob insolentiam, nono regni sui anno, in uiennam ab Augusto relegatus est [430 1Kb] , et Iudea tetrarchis committitur, Herodi, Antipatro, Lysanie, Philippo. Eodem anno Augustus Nolam ingressus, morbo capitur, et in Athelle opido Campanie moritur, anno etatis sue 75o. Quem mortuum senatus multis modis censuit honorandum, dicens: Utinam aut non nasceretur, aut natus non moreretur  10. 11. add.: Rome in campo Martio est sepultus.

 Anno [431 1Kb] Dominice incarnationis 16, qui est a condita Urbe 766, Tyberius, Libie filius, Augusti priuignus, mox gener, postremo adoptione filius, imperium Romanum adeptus est, ab Augusto secundus, et regnauit annis 23. Iste quia Claudius Tyberius Nero dicebatur, eleganter a ioculatoribus Caldius [432 1Kb] Biberius Mero ob uinolentiam nominabatur. Satis prudens in armis satisque fortunatus ante sumptum imperium sub [433 1Kb] Augusto fuit, ut non immerito rei publice dominatus ei committeretur, habens scientiam litterarum, multo preclarus eloquio, sed ingenio pessimo, truci, auaro, insidioso, simulans ea se uelle que nollet et ea nolle que uellet, his quasi infensus quibus consultum cupiebat,  his uero quos oderat quasi beniuolus apparens, repentinis responsionibus melior quam premeditatis. Denique delatum a patribus principatum, quem quidem astu perceperat, finxit se abnuere, quid singuli dicerent [434 1Kb] aut sentirent, atrociter explorans. Que res bonos quosque pessumdedit. Estimantes [435 1Kb] enim eum ex animo declinare magnitudinem imperialis molestie, cum sententias suas ad eius uoluntatem, ut sibi uidebatur, promunt, postrema exitia inciderunt. Per se nulla bella gessit, sed ne per legatos quidem aliqua grauia, nisi quod tantum aliquantis in locis precogniti gentium tumores cito comprimebantur . Getulorum latrocinia repressit, Maroboduum Sueuorum regem callide circumuenit. Cum magna et graui modestia rei  publice prefuit plurimo imperii sui tempore, adeo ut quibusdam presidibus ad augenda prouinciis tributa suadentibus scripserit boni pastoris esse tondere pecus, non deglobere; sed paulatim mutatur in peius.  Nam et filios suos adoptiuos [436 1Kb] Drusum et Germanicum, germani sui Drusi filios, ueneno interfecit, prefectum suum Seianum noua molientem occidit, et ex uiginti patriciis [437 1Kb] , quos sibi causa consilii elegit, uix duos incolomes reliquit,  ceteros diuersis causis necauit, Habuit ipse filium nomine Drusum, sed eo mortuo, filium eius Tyberium, cognomento Gemellum, et Gaium, filium Germanici, filii fratris [438 1Kb] sui Drusi, adoptauit in filios, ex quibus Gaius sibi successit in regnum.  Huius itaque Tyberii temporibus Agrippa, filius Aristoboli, qui filius fuit Herodis, quem ipse cum fratre suo Alexandro interfecit, demorans Rome, Druso, Tyberii filio, familiaris fuit; sed mortuo eodem Druso, pater eius Tyberius pre impatientia doloris prohibuit omnes amicos filii [439 1Kb] ante faciem suam accedere, ne illis uisis dolor eius renouaretur . Unde Agrippa in Iudeam descendens, et post aliquantum tempus Romam rediens, fauente Antonia [440 1Kb] , uxore Drusi fratris Tyberii,  que Beronicem [441 1Kb] Agrippe matrem admodum diligebat, in amicitiam receptus est a Tyberio, a quo iussus est nepoti suo Tyberio semper adherere illumque summa ope excolere; sed ille Gaium, Antonie nepotem, magis dilexit, unde et offensam Tyberii incurrit. Nam cum quadam die Gaio optaret, ut illum [442 1Kb] , mortuo Tyberio [443 1Kb] , dominum cunctorum uidere mereretur, nunciatum est hoc Tyberio, statimque coniecit eum in uincula, in quibus permansit usque ad Gaii tempora.

10. add. in margine, que 11 recepit: Quendambrum fertur iugulasse, qui adinuenit uitrum fabricare, et secundum libitum suum inflectere, dicens ei: Â»Si uixeris et hoc alios docueris, aurum et argentum annulabitur.Â«

 Anni Tyberii.

2.  Anno Dominice incarnationis 17, qui est Tyberii secundus, Asinii Pollionis filius Asinius Gallus diris a Tyberio suppliciis enecatur.

3. A. D. 18. Liuius [444 1Kb] hystoriographus Patauii [445 1Kb] moritur. Ouidius quoque peta in exilio moritur [446 1Kb] .

4.  A. D. 19. Germanicus, Drusi filius, Caligule pater, de Germanis, ad quos ab Augusto iam sene missus fuerat, triumphat.

5.  A. D. 20. Germanicus cesar a Tyberio patruo suo ueneno interficitur.

6. A. D. 21. Fenestella hystoriographus et peta 70o uite sue anno moritur, et Cumis sepelitur.

7. A. D. 22. Tyberius multos reges per blandicias  ad se uocauit nunquamque remisit, inter quos et Archelaum Capadocem, cuius etiam regnum in prouincie formam redegit, et nobilissimam eius ciuitatem Mazacam ex suo nomine Cesaream appellauit.

8. A. D. 23. Pompeii theatrum incensum est. Olympias 200.

9. A. D. 24. Tyberius Drusum, fratris sui filium, regni consortem fecit, quem eodem anno ueneno interemit.

 10. A. D. 25. Seruius Plautus, corrupti filii reus, semet in iudicio interemit.

11. A. D. 26. Philippus tetrarcha Paneadem, in qua plurimas edes construxit, Cesaream Philippi uocauit.

12.  A. D. 27. Pylatus a Tyberio preses Iudee mittitur.

13. A. D. 28 [447 1Kb] .

14.  A. D. 29. Herodes tetrarcha, frater Philippi, ad magnam amiciciam Tyberii peruenit, edificans ciuitatem, quam ex eius nomine Tyberiadem uocauit.

15.  A. D. 30. Iohannes baptizare cepit populum; cuius baptismate Dominus noster Ihesus Christus in Iordane baptizatus, tricesimo etatis sue  secundum carnem anno [448 1Kb] cepit signa facere et predicare, uirtutibus uera comprobans esse que diceret .

16. A. D. 31. Dominus noster Ihesus Christus discipulos eligens, euangelicis eos imbuit sacramentis. Iohannes baptista decollatur ab Herode tetrarcha filio Herodis illius sub quo natus est Dominus, machinante Herodiade uxore sua, quam abstulit fratri suo, ut Marcus dicit, Philippo, eandemque Herodiadem Beda  scribit filiam fuisse Arethe regis, quam idem Aretha primum Philippo coniunxerit, sed postea ablatam Herodi, fratri eius, dederit, eo quod ipse ditior et potentior fuerit. Iosephus uero scriptor antiquitatum, neutri consentiens, in  18o libro  scribit in hunc modum: His quoque temporibus [449 1Kb] inter Aretham Petreum et Herodem regem simultatio magna contigit propter huiusmodi causam. Herodes tetrarches uxorem habuit Arethe filiam, cum qua non paruum tempus aduixerat. Sed cum Romam euocaretur, transiens in domo Herodis exceptus est. Frater eius erat etiam [450 1Kb] ipse, sed non ex una matre progenitus; Herodes enim ex filia Symonis sacerdotis fuerat procreatus. Cumque ibi esset, Herodiadis amore captus est, uxoris alterius Herodis; filia enim erat ista Aristoboli soror Agrippe maioris. Audet igitur cum muliere de nuptiis ineundis miscere sermonem. Illa uero suscipiente, pacta firmantur, ut, cum Roma reuersus fuisset, illa conubii  iura susciperet. Erat enim in pactis ut filiam Arethe regis excluderet. Et Herodes quidem Romam, talibus pactis firmatis, aduehitur; sed cum reuersus fuisset, peragens Rome propter que fuerat euocatus, uxor eius fideliter cuncta cognoscens que inter eum fuerant Herodiademque [451 1Kb] composita, antequam eam ille cuncta [452 1Kb] cognouisse sentiret, rogat uirum, ut in [452 1Kb] Macherunta, ubi limes erat Arethe Herodisque regionis, ab eo mitteretur, nichil ei sue uoluntatis aperiens. Hoc Herodes libenter accipiens, mittit uxorem,  nichil eam sensisse penitus arbitratus. Illa uero---premiserat enim ante multum tempus ad patrem, ut ei apud Macherunta omnia [453 1Kb] pararentur que itineris usus exposceret---a ductoribus Arethe suscipitur, confestimque Arabiam intrat, atque ibi [452 1Kb] ab illis ductoribus ad alios, ab illisque rursus ad alteros transmissa, cum summa celeritate patri perducitur, cui cunctam Herodis uoluntatem aperit. Ille uero exhinc inimiciciarum sumpsit inicium, atque ab utroque congregato exercitu, in regione Gamalica bello confligitur, non quidem ipsis [454 1Kb] presentibus, sed ductoribus ab utraque parte transmissis. Pugna itaque facta, et exercitu Herodis afflicto proditione perfugarum, qui ex Philippi tetrarchia ad Herodem quasi auxiliandi causa conuenerant, hec Herodes scribit ad  Tyberium. Ille autem indignatus, quod Arethas [455 1Kb] talia perpetrauit, scribit uitellio, Syrie tunc rectori, ut ei bellum incunctanter inferret et aut uiuum eum uinctum adduceret aut certe mortui caput auferret. Tyberius quidem, ut hec ageret, rectori Syrie demandabat. A quibusdam autem Iudeorum uidebatur [455 1Kb] ideo perisse Herodis exercitum, quod in eum satis iuste indignatio diuina commota sit pro uindicta Iohannis, qui uocabatur [456 1Kb] baptista. Hunc enim Herodes occidit, uirum ualde bonum, qui precipiebat Iudeis uirtuti operam dare, iusticiam colere, pietatem in Deum seruare, et per baptismum in unum coire. Hucusque uerba Iosephi, que docent, Herodiadem nec filiam Arethe fuisse nec uxorem Philippi, cum et superius in libro 17 [457 1Kb] antiquitatum  idem  scribat, Herodem maiorem penitudine ductum super interfectione [458 1Kb] filiorum suorum Alexandri et Aristoboli, erga filios eorum clementem extitisse, et Alexandri filio maiori filiam Ferore fratris sui iunxisse, filio uero Aristoboli filiam Antipatri, filio autem Antipatri filiam Aristoboli Mariamnem, alteram uero, id est Herodiadem, filio suo Herodi; et is, inquit, natus est ei ex filia pontificis; cum post subinferat, Herodem et Philippum ex Cleopatra Hierosolimite natos, pontificis uero filiam Mariamnem dictam fuisse. Ex his prudens lector eligat quid [459 1Kb] magis sit tenendum, cum et difficile sit euangeliste uerbis non credere, et omnes astipulentur Iosephum ueracem antiquitatum relatorem existere, nisi forte dicatur  euangelista pro affinitate personarum mutationem fecisse nominum [460 1Kb] , nec multum curauerit inter [461 1Kb] tot Herodis filios exquirere, quod duos filios sibi equiuocos scribatur habuisse. Bede uero indulgendum putamus, quod Herodiadem Arethe filiam dixerit, quia multis scribendis intentus, multiplicitatem hystoriarum forte per omnia tenere non potuit, maxime cum et beatum Hieronimum in commentario Marci  eadem [462 1Kb] sensisse forsitan legerit.

 17. Anno Dominice incarnationis 32, discipuli Christi, euangelicis instructi documentis, uerbum fidei per ciuitates Iudee, ipso mittente, predicauerunt.

18.  Anno incarnationis sue 33, Dominus noster Ihesus Christus passus est in carne et resurrexit, in cuius passione multa contigisse miracula etiam gentilium scriptores testantur. Iosephus quoque, inter cetera que tempore illo stupenda contigerunt, scribit sacerdotes templi primum commotiones locorum et sonitus quosdam audisse, dein ex adito templi uocem erupisse: Transeamus ex sedibus his. De ipso etiam Christo scribit ita : Fuit autem his temporibus Ihesus, sapiens uir, si [463 1Kb] tamen uirum eum nominare fas est; erat enim mirabilium operum effector et doctor hominum eorum qui  libenter audiunt que uera sunt, et multos quidem Iudeorum, multos etiam ex gentibus sibi adiunxit; Christus hic erat. Hunc accusatione primorum nostre gentis uirorum cum Pilatus in crucem [464 1Kb] agendum decreuisset, non deseruerunt hi [465 1Kb] qui ab inicio eum dilexerunt. Apparuit enim eis tercio die iterum uiuus, secundum quod diuinitus inspirati prophete uel hec uel alia de eo innumera miracula [466 1Kb] futura esse predixerant. Sed et in hodiernum diem Christianorum, qui ab ipso nuncupati sunt, et nomen perseuerat et genus.

19.  A. D. 34. Iacobus, frater Domini, Hierosolimis episcopus ordinatur ab apostolis, seditque annos 30.

20. A. D. 35. Pylatus imaginem cesaris in templo  statuere uolens, seditiones in Iudeis excitauit.

21.  A. D. 36. Seianus prefectus cohortatur Tyberium ut Iudeos deleat. Persius uoliternis nascitur.

22.  A. D. 37. Pylatus ad Tyberium scripsit de passione et resurrectione Domini et de uirtutibus eius, per quas, crescente plurimorum fide, Deus crederetur. Tyberius autem cum magni fauoris suffragio retulit ad senatum, ut Christus Deus haberetur. Senatus uero indignatione commotus, cur non sibi prius secundum morem delatum esset ut de suscipiendo cultu prius [467 1Kb] ipse decerneret, consecrationem Christi recusauit edictoque constituit exterminandos [468 1Kb] esse Urbe Christianos, precipue cum et [469 1Kb] Seianus, prefectus Tyberii, suscipiende  religioni obstinatissime contradiceret. Tyberius tamen accusatoribus Christi edicto mortem comminatus est, plurimosque senatorum proscripsit et in mortem cegit.  Pylatus autem cum in Iudea decimum compleret annum, accusatus a Iudeis apud uitellium, qui tunc Syrie principabatur, iussus est [470 1Kb] ab eo Romam ire, ut in iudicio cesaris se ab obiectis purgaret; sed antequam Romam ueniret, Tyberius rebus humanis excessit.--- Eodem anno Aristoboli filius Agrippa,  cognomento Herodes, Romam ueniens, a Tyberio clementer tractatur, fauente Antonia, matre Germanici et Claudii, que fuit uxor Drusi fratris Tyberii; sed cum accusaretur, quod optaret Tyberium citius mori regnumque Gaio dari, in uincula ab eo coniicitur, nec eo uiuente soluitur.

23.  A. D. 38. Tyberius Romanos grauiter affligens, ingenti omnium gaudio in Campania ueneno periit insidiis Caligule, anno imperii sui 23o, etatis uero 78o.

Anni Gaii Caligule [471 1Kb] . Anni ab inicio mundi quatuor milia.

1.  Anno Dominice incarnationis 39, ab Urbe uero condita 789, Gaius Caligula, tercius ab Augusto, suscepit imperium, et regnauit  annos tres, menses 10, dies 8. Hic fuit filius Germanici, nepos Drusi, qui fuit priuignus Augusti, frater uero Tyberii; hic quia in exercitu natus fuit, ex calciamento militari Caligula cognominatus est; magnoque fauore auie sue Antonie nutritus, in magnis habebatur honoribus , adoptatusque a Tyberio in filium cum Tyberio, filii sui Drusi filio [472 1Kb] , in aula nutriebatur, liberalibusque disciplinis adprime eruditus, propter Germanici patris sui uirtutem a populis amabatur. Tyberius igitur cum iam ad senectutem peruenisset, diis patriis supplicabat, ut ei signum manifestum ostenderent, quinam post eum in imperium successisset [473 1Kb] , festinans quidem ut nepoti suo principatum relinqueret. Cui cum dictum esset illum regnaturum,  qui sequenti die primus ex omnibus ad eum uenisset, misit ad nepotis sui pedagogum, iubens ut primo mane puerum ad se perduceret, putans ulla re numinis superare sententiam. Cumque dies illuxisset, iussit Euodum, ut quisquis foris esset infantulorum, ad se primitus euocaret. Ille autem egressus Gaium ante tabernaculum reperit; nam Tyberius necdum aderat, ciborum acceptione tardatus. Ille uero ignorans totum quod agebatur ueni, inquit, uocat te pater; et introduxit eum. uidens autem Tyberius maiestatis superne potentiam, semet ipsum culpabat, quod illud augurium postulasset, sed non ualens diuine ordinationi resistere, Gaium benigne alloquens commisit ei imperium, monens illum erga nepotem Tyberium existere beniuolum.  Accepto autem regno post Tyberium, omnium ante se sceleratissimus fuit, et qui Tyberii dedecora purgauerit.  Ante principatum quippe omnibus acceptus fuit, in principatu uero talis extitit, ut merito uulgaretur atrociorem illo dominum non fuisse. Nam ut breuiter crudelitatem eius depromam, exclamasse fertur: Utinam populus Romanus unam ceruicem haberet! Sepe etiam de conditionibus temporum suorum questus est, quod nullis calamitatibus publicis insignirentur. Plurima fecit, de quibus  nescio an deceat memorie tradi, nisi [474 1Kb] forte quia iuuat de principibus nosse omnia, ut improbi saltem fame metu talia declinent.  In palatio matronas nobiles publice libidini subiecit, tribus sororibus suis stupra intulit, ex una earum etiam natam filiam uitiauit, Memmium Regulum cegit ut coniugem suam sibi uxorem in loco filie daret seque patrem eius diceret et instrumenta matrimonii ut pater conscriberet; sorores suas, quas stuprauit, insularum exilio damnauit.  Hic primus, diademate imposito, dominum se appellari iussit, et in deorum numerum se referri precepit. Hic statim ut post mortem Tyberii regnum accepit, Agrippam cognomento Herodem a uinculis absoluit, in que illum Tyberius coniecit, eique tetrarchiam  Philippi patrui sui, qui iam decesserat, tradidit, regemque appellauit, cui et postea tetrarchiam Herodis patrui sui adiecit . Iste est qui in actibus apostolorum  Herodes appellatur, qui et Iacobum occidit et Petrum in carcerem misit, et postea ab angelo percussus, uermibus scaturiens exspirauit; cuius filii fuerunt Agrippa rex, equiuocus eius, et Beronice, soror eius. Regnauit autem annis 7, moriturque anno tercio Claudii . Philippus uero, patruus eius, mortuus est anno 22 Tyberii, regens Traconitidis et [475 1Kb] Gaulanitidis regionem annis 32.

2. A. D. 40, qui est Gaii secundus, Iudei, qui iam tunc ob passionem Christi meritis ubique cladibus exagitabantur, apud Alexandriam exorta seditione,  profligati sunt cede, atque pulsi ex urbe; pro quibus Phylo, uir sane apprime eruditus, secunda uice Romam ueniens; et apud Gaium interpellans, nichil profecit, sed ibi commorans dicitur cum Petro apostolo locutus fuisse eiusque amiciciam habuisse .

3.  A. D. 41. Pylatus multis calamitatibus a Gaio obpressus, se ipsum interfecit.

4. A. D. 42. Matheus euangelium scripsit Hebraice. Herodes tetrarcha, qui in Iohannis baptiste nece auctor extitit et passioni Domini interfuit, filius Herodis Magni, sub quo natus est Christus , Romam uenit, cogente Herodiade uxore sua, quam abstulit fratri suo . Que cum uideret  Agrippam fratrem suum a Gaio regem factum, exprobrare cepit Herodi socordiam, quia per id quod noluerit ad cesarem nauigare careret maiori honore. Nam cum Agrippam ex priuato regem fecisse non esset dubium quin eum ex tetrarcha pari honore proueheret. His adductus Herodes Romam uenit, subsequente [476 1Kb] eum et accusante Agrippa, filio fratris sui Aristoboli. Gaius eum de auaricia uehementer increpauit, eique tetrarchiam auferens,  Agrippe commisit, ipsum uero perpetuo exilio Lugdunum relegauit. Cognoscens autem quod Herodias soror esset Agrippe, uoluit ei opes et queque propria concedere; sed illa mariti causa contempnens omnia, secuta est eum in exilium, ibique pariter perierunt .

 Eodem anno Gaius cum aduersus omnes ingenti crudelitate seuiret, a militibus in palatio occisus est, anno etatis [477 1Kb] 38, regni quarto. Qui postquam occisus est, duo libelli in secretis eius reperti sunt, quorum alteri pugio, alteri gladius pro signo nominis ascriptum erat; ambo lectissimorum uirorum utriusque ordinis, senatorii uidelicet et equestris, nomina et notas continebant, qui morti destinati erant. Inuenta est et arca ingens uariorum  uenenorum, quibus mox Claudio cesare iubente dimersis, maria infecta traduntur, non sine magno piscium exicio, quos enecatos per proxima litora passim estus eiecit.

Anni Claudii.

 Anno Dominice incarnationis 43, ab Urbe autem condita 793. Claudius, ab Augusto quartus, imperium adeptus est, regnauitque ann. 13, menses 8, dies 28.  Hic fuit patruus Gaii Caligule, filius Drusi priuigni Augusti, qui apud Mogontiam habet monumentum, cuius nepos erat Caligula. Iste, cum senatus censuisset genus Cesarum exterminari, deformi latebra latere repertus, quia uecors erat, mitissimus uidebatur imprudentibus,  sicque raptus a militibus, imperator effectus est, annitente  Agrippa, qui tunc forte Romam uenerat et a senatu in consilium uocatus fuerat, unde et filium eius Agrippam postea regem fecit.  Hic uentri, uino, libidini fede obediens, uecors et prope hebes ac pauidus, libertorum et coniugis subiacebat imperiis ; cupiens tamen utilem se publice rei ostendere principem, exercitum mouit in Britanniam, transuectusque in insulam, quam nemo ante Iulium Cesarem nec post eum ausus fuit adire, intra paucos dies sine prelio et sanguine plurimam eius partem in deditionem accepit; Orchadas etiam insulas ultra Britanniam Romano imperio adiecit, ac sexto mense ex quo profectus est Romam rediit.  Sic ergo  de Britannis triumphauit, filiumque suum Britannicum uocauit.  Uxor uero Claudii Messalina [478 1Kb] primo passim adulteris utebatur; ex quo facto plures metu abstinebant et extincti sunt, dehinc atrocius accensa, nobiliores quasque nuptas et uirgines scortorum modo secum proposuerat, coactique sunt mares ut adessent. Quod si quis talia horruerat, conficto crimine in eum [479 1Kb] omnemque familiam [480 1Kb] eius seuiebatur. Ita [481 1Kb] liberti eius potestatem  summam adepti, stupris, exilio, cede, proscriptione omnia fedabant. Ex quibus Felicem legionibus Iudee prefecit, Possidonio eunucho post triumphum Britannicum inter militarium fortissimos arma insignia tamquam participi uictorie dedit, Polibium inter consulares medium incedere fecit. Hos omnes anteibat Narcissus. Post hec Claudius Agrippinam, Germanici fratris sui filiam, sororem Caligule, matrem uero Neronis, accepit uxorem, que filio suo procurans imperium, priuignum suum Britannicum primo in palatio multiformibus insidiis circumuenit, dehinc ipsum coniugem ueneno interemit.

1. Primo igitur imperii sui anno, cum confirmaretur  in regno Agrippe consilio, dedit eidem Agrippe pro remuneratione omnia que dedit Augustus  Herodi [482 1Kb] , aliud quoque regnum, quod Lysanie dicebatur fuisse.

2. A. D. 44. Duodecim apostoli, cum eatenus in Iudea tantum predicarent, iuxta preceptum Domini, ut Beda scribit, anno a passione Domini 12, in totum orbem diuisi sunt. Unde Petrus, fundata primum Antiochena ecclesia [483 1Kb] , Romam tetendit, ut quidam uolunt  hoc anno, secundum alios  uero quarto Claudii anno.

3.  A. D. 45. Primus episcopus Antiochie ordinatur Euodius. Herodes Agrippa, filius Aristoboli, anno 7o regni sui percutitur ab angelo, relinquens filium nomine Agrippam et tres filias, Beronicem [484 1Kb] , Mariamnem atque Drusillam. Tunc Claudius, ut Iosephus testatur , regnum eius in prouinciam redegit, in cuius procurationem missus est Cuspius Fadus.

4.  A. D. 46. Claudius de Britannis triumphauit. Eodem anno facta est fames grauissima per Syriam, quam etiam Agabus propheta predixit, ut in apostolorum legitur Actibus ; sed Christianorum necessitatibus apud Hierosolimam, conuecto ex Aegypto frumento, Helena Adiabenorum regina largissime ministrauit.

Hoc etiam anno [485 1Kb] , scilicet Claudii quarto, illud factum esse Beda  opinatur, quod in Actibus apostolorum legitur: Statuerunt, ut ascenderent Paulus et Barnabas et quidam alii ex illis ad apostolos et presbiteros in Hierutalem,  et hanc ascensionem suam esse illam, de qua ipse Paulus ita scribit ad Galathas: Deinde post annos 14 ascendi Hierosolimam cum Barnaba, assumpto et Tito. De hac ascensione positis [486 1Kb] quibusdam, Beda subinfert: Sequitur ergo beatum [487 1Kb] Petrum eodem 14 post passionem Domini anno, quo eum Hierosolimis alloquitur Paulus, Romam uenisse credamus, id est quarto Claudii cesaris anno; simulque, nisi fallor, hac expositione, Paulum apostolum eodem quo Dominus passus est et resurrexit anno ad  fidem uenisse, probamus. Petrum uero quarto Claudii anno Romam uenisse, fere omnes sanctorum temporum scriptores testantur; quidam autem pontificatum [488 1Kb] in urbe Romana hoc anno illum suscepisse opinantur; et hoc exinde uerum coniicitur, quia Petrus sedem Romanam 25 annis tenuisse dicitur , et ultimus Neronis annus quo Petrus passus esse narratur, 25us [489 1Kb] a quarto Claudii numeratur. Unde satis apparet quod eodem anno quo Romam uenit etiam sedem pontificatus accepit.

De [490 1Kb] successione uero pontificum Romanorum et ordine atque temporibus eorum iam inde a principio et deinceps in plurimis diuersa sentiuntur a diuersis. Quorum opiniones hic summatim scribere idcirco arbitror non esse ab re, ut et segniores et  neglegentiores mei similes ad ueritatem rei adtendendam excitentur, et prudentiores ad hanc subtilius inuestigandam prouocentur. Quidam scribunt, quibus et ecclesiastica consentire uidetur hystoria , Einum post passionem Petri apostoli, Romane sedis 25 annis presidentis, hanc regendam suscepisse, et post duodecim sui regiminis annos, secundo Titi anno, pontificatum Anacleto reliquisse, et hunc item post 12 annos Clementi sedem tradidisse, quod uidetur anno Domitiani 12o contigisse, ipsumque Clementem post nouem sui pontificatus annos sub Traiano passum; Euaristum quarto eiusdem Traiani anno successisse, huic Alexandrum, illi uero Sixtum, et sic ceteros.  Alii uero scribunt Linum et Cletum sub Petro fuisse, ipsumque Petrum, mox ut pontificatum accepit, Linum pro se in agendis ecclesiasticis, quo ipse liberius predicationi uacaret, ordinasse, illoque post annos 12 decedente, Cletum huic subrogasse; quo etiam item post anno 12 defuncto, eo anno et tempore quo ipse Petrus passus est, scilicet 14o Neronis anno, Clementi sedem commisisse, et ei suisque successoribus ligandi soluendique potestatem, sicut ipse a Christo suscepit, demum tradidisse; et huic passo [491 1Kb] sub Domiciano Anacletum successisse, cui Euaristum, et huic Alexandrum, et sic [492 1Kb] ceteros. Que descriptiones cum sibi multum dissone probentur, querendum cui magis credi iudicetur. Consideremus ergo earum inequalitates.  Igitur si Linus Anacletum isque Clementem successorem reliquisse accipitur, ut prior descriptio testatur, Cletus omnino de pontificum catalogo excluditur, cuius ueneratio per omnes ecclesias sic celebris est, ut non solum in martyrologiis attituletur, uerum etiam in canone missarum et in supplicationibus letaniarum publicitus inter Linum et Clementem recitetur. Si uero post Linum Cletus, dein Clemens, et post hunc Euaristus et Alexander numerentur, locus non habetur ubi Anacletus recipiatur,  cum Beda in martyrologio suo dicat , hunc quartum post Petrum sedisse et sub Domiciano passum fuisse, ut primus sit Linus, secundus Cletus, tercius Clemens, quartus Anacletus. Sed si post Clementem Anacletus ponatur et secundum Bedam sub Domiciano passus recipiatur, necessario illud refellitur, quod antecessor eius Clemens sub Traiano passus dicitur, cum euidenter sub Domiciano passus esse probetur, si successor eius Anacletus ab eodem occisus non negetur. Adhuc autem argumentatur et illud: quia si Linus et Anacletus iuxta quosdam, siue Linus et Cletus secundum alios, uterque post passionem Petri, que 14o Neronis anno facta est, per annos 12 tenebat pontificatum, quod spacium per 24 annos in Domiciani  duodecimum protenditur annum, Clemens ab apostolo Petro sedem et ligandi soluendique licentiam nullatenus accepisse probatur, quod a nonnullis affirmatur. Additur et hoc, quod sanctus Dionisius Ariopagita, beati Pauli apostoli discipulus et Athenarum episcopus, cum, sicut in libro passionis eius legitur , beatos apostolos Petrum et Paulum audiret Rome teneri, subrogato Athenis episcopo, properauit Romam uelocius attingere, summopere desiderans, si Deus ita uellet, cum eisdem sanctis apostolis occumbere; sed cum diuina dispositio uota ipsius preueniret, sanctique apostoli prius passionis gloria coronarentur quam ille Romam adiret, tandem perueniens,  Clementem, condiscipulum suum, Romane sedi iam presidentem inuenit, qui et illum in Gallias predicatorem direxit. Que igitur fuit festinantia tanti desiderii, si per 24 annorum spacium uel amplius inter Athenas et Romam nullo potuit obsistente cohiberi? Nec enim illud refragatur quod, ostio fidei sibi aperto, causa seminandi uerbum Dei aliquamdiu retardatus fuisse narratur; quia, etsi per contiguas parrochias diuina semina predicandi auidus disperserat, passionis tamen desiderio feruens, ab Athenis infra 24 annos maturius Romam contendere poterat. Adhuc uero cum idem Dionisius nonagesimo sexto Dominice incarnationis anno, qui est 14 Domiciani, passus describatur, Clemens uero, qui eum direxit in Gallias, 12o eiusdem principis  anno iuxta superioris opinionem descriptionis sedem accepisse dicatur, mirum potest uideri, qualiter anno nondum aut uix expleto possent omnia hec expleri, scilicet ut Dionisius de Roma in Gallias ueniret, et tam ceruicosum populum ignotus adhuc et aduena fidei iugo substerneret, basilicam construeret, aliaque plura que de eo leguntur, sacerdotum super his commotorum relatio Romam recurreret, diuulgataque persecutione, prefectus inde missus in Galliam, Dionisium diuersis penis occideret. Liber quoque passionis Alexandri pape testatur  , quod in ordine pontificum Romanorum Clemens post Petrum primus, hoc est secundus ab illo habeatur. Sic enim ibi scriptum est: Quinto loco a beato Petro apostolo Romane ecclesie kathedram Alexander suscepit, et reliqua. Quod si Linus a Petro secundus dicatur, necesse est ut et Cletus ante Clementem et Anacletus post eum a numero excludantur, quatenus Alexander quintus inueniatur, scilicet ut, Petro existente primo, Lino secundo, Clemente tercio, Euaristo quarto, Alexander quinto loco subsequatur. Aliter enim Alexander quintus a Petro non habetur, quia, si Linus a Petro secundus et Cletus siue Anacletus ante Clementem fuerit positus, Alexander erit sextus; si uero Cletus ante Clementem et Anacletus  post illum ponatur, Alexander septimus habetur, nisi Clemens a Petro secundus numeretur. His et talibus allegatis pro imperitia mea propter rerum et temporum conuenientiam, hos magis interim sequendos estimo, qui Linum et Cletum dicunt fuisse sub Petro [493 1Kb] , et illos quidem hoc officium, quod chorepiscopi [494 1Kb] sub episcopo tenent, administrasse; Clementem uero, Petro ipso [495 1Kb] tradente, legitimo iure successise, et idcirco eum a quibusdam primum papam uocatum, quia uelut hereditario iure ligandi soluendique a Petro accepisse dicitur pontificatum, pro [496 1Kb] hoc uero ab aliis dictum tercium esse a Petro, quod sub ipso apostolo precesserint eum Linus et Cletus in sacerdotali officio. Hucusque de his.  In sequentibus uero eadem causa pro successionis ordine et temporum serie generat erroris cumulum, qui pro similitudine nominum personis inditorum inoleuisse creditur ob incuriam et uitium scriptorum. Fabianus quippe papa legitur [497 1Kb] sub Decio passus, post quem Cornelius, itemque post eum in catalogo pontificum et in quibusdam etiam chronicis inueniuntur positi Lucius, Stephanus, Sixtus, Dionisius. Cum igitur Fabianus sub Decio passus legatur, Sixtus quoque, sub quo Laurentius archidiaconatum tenebat, per omnes ecclesias et legendo et cantando sub eodem passus predicetur, Decius uero non amplius quam 30 mensibus, hoc est annis duobus et dimidio, regnasse dicatur, a quibusdam etiam minus, id est anno uno et mensibus tribus, si  inter Cornelium Fabiani successorem et hunc Sixtum Lucius et Stephanus ponantur, ut quibusdam [498 1Kb] placet: consequentia rerum stare non potest, cum hic sub Decio, illi sub ualeriano et Galieno passi fuisse legantur, et Cornelius tribus annis, Lucius uero mensibus octo, Stephanus autem duobus annis [499 1Kb] Romane sedi prefuisse in ecclesiastica hystoria dicantur. Unde satis intellegi potest, uitio scriptorum pro similitudine nominum ordinem esse confusum, et Cornelio successisse Sixtum, et huic Dionisium, illi autem Lucium, huic uero Stephanum,  cui item Sixtum, dein iterum Dionisium, sicque per ordinem reliquos. Hec autem omnia non dico, quasi pro mea garrulitate preiudicium cupiens inferre aliorum me [500 1Kb] satis [501 1Kb] satisque precellentium sententie, sed quasi pro indagande ueritatis cupiditate, stulticie notandus elogio, sensum mee denudans imprudentie. Ceterum sapiens quisque pro captu suo deliberet quid pro uero tenendum diiudicet, ego uero tot et tantas uarietates in hystoriographis cernens et pro tenuitate ingenioli mei mecum ruminando et ammirando perpendens, hystorias, passionum libros, chronicorum exemplaria, que habere potui, diligenter pro meo captu percurri, multaque inueniens scriptorum neglegentia uel imperitia deprauata, propter numerorum uarietates  litteris designatorum, in quibus facile a diligentibus delinquitur, quanto magis a non adtendentibus, dum aut littera pro littera ponitur uel aliqua forte subducitur, in quantum mee licuit rusticitati nulliusque auctoritatis exilitati, quedam correxi, temporaque pontificum Romanorum temporibus imperatorum, quam diligentius poteram, annexi, et ab hoc anno Dominice incarnationis 46o, qui est primus beati Petri apostoli in pontificatu Romano, etsi non annos presulum singulorum [502 1Kb] , quos reperire non potui, ordinem tamen cunctorum, sicut ad nos perlatus est, usque in millesimum nonagesimum nonum eiusdem incarnationis annum seriatim perduxi; ubi si sapientum iudicio mea simplex placuerit diligentia nullique ueritatis inuidentia, gratias  Deo; sin autem, melius ostendenti ueluti certi et ueri cupidus desiderantissime cedo .---Fado successit Alexander.

Anni Alexandri.

1. 5.  A. D. 47. Domitius orator clarus habetur, qui postea sub Nerone ex cibi redundantia in cena moritur.

2. 6.  A. D. 48. Inter Therasiam et Theram in mari Aegeo noua insula emersit, 30 stadiorum spacio extenta. Cumanus quidam successit Tyberio Alexandro in procuratione Iudee .

3. 7.  A. D. 49. Sub procuratore Iudee Cumano tanta seditio Hierosolimis in diebus azimorum exorta est per culpam militis unius, ut coartato  in exitu portarum populo, 30 milia Iudeorum cede prostrata et compressa dicantur.

4. 8.  A. D. 50. Herodes rex Calcidis, frater Agrippe maioris, moritur, tres filios relinquens, Aristobolum de priori natum uxore, Berenicianum et Hyrcanum ex Beronice, filia fratris sui Agrippe. Cuius regnum Claudius Agrippe iuueni dedit, filio Agrippe, quia regnum patris eius iam in prouinciam redegit, eo quod ipse tunc puer erat quando pater obiit.--- Hoc anno tanta fames  Rome fuisse dicitur, ut imperator in medio foro correptus a populo conuitiisque et fragminibus panum turpissime infestatus, uix furorem plebis euaserit. Eo tempore Paulus apud Athenas aram ignoto deo superscriptam reperit.

5. 9.  A. D. 51. Claudius Iudeos expulit urbe Roma.

6. 10.  A. D. 52. Fenix apud Aegyptum uisus est, quem uolucrem ferunt anno 654o ex Arabia memorato loco aduolare.

7. 11.  A. D. 53 [503 1Kb] . Claudius Felicem Iudee procuratorem fecit.

8. 12. A. D. 54. Symon magus auctor Symoniace heresis extitit.  Apollonius ex Italia ortus, Phytagoricus phylosophus, Rome pollebat, ita ut,  ipsum quoque Phytagoram fuisse, Phylostratus et alii acrioris ingenii describant.

9. 13.  A. D. 55. Aegyptius quidam pseudopropheta Iudeos complures seducens a Felice obprimitur.

10. 14.  A. D. 56. Claudius ab Agrippina uxore sua ueneno, ut dicitur, interemptus est anno uite sue 64o, cuius funus, ut quondam Tarquinii Prisci, diu occultatum est, et dum arte muliebri corrupti custodes egrum simulant, priuignus eius Nero, Agrippine filius, imperii iura suscepit [504 1Kb] . Anni Domitii Neronis.

 Anno Dominice incarnationis 57, ab Urbe uero condita 807 [505 1Kb] , Domitius Nero, filius  Domitii Enobarbi et Agrippine sororis Caligule, quintus ab Augusto, sumpsit imperium, et regnauit annis 14 non plenis, scilicet annis 13, mensibus 7, diebus 28.  Cuius mater Agrippina filia fuit Germanici fratris Claudii, uir autem Domitius Enobarbus ex nobilissimis Romanorum. Quo mortuo, Claudius amauit eam, et propter amorem eius interemit uxorem suam Messalinam, ex qua habuit filium Britannicum et filiam Octauiam. Habuit etiam ex prima uxore sua nomine Petina filiam Antoniam. Ducta uero Agrippina, filium eius Domitium in filium adoptauit eumque Neronem uocauit, et filiam suam Octauiam ei desponsauit. Agrippina uero metuens ne Britannicus regnum a patre perciperet, de morte Claudii cogitauit. Quo mortuo, repente principem  militie Burrum cum tribunis prepotentibus misit, qui Neronem de castris adductum more principis adorarent. Qui, hoc modo accepto imperio, Britannicum quidem ueneno latenter occidit, matrem uero propriam interfecit, hoc ei retributionis impendens.  Per quinquennium autem primum bonus apparuit, in tantum ut quidam scripserint Traianum solere de eo dicere cunctos principes longe distare a Neronis quinquennio.  Reliquum uero quod a quinque annis superuixit  ita Caligule auunculi sui uestigia secutus est, immo supergressus est, ut turpe sit dicere ad quantam malignitatem peruenerit.  Plurimam senatorum partem interfecit, equestrem ordinem pene destituit, bonis omnibus hostis fuit. Libidinibus porro tantis agitatus est, ut ne a matre quidem uel sorore ullaue consanguinitatis reuerentia referatur abstinuisse, uirum in uxorem duxerit, ipse amictus nubentium uirginum specie, conuocato senatu ad placitandum de ratione dotis, ipsisque nuptias celebrantibus, pelle coopertus, fere a uiro ut uxor ductus sit. Parricidia multa commisit, matre, fratre, sorore, uxore ceterisque consanguineis interfectis. Urbem Romam per sex dies et noctes incendit, ut quale esset incendium Troie uideret; ipseque  stans in altissima turri letusque prospectans flammas, tragico indutus habitu, Illiadem tragediam canebat. In re militari nichil omnino ausus, Britanniam pene amisit. Auxit molem facinorum eius temeritas impietatis in Deum. Primus enim persecutionem in Christianos mouit per omne regnum suum, ipsumque nomen exstirpare cupiens, principes apostolorum Petrum et Paulum occidit. Ipse uespasianum cum filio suo Tito ad destruendam Hierosolimam misit. Inter hec Galba Hyspanie pretor et Gaius Iulius imperium corripuere. Nero autem, omnibus execrabilis, hostis a senatu iudicatus est; decretum [506 1Kb] est, ut, furca collo eius inserta, nudus per publicum duceretur, et uirgis usque ad mortem cesus, de saxo precipitaretur. Quod ille audiens simulque  aduentum Galbe comperiens, fugit e palatio, noctisque medio Urbe egressus est. Secuti sunt autem eum Phaon et Epafroditus et Nefitus et spado Nesporo, quem quondam exsectum in mulierem formare temptauerat. Cumque uenisset in suburbanum liberti sui, quod est inter Salariam et Numentanam uiam ad quartum Urbis miliarium, ictu gladii se percutere uoluit, sed trepidante manu hoc perficere non potuit. Et cum nullum inueniret a quo feriretur, exclamauit dicens: Itane nec amicum nec inimicum habere possum.  uidens hoc Nesporo adiuuit manum trementem; et ita periit anno uite sue 31o, imperii 14o, sicque omnis Augusti familia in eo consumpta est.  Huius temporibus Rome pollebant Seneca tragicus et phylosophus,  Musonius et Plutarchus phylosophi, Iuuenalis et Persius satyrici, Lucanus quoque, filius fratris Senece, et Statius.

Anni Neronis.

1. 11.  Primo autem Neronis anno Festus successit Felici presidi.

2. 12.  A. D. 58. Paulus apostolus apud Festum, presente Agrippa rege, religionis sue rationem exponens, ab eodem Festo uinctus Romam mittitur, ubi et Petrus occurrens, Paulum conuenit  ; et quia Linus iam excessit, Cletum in locum eius subrogauit, qui et ipse annis 12 ecclesiam rexit; Petrus [507 1Kb] uero predicationi deseruiuit.  Hucusque librum actuum apostolorum Lucas perduxit euangelista.

3. 13.  A. D. 59. Probus Beritius eruditissimus gramaticus claruit.

4. 14. A. D. 60. Statius Sursulus peta Colosensis celebris fuit.

5. 15. A. D. 61. Terremotus Rome et eclypsis solis facta est.

6. 16.  A. D. 62. Festo succedit Albinus in presidatu Iudee.

7. 17.  A. D. 63. Iacobus, frater Domini, lapidatur a Iudeis, et Symeon [508 1Kb] , frater eius, in locum  eius constituitur.

8. 18.  A. D. 64. Marcus euangelista passus est Alexandrie.

9. 19. A. D. 65.  Persius moritur anno etatis [509 1Kb] 29o. Ante mensam Neronis fulmen cecidit.

10. 20. A. D. 66. Anneus Lucanus Cordubensis peta in Pisoniana coniuratione deprehensus, brachium ad secandas uenas prebuit.

11. 21. A. D. 67. Nero incendit Romam ad similitudinem Troie.

12. 22. A. D. 68. Anneus Seneca Cordubensis, preceptor Neronis et patruus Lucani, iussus a Nerone genus mortis eligere, incisione uenarum et haustu ueneni interiit. Cuius frater Iunius Gallio, egregius declamator, propria se manu [510 1Kb] interfecit;  frater uero illorum Lucius Anneus Melas bona filii sui Lucani a Nerone promeruit.

13. 23.  A. D. 69. uespasianus dux exercitus aduersum Iudeos, qui Gessii Flori, successoris Albini, auariciam non ferentes, rebellabant, a Nerone missus, inter ceteras urbes [511 1Kb] Iotapatam munitam ciuitatem cepit, in qua et Iosippum, qui et Iosephus, ducem belli comprehendit. Qui cum interficiendus esset a Romanis, predixit uespasiano quod ipse imperator futurus esset, sicque uitam promeruit. Hic est scriptor Antiquitatum.

14. 24. A. D. 70. Petrus apostolus, peracto predicationis sue tempore, iterum ueniens Romam [512 1Kb] ,  defuncto Cleto discipulo suo, Clementi kathedram Romanam commisit, dans ei suisque successoribus potestatem ligandi et soluendi, sicut ipse accepit a Domino, eodemque [513 1Kb] anno ipse Petrus iubente Nerone crucifixus est, Paulus uero decollatus. Sedit autem Clemens ann. 19, menses 5, passusque est sub Domiciano 9 kal. Decembr., licet quidam  contendant eum passum sub Traiano. Secundum ecclesiasticam hystoriam  primus post Petrum Linus hoc anno Romanam suscepit ecclesiam et per 12 rexerat annos. Nero autem post interfectionem apostolorum se ipsum  interfecit ordine supra scripto [514 1Kb] , ut in Romana legitur hystoria, cum quidam scribant illum in silua errantem a lupis esse deuoratum.  Hunc Perse in tantum dilexerunt, ut legatos mitterent Romam, multum rogantes, ut concederetur illis licentia fabricandi ei sepulchrum. Ceterum omnes alie prouincie et tota Roma de interitu eius nimis exultauerunt, in tantum ut omnes uestiti pilleis manumissionum, quod tunc erat signum liberationis, quasi ab impio domino liberati, uictoriam celebrarent.--- Ignatius Antiochie secundus ordinatur episcopus, cum eum precesserit Euodius.

Galba.

25.  Anno Dominice incarnationis 71, ab Urbe uero condita 821, Galba, antiquissime nobilitatis  senator, de Sulpiciorum genere progenitus, cum septuagesimum tercium gereret etatis annum, ab Hyspanis et Gallis electus, mox ab uniuerso exercitu libenter imperator acceptus, statim ut Neronis mortem audiuit, Romam uenit, sextusque ab Augusto mensibus 7 regnauit. Huius priuata uita insignis fuit militaribus et ciuilibus rebus; sepe fuit consul; sepe proconsul, sepe dux in grauissimis bellis, militem suum ita seuerissime tractans, ut, ingresso eo in castra, diceretur statim ab altero ad alterum: Disce militare, Galba uenit, non Getulicus. Imperium uero adeptus, cum auaricie uitio segnitiaque omnes offenderet, Pisonem quendam nobilem adolescentem in filium regnumque adoptauit; ipse autem mense septimo in medio Romane urbis foro decollatus est,  insidiis cuiusdam Otthonis, qui post eum arripuit regnum .

Ottho

Lucius Ottho, occisis Galba et Pisone, inuasit imperium Romanorum, ortus ex opido Ferentino, materno genere nobilior quam paterno, neutro tamen obscuro; in priuata uita mollis, maximeque in adolescentia turpis et Neronis [515 1Kb] familiaris, in imperio uero documentum sui non potuit ostendere. Nam cum hisdem temporibus quibus Ottho Galbam [516 1Kb] occiderat, etiam uitellius a Germanicis exercitibus imperator factus esset, bellum contra uitellium suscepto, tribus leuibus preliis Ottho [517 1Kb] uictor extitit, uno apud Alpes, alio circa Placentiam, tercio circa locum quem Castores uocant; quarto cum apud Betriacum in  Italia uictus esset leui prelio, ingentes tamen copias habens ad bellum, sponte semet occidit, 38o etatis anno transacto, 95o imperii die, scilicet mense 4o. Hic propriis militibus tam amabilis fuit, ut plerique, uiso eius corpore mortuo, suis manibus interirent.

uitellius.

uitellius, Romam uictor ingressus, ui Romano potitus  est imperio, familia honorata magis quam nobili ortus . Nam pater eius Lucius uitellius non admodum clare natus est, tres tamen ordinarios gesserat consulatus.  Hic cum multo dedecore imperauit, multa seuitia ceterisque uitiis notabilis, maxime ingluuie et uoracitate, quippe qui de die quarto uel quinto sepe [518 1Kb] fertur epulatus. Notissima certe cena memorie mandata est, quam ei uitellius, frater eius, exhibuit, in qua super ceteros sumptus duo milia piscium et septem milia auicellorum [519 1Kb] apposita sunt. Interim uespasianus Hierosolimam obsidens, audita Neronis morte, a militibus imperator creatus est. Quod audiens uitellius, Sabinum, fratrem uespasiani, cum multis aliis in Capitolio incenso interfecit. Unde a militibus  uespasiani sub muris Urbis habito prelio superatus, cum in quandam cellulam palatio proximam se contrusisset, turpiter inde protractus, uinctis post tergum manibus, resupinato capite, gladio ad mentum subposito, per forum ad spectaculum uulgi ducitur; multisque fimum et cenum in faciem eius mittentibus, minutis ictibus excarnificatus, unco inde trahitur et in Tyberim proiicitur, anno etatis 57o, imperii autem mense 8o.  Hi tres post Neronem rapuerunt imperium, Galba in Hyspania, quo missus erat cum exercitu, Ottho Rome, uitellius in Germania, regnaueruntque anno uno et mensibus sex.---Antiochie secundus ordinatur episcopus Ignatius.

Anni uespasiani.

 Anno Dominice incarnationis 72, ab Urbe condita 822. uespasianus in Iudeam a Nerone cum exercitu missus, comperta morte Neronis, ab exercitu imperator efficitur; dimissoque Tito filio suo in Iudea ad obsidendam Hierosolimam, ipse per Alexandriam profectus est Romam, ubi, accepto imperio, septimus  ab Augusto, regnauit annis 9; obscure quidem natus , sed uir militari uirtute precipuus et optimis comparandus, utpote qui a Claudio missus in Germaniam, deinde in Britanniam [520 1Kb] , tricies et bis cum hoste conflixit multumque Romano imperio adiecit. Hic in imperio moderate se gessit. Inter cetera namque bona hanc gratiam habuit, ut inimicicias in corde non retineret, in tantum ut filiam predicti uitellii inimici sui, multis  dotatam diuitiis, nobilissimo traderet marito. Hic cum ab amicis moneretur [521 1Kb] ut caueret se a Tametio Pomposiano, de quo sermo uulgabatur quod regnaturus esset, consulem illum fecit, alludens tali cauillo: Quando regnum acceperit, talis beneficit memor erit. Talibus sepe uerbis iocularibus amicorum iras placauit. Cumque Romam incendiis ruinisque ueteribus destitutam repararet, ac multa regno  Romano adiiciens, cum Tito filio de superatis Iudeis triumpharet, cunctisque amabilis existeret: profluuio uentris fessus, in uilla propria circa Sabinos interiit, anno etatis [522 1Kb] 79.

26. 1.  Cuius anno primo Titus, filius eius, Iudeos inenarrabili fame cruciauit obsessos, premens eos diuersis bellicis instrumentis.

2. Anno Dominice incarnationis 73. Hierusalem a Tito capitur, non sine multo suorum sanguine, subuersaque ciuitate, 600 milia [523 1Kb] Iudeorum interfecit, ut Cornelius et Suetonius referunt. Iosephus uero, qui et Iosippus, unus ex Iudeis, qui ei tunc bello prefuit, scribit undecies centena milia fame perisse et gladio, et centum milia captiuorum publice uenundata.  Ut autem tanta multitudo  Hierosolimis reperiretur, causam azimorum fuisse refert, ob que ex omni gente Iudeorum ad templum confluentes, urbe quasi carcere sunt inclusi. Oportuit enim ut hisdem diebus pasche interficerentur, in [524 1Kb] quibus Saluatorem interfecerunt. Colligitur autem omne tempus in secundum annum uespasiani et subuersionem Hierosolimorum nouissimam a 15 anno Tyberii cesaris et ab exordio euangelice predicationis anni 42, a captiuitate autem quam ab Antiocho passi sunt Iudei anni ducenti, a secundo anno Darii, quo reedificabatur templum, 590; a prima uero [525 1Kb] edificatione sub Salomone anni 1102.

3. A. D. 74. uespasianus Capitolium cepit reedificare.

 4. A. D. 75. Seditio in Alexandria orta est.

5. A. D. 76. Colossus erectus est, habens altitudinem pedum centum et septem.

6.  A. D. 77. Iosephus hystoriographus claruit.

7.  A. D. 78. Tres ciuitates Cipri terremotu corruerunt.

8. A. D. 79. Pestilentia Rome tanta facta est, ut intra non multos dies decem ferme milia hominum morerentur.

9. A. D. 80. uespasianus profluuio uentris mortuus est.

Anni Titi.

 Anno Dominice incarnationis 81,  ab Urbe condita 831, Titus, uespasiani et Domitille filius, octauus ab Augusto, imperium suscepit, et duobus annis duobusque mensibus regnauit. Hic etiam uespasianus ex nomine patris dictus est, uir in utraque lingua, scilicet Greca et Latina, disertissimus, bellicosissimus, moderatissimus, omniumque genere uirtutum mirabilis, adeo ut Amor et Delitie generis humani diceretur. Tante uero [526 1Kb] largitatis erat, ut nulli a se petenti negaret. Cumque reprehenderetur ab amicis cur hoc faceret, respondit nullum debere ab imperatore tristem exire.  Quadam itaque die dum [527 1Kb] recordaretur in cena quod ea die nulli quicquam prestitisset, dixit assidentibus: Amici, hodie diem perdidi. Anno autem etatis sue 42o obiit in eadem uilla qua et pater eius. Tantus uero planctus fuit in urbe Roma pro morte eius, quasi orphani relinquerentur a patre.

1.  Primo igitur imperii sui anno amphitheatrum Rome edificauit, in cuius dedicatione 5 milia ferarum [528 1Kb] occidit.

 A. D. 82. Repentinum incendium Rome per triduum fuit. Secundum [529 1Kb] ecclesiasticam hystoriam , defuncto Lino, Anacletus ordinatur papa, seditque annos 12; sed alii hoc negant [530 1Kb] .

Anno Dominice incarnationis 83, ab Urbe condita  833, Domicianus, uespasiani et Domitille filius, frater Titi iunior, nonus ab Augusto, regnare cepit, et annis 15 ac mensibus sex regnauit.  Iste primum finxit se misericordem et modestum esse, mox Tyberio aut Caligule uel Neroni similior quam patri aut fratri, ad omnia uitiorum genera progressus est, in tantum ut pro sceleribus omnibus secundo Christianos persequeretur, primus post Neronem;  in qua persecutione Iohannem apostolum et euangelistam ob predicationem uerbi diuini in Pathmos insulam relegauit, et Flauiam Domitillam, filiam sororis Flauii Clementis, in Pontianam [531 1Kb] insulam cum multis aliis exiliauit, multosque nobiles ex Romanis necauit. Hic dominum ac deum se appellari scribique iussit, nullamque nisi auream  uel argenteam statuam sibi in palatio statui permisit. In tantam uero mentis segnitiem deuenit, ut, remotis omnibus, solus in palatio muscarum persequeretur agmina. Quem cum quidam percunctaretur an aliquis esset in palatio, respondit: Ne musca quidem. Cumque odiosus esset omnibus, coniuratione suorum interfectus est in palatio, asscita in consilium uxore sua Domicia ob amorem Paridis hystrionis, anno uite sue 35o. Funus eius per uispilliones cum ingenti dedecore exportatum et ignobiliter est sepultum, senatusque nomen eius abradendum [532 1Kb] decreuit, ne quis eum imperatorem nominaret. Hic in arte sagittandi tam doctus fuit, ut inter expansos digitos hominis a longe stantis sagittam  transmitteret.

1.  Hic primo anno suo eunuchos fieri prohibuit.

2.  A. D. 84. Titus decreto senatus inter deos reputatur.

3.  A. D. 85. Domicianus plurimos senatorum in exilium mittit [533 1Kb] .

4.  A D. 86. Anianus primus post Marcum Alexandrie, episcopus obiit, post 22 episcopatus sui annum. Cui Abilius secundus successit.

5.  A. D. 87. Quintianus [534 1Kb] ex Hyspania  Calagurritanus primus Rome publicam scolam [535 1Kb] habuit et salarium e fisco accepit.

6. A. D. 88. Domicianus mathematicos et phylosophos Urbe pepulit.

7. A. D. 89. Anacletus, tertius a Petro, Clementi successit, sedensque ann. 12, menses 10, passus est sub Traiano, 6 Kal. Mai.

8.  A. D. 90. Domicianus forum et multa edificia fecit.

9.  A. D. 91. Heresis Menandri et aliorum multorum exoritur.

10. A. D. 92. Domicianus de Dacis et Germanicis triumphauit.

11. A. D. 93. Domicianus prohibuit uites in urbibus seri [536 1Kb] .

 12.  A. D. 94. Domicianus persecutionem secundam in Christianos, primus post Neronem, mouit. Iuxta [537 1Kb] ecclesiasticam hystoriam  in urbe Roma Anacletus, 12 annis in episcopatu exactis, sacerdotii sedem Clementi tradidit, quam ille 9 annis tenuit.

13.  A. D. 95. Domicianus multos nobilium perdidit.

14.  A. D. 96. Dionisius Ariopagita, primus Atheniensium episcopus a Paulo apostolo constitutus, sed postea in Gallias predicator directus, apud Parisium decollatus est cum Rustico et Eleutherio, sub Sisinnio prefecto, anno a passione Domini 64.

15.  A. D. 97. Flauia Domitilla in insulam  Pontianam exiliata est.

16.  A D. 98. Domicianus a suis interfectus est.

Nerua.

1.  Anno Dominice incarnationis 99, Urbis uero [538 1Kb] condite 849, Nerua Cocceius, opido Narniensi genitus, medie nobilitatis, admodum senex, decimus ab Augusto, suscepit imperium, regnauitque anno uno, menses quatuor, dies octo. Hic in priuata uita moderatus et strenuus, in imperio ciuilissimum se et equissimum prebuit.  Hic ex decreto senatus constituit irritum fieri quicquid Domicianus fieri iussit, et edicto suo exules omnes reuocauit.  Unde et sanctus Iohannes apostolus ab exilio Ephesum rediens, et ecclesiam heresibus  turbatam inueniens, hortatu fratrum euangelium scripsit, quo fidem rectam confirmauit . Nerua uero, adoptato in regnum Traiano, morbo confectus obiit, mense quinto anni secundi imperii sui, etatis [539 1Kb] anno 72 .

Anni Traiani [540 1Kb] .

 Anno Dominice incarnationis centesimo, Urbis uero [541 1Kb] condite 850. Ulpius Traianus Crinitus, ex urbe Tudertina genitus, genere Hyspanus,  ex familia antiqua magis quam clara, cum tamen pater eius consul esset, apud Agrippinam, nobilem Gallie ciuitatem, imperator factus est, regnauitque, undecimus ab Augusto, annis 19, menses 6, dies 15. Hic rem publicam ita administrauit ut omnibus principibus merito preponeretur. Nam cum duo sint que ab egregiis principibus expetantur [542 1Kb] , sanctitas domi, in armis fortitudo, utrobique prudentia, tantus in eo maximarum rerum fuerat modus, ut quasi temperamento quodam uirtutes miscuisse uideretur, nisi quod cibo uinoque paululum deditus erat. Laboris patiens fuit, iusticie iurisque humani et diuini tam repertor noui quam ueterum custos.  Multa Romano imperio adiiciebat, multa beneficia per totum orbem quibusque prestabat; fuit  enim bellicosus et in omnibus bonis studiosus.  Hunc cum amici culparent, quod nimium communis esset erga omnes, respondit: Imperator talis esse debet erga subiectos, quales erga se imperatores esse optaret ipse priuatus. Huius ergo imperium credebatur diuinitus datum in remedium perditi et prostrati senatus Romani, pro eo quod pleraque magnifica illud denunciauerint [543 1Kb] , in quibus illud precipuum, quod cornix e fastigio Capitolii Attico sermone clamauit: kalos. Hic postea deceptus errore, cum persecutionem terciam moueret in Christianos, et Plinius Secundus, qui inter ceteros iudices, ut Tertullianus refert, persecutor datus erat, ei suggereret, eos homines nichil morte dignum gerere, nisi quod diis non immolarent, et Christum  ueluti Deum, ante lucem surgentes, laudarent, a malis uero omnibus abstinerent: rescripsit ei Traianus Christianos pro fide nullatenus inquirendos; sicque persecutio sedata est. Igitur Traianus post ingentem gloriam bello domique quesitam e Perside rediens, apud Seleuciam Ysaurie profluuio uentris exstinctus est, anno uite sue 63o, mense primo, die 4o, mense [544 1Kb] uero 7o anni uicesimi regni sui. Cuius exusti corporis cineres in urna aurea relati Romam, humati sunt in foro Traiani sub eius columna, cuius altitudo 140 pedes habet, et imago subposita est, triumphantium more inuecta, senatu et exercitu preeunte, solusque omnium intra Urbem sepultus est. Huius memorie tantum delatum est, ut usque ad nostram etatem non aliter in senatu  principibus acclamaretur nisi: Felicior Augusto, melior Traiano .

1.  Huius anno primo Iohannes apostolus et euangelista apud Ephesum obdormiuit, anno a passione Domini 68o, uite sue 99o.--- Alexandrie tercius ordinatur episcopus Cerdo, qui sedit ibi annis 11.

2. A. D. 101. Nerua iussu senatus inter Deos refertur [545 1Kb] .

 4.  A. D. 103. Euaristus papa quartus ordinatur, sedensque annis 8, patitur sub Traiano, 6. Kal. Nouembris.

5. A. D 104. Traianus multos Romano subiecit imperio.

7. A. D. 106. Traianus de Dacis et Scytis triumphauit.

8.  A. D. 107. Terremotu quatuor urbes Asie subuerse sunt.

10. A. D. 109. Traianus persecutionem quartam [546 1Kb] mouit in christianos, in qua Symeon, filius Cleophe, qui in Hierosolimis episcopatum tenuit post Iacobum, crucifigitur, cum esset annorum 120; pro quo Iustus ordinatur.  Ignatius quoque secundus Antiochie episcopus Romam adductus,  bestiis traditur; pro quo tercius Heros constituitur .

11. A. D. 110. Plinius Secundus clarus habetur, et pro christianis agit.

12. A. D. 111. Alexander quintus Romane ecclesie papa ordinatur, sedensque annis 10, cum Euentio et Theodolo patitur 5 Nonas Mai sub Adriano, duce Aureliano . Quartus Alexandrie ordinatur episcopus nomine Primus, seditque annis 12 .

14. A. D. 113. Tres ciuitates Galatie terremotu corruerunt.

15. A. D. 114. Hierosolime quartus episcopus ordinatur Zacheus, post quem Tobias quintus, Beniamin sextus, Iohannes septimus, Mathias octauus,  Philippus nonus, Seneca decimus, Iustus undecimus [547 1Kb] , Leui duodecimus, Effrem tredecimus, Ioses uel Ioseph decimus quartus, Iudas decimus quintus. Hi quindecim ab apostolis usque ad euersionem et restaurationem Hierusalem, que sub Adriano facta est, ex circumcisione prefuerunt Hierosolimis a passione Domini per annos fere centum et sex.

16. A. D. 115. Traianus Armeniam et Syriam ac Mesopotamiam fecit prouincias.

18. A. D. 117. Salaminam Cypri urbem subuerterunt Iudei.

19. A. D. 118. Traianus profluuio uentris moritur. His temporibus apud Asiam supererat adhuc et  florebat ex apostolorum discipulis Policarpus Smirneorum ecclesie episcopus, et Papias similiter apud Hierapolim sacerdotium gerens.

Anni Adriani.

 Anno dominice incarnationis 119. Urbis condite 870. Helius Adrianus, genere Italicus, filius Adriani qui fuit consobrinus Traiani, de Adria ciuitate agri Piceni, unde et mare Adriaticum dicitur, duodecimus ab Augusto, imperator efficitur, regnauitque annis 21. Hic licet esset filius consobrini Traiani, noluit tamen eum [548 1Kb] adoptare. Sed sine uoluntate  eius factus est imperator, operam tamen dante Plotina, uxore Traiani. Unde et glorie Traiani inuidens, tres prouincias reliquit, quas Traianus adiecit, Armeniam, Assyriam et Mesopotamiam. Hic eruditissimus et facundissimus fuit Greco Latinoque sermone, acutus nimis ad interrogandum et respondendum, ordinata respondens ordinatis, iocosa iocosis, maledica maledicis, cantilenam cantilenis, ficta fictis, ita ut premeditatum crederes eum contra omnia. In omnibus enim omnia studia Atheniensium secutus est, in loquendo, in canendo, in psallendo, in medicine artem discendo, in musica, in geometria.  Item pictorum et figulorum scientiam habuit, et omnia hec perfecte didicit aliaque multa, ita ut rara esset res illi non experta, et  super quam credi possit [549 1Kb] hec in memoria retinebat, loca, res, causas, milites, et eos quos numquam uidebat propriis nominibus appellabat. Fuit homo uarius et [550 1Kb] multiplex ac multiformis, dissimulator in bono et malo [551 1Kb] ; et ut bonum se ostenderet, uitia que habebat callide abscondebat.  Hic per Quadratum, apostolorum discipulum, et per Aristidem Atheniensem, uirum fide sapientiaque plenum, et per Serenum Granium legatum libris de christiana religione compositis instructus, mitior christianis efficitur.  Multos labores sustinuit orbem circuiendo et multa reparando, Alexandriam et Hierosolimam dudum subuersas restaurauit, Iudeos denuo rebelles ultima cede perdomuit, ablata eis licentia Hierosolimam  intreundi, quam ipse in meliorem statum in eo loco, ubi Dominus [552 1Kb] extra portam crucifixus est, restaurauit et Heliam de suo nomine uocauit.  Obiit [553 1Kb] in Campania apud Baias morbo subcutaneo, anno etatis sue 62o, imperii 21o, mense decimo.

1.  Primo anno suo Alexandriam publicis [554 1Kb] restaurauit impensis.

2.  A. D. 120. Senatus inter deos refert Traianum.

3.  A. D. 121. Alexander papa passus est. Cui succedens Sixtus papa sextus, sedit annis 9, patiturque sub Adriano, 8 Idus Aprilis.

4.  A. D. 122. Iustus Alexandrie quintus  ordinatur.

8. A. D. 126. Saturnides et alii duo heresim condiderunt.

10.  A. D. 128. Quadratus, apostolorum discipulus, et Aristides Atheniensis noster phylosophus libros de fide composuerunt.

12.  A. D. 130. Thelesphorus papa 7us ordinatur, sedensque annis 10, patitur sub Adriano, Nonas Ianuar.  Hic constituit missas in sancta dominice [555 1Kb] natiuitatis nocte celebrari, et tempore sacrificii Gloria in excelsis cantari.   Antiochie 4us episcopus Cornelius ordinatur.

13.  A. D. 131. Nicopolis et Cesarea terremotu corruerunt.

14.  A. D. 132. Eumenes Alexandrie sextus ordinatus [556 1Kb] , sedit annis 13.

19.  A. D. 137. Hierosolima ab Helio Adriano restaurata et ab eius nomine Helia uocata est.

20.  A. D. 138. Marcus Hierosolime ordinatur episcopus primus ex gentibus, cum antea fuerint quindecim ex circumcisione.

21.  A. D. 139. Adrianus morbo subcutaneo moritur. Hoc regnante, Aquila Ponticus Scripturas sacras de Hebreo transtulit in Grecum.

 Anni Antonini. Anni ab initio 4100.

 Anno dominice incarnationis 140. Urbis condite 891. Antoninus Fuluius Boionius, qui propter clementiam postea cognominatus est Pius, genere [557 1Kb] claro, sed non admodum uetere, tercius decimus ab Augusto, sortitus est imperium regnauitque annis 22, menses tres.  Iste ab Adriano adoptatus est in filium, cuius et gener fuit, uir insignis, et qui merito Nume Pompilio conferatur, sicut et Traianus Romulo equatur. uixit ingenti honestate priuatus, maior in imperio, nulli acerbus, cunctis benignus, in re militari glorie moderator, defendere magis prouincias quam ampliare studens, uiros equos ad [558 1Kb] amministrandam rem publicam querens. Et cum orbem terre nullo  bello per annos 22 auctoritate sola rexerit, adeo tremebant eum et amabant cuncti reges et nationes ac populi, ut parentem siue patronum magis quam dominum uel imperatorem eum reputarent, omnesque in morem celestium propicium optantes, de controuersiis inter se iudicem poscerent. Obiit autem anno uite sue 77.

1.  Primo huius anno Yginus papa octauus ordinatus, sedit annis 4, decessitque 4 Idus Ianuar.  Hic clerum constituit et gradus distribuit.

2.  A. D. 141. ualentinus et Cerdo ecclesiam impugnant heresi.

3.  A. D. 142. Idem heresiarche Romam  uenerunt.

4.  A. D. 143. Iustinus phylosophus librum pro christiana religione compositum Antonino obtulit eumque beniuolum erga christianos fecit.

5.  A. D. 144. Pius papa nonus sedit annis 15; migrauit [559 1Kb] 5 Idus Iulii.

6.  A. D. 145. Antiochie quintus constituitur episcopus Heros.

7. A. D. 146. Alexandrie septimus ordinatur Marcus per [560 1Kb] annos 10.

 11. A. D. 150. Apollonius Stoicus Calcedonicus claruit.

14. A. D. 153. Crescens quidam Cynicus phylosophus in Iustinum, nostri dogmatis phylosophum, persecutionem mouit, quia illum gulosum et phylosophie preuaricatorem esse coarguit, in qua persecutione Iustinus gloriose pro Christo sanguinem fudit.

15. A. D. 154.  Antoninus commotus heresi Crescentis, uniuersis Asie plebibus scripsit epistolam pro christianis.

16. A. D. 155.  Alexandrie Celadion [561 1Kb] ordinatur octauus, qui sedit annis 14.

20. A. D. 159.  Anicetus papa decimus ordinatur, qui sedit annis 10.  Sub quo Policarpus Romam ueniens, multos correxit, quos ualentini et Cerdonis error subuertit. Hic ergo Anicetus constituit, ut clerus comam non nutriat, passusque est sub Marco et Seuero 16 Kalend. Maii.

21. A. D. 160.  Hierosolime post Marcum ordinatur Cassianus 17us, deinde Publius 18us, Maximus 19us, Iulianus [562 1Kb] 20us, Gaianus 21us, Simmachus 22us, Gaius 23us, Iulianus 24us, Capito 25us.

22. A. D. 161. Antoninus obiit apud Dorium uillam suam.

Anni Antonini ueri

 Anno dominice incarnationis 162, ab Urbe condita 913. Marcus Aurelius Antoninus uerus,  14us ab Augusto [563 1Kb] , imperium adeptus est, in quo regnauit annis 19. Iste haut dubie nobilissimus fuit, quippe cuius origo paterna a Numa Pompilio, materna uero a Solentino rege pendebat.  Hic omnes uirtutes et celeste habebat ingenium, et in calamitatibus publicis factus est quasi defensor, et si in illis temporibus ipse non fuisset, sine dubio gloria Romana perisset.  Iste propinquum suum Lucium Annium Antoninum Seuerum, qui erat gener Antonini Pii, noua beniuolentia consortem imperii fecit, tumque primum Romana res publica duobus equo iure imperium amministrantibus paruit, cum usque ad illos semper singulos habuisset augustos. Hi bellum contra Parthos gesserunt,  ad quod tamen Lucius Annius Seuerus perrexit, multaque et ingentia per se ducesque suos peregit, rediensque cum uictoria, in uenetia obiit, anno imperii 11o, sicque Marcus Antoninus iterum solus imperium obtinuit.

1.  Primo huius anno uologenus rex Parthorum post uictoriam Traiani tunc primum rebellans, uicinas sibi Romanas prouincias depopulatus est, contra quem Lucius Annius profectus est.

2.  A. D. 163. Lucio cesari Athenis sacrificanti  ignis in celo ab occidente in orientem ferri uisus est.

3. A. D. 164. Fronto orator insignis habetur, qui Marcum Antoninum uerum Latinis litteris erudiuit.

4. A. D. 165. Seleucia urbs Assyrie cum trecentis milibus hominum a Romanis capta est.

6. A. D. 167. Orta persecutione quarta a Nerone, sub his regibus Policarpus et Penius et alii multi passi sunt.

8.  A. D. 169 [564 1Kb] . Sother papa 11us ordinatur, sedensque annis 9, decessit 11. Kal. Mai.  Agrippinus Alexandrie nonus ordinatur episcopus.

9. A. D. 170. Theophylus, uir sapiens, ordinatur  Antiochie 6us.

10. A. D. 171.  Dionisius Chorinthiorum episcopus clarus habetur, sed et Pinitus Cretensis episcopus, Melito Sardensis, Philippus [565 1Kb] et Apollinaris, Musanus et Modestus, et precipue Hyreneus Lugdunensis episcopus. Egesippus quoque his temporibus claruit, qui sub Aniceto papa Romam ueniens, usque ad Eleutherium papam permansit, multaque ingenii sui monimenta reliquit.

11. A. D. 172.  Lucius Annius Antoninus [566 1Kb] Seuerus obiit, et Aurelius Marcus Antoninus uerus regnum solus obtinuit, sed Lucium Commodum filium suum regni consortem fecit .

12. A. D. 173. Melito Sardensis episcopus apologeticum Antonino imperatori pro christianis dedit.

 16. A. D. 177. Antiochie 7us ordinatur Maximinus.

17. A. D, 178. Eleutherius papa 12us ordinatus, sedensque annis 13, decessit 8 Kal. Iunii. Ad hunc Lucius rex Britannie litteras misit, rogans ut baptizaretur, quod et impetrauit .

19. A. D. 180.  Antoninus in Pannonia moritur.

Anni Commodi.

 Anno dominice incarnationis 181, Urbis uero condite 932. Lucius Aurelius Commodus Antoninus, filius Marci Antonini ueri, 15us ab Augusto imperium accepit, et annis 12 ac menses 8 regnauit, nichil paternum habens, nisi quod contra Germanos  et ipse feliciter pugnauit. Hic Septembrem mensem ad nomen suum transferre conatus est, ut Commodus diceretur. In luxuriis et omni sorde uixit; senatores multos [567 1Kb] interfecit, maxime quos uidit nobilitate et sapientia precellere, inter quos et Saluium Iulianum legislatorem occidit. Huic Martia libertini generis uxor fuit, forma et meretriciis artibus pollens. Que cum animum eius penitus deuinxisset, egresso e balneo ueneni poculum obtulit, immissoque  ei fortissimo palestrita, in domo uestiliani eum strangulari fecit, anno etatis sue 32. Qui in tanta execratione fuit omnibus, ut hostis humani generis etiam mortuus iudicaretur.

1.  Hic primo imperii sui anno de Germanis feliciter triumphauit. Iulianus Alexandrie decimus ordinatus, sedit annis decem.

3.  A. D. 183. Panthenus [568 1Kb] et Clemens Alexandrie claruerunt.

4.  A. D. 184. Hierosolymis ordinatur Maximus episcopus 26us, post quem Antonius 27us, ualens 28us, Dulichianus 29us, Narcissus 30us, Dius 31us, Germanio 32us, Gordius 33us, item Narcissus, qui supra. Horum episcopatus anni et tempora non sunt cognita [569 1Kb] .

 8.  A. D. 188. Origenes Alexandrie nascitur.

10.  A. D. 190. Serapion [570 1Kb] Antiochie ordinatur episcopus 8us.

11.  A. D. 191. uictor papa 13us ordinatur, sedensque annis 10, patitur sub Seuero Septimo [571 1Kb] 12 Kalend. Mai.  Demetrius ordinatur Alexandrie 11us, seditque annis 43 [572 1Kb] .

12. A. D. 192. Serapion [573 1Kb] Antiochie ordinatur episcopus 8us.

13.  A. D. 193. Aurelius Commodus, omnibus incommodus, strangulatur.

Heluius Pertinax.

Anno dominice incarnationis 194. Urbis condite 945. Heluius [574 1Kb] Pertinax, 16us ab Augusto, suscepit  imperium, regnauitque menses sex.  Hic ex libertino patre in Liguria natus, cum prefecturam Urbis ageret, iam septuagenarius ex senatus consulto suscepit imperium coactus et repugnans; unde et Pertinax dictus est; per multos labores ad summos prouectus honores; qui in tantum certauit, ut fortune pila uocaretur.  Hic, obsecrante senatu, ut uxorem suam uocaret augustam filiumque suum cesarem: Sufficere, inquit, debet, quod ego ipse inuitus regnaui, cum non mererer. Hunc septimo mense siue, ut alii uolunt , octogesimo primo die occidit in palatio Didius Saluius Iulianus, iurisperitus Mediolanensis, uir nobilis, nepos Saluii Iuliani illius qui sub diuo Adriano leges composuit,  factiosus, preceps, regni auidus. Occiso autem Heluio Pertinace, idem Iulianus rem publicam inuasit, sed non [575 1Kb] ultra septem menses regnauit. Hoc enim tempore Niger Piscenius apud Antiochiam et Seuerus Septimus [576 1Kb] in Sabaria Pannonie eleuantur imperatores. Ab hoc Seuero Iulianus bello ciuili uictus est apud pontem Molbium, et fugiens in palatium, captus est, et extenta ceruice more damnatorum decollatus est.

 Anni Seueri.

 Anno dominice incarnationis 195, ab Urbe condita 946. Seuerus Septimus [577 1Kb] adeptus est imperium, 17us ab Augusto, regnauitque annis 17, menses 3. Iste oriundus ex Africa, solus memoria omnium ex Africa imperator fuit. Primum fisci aduocatus fuit, mox militaris tribunus, per multa deinde et uaria officia usque ad amministrationem totius publice rei peruenit; et quia Heluium Pertinacem ultus est in Iuliano, Pertinacem se dici uoluit. Bella multa feliciter egit, ex quibus maximum in Britannia, ubi, ut receptas prouincias in securitate teneret [578 1Kb] , uallum firmissimum, crebris turribus superpositis, per 132 milia passuum a mari ad mare perduxit, ibique apud Eburacum moritur, anno uite  sue 65o, imperii 18o. Duos filios reliquit, Bassianum et Getam, sed Geta hostis publicus iudicatus est, Bassianum uero successorem reliquit, cui nomen Antonini imponi uoluit. Huius tempore persecutione quinta in christianos facta, multi pro fide Christi coronati sunt, inter quos et Leonides, pater Origenis, martirizatus est.  Hoc regnante Samarites quidam Symmachus, Iudeorum factus proselitus, item diuinas Scripturas ex Hebreo in Grecum transfudit, suamque editionem condidit. Sed hic, ut in ecclesiastica hystoria  legitur, Hebioneus fuit, que est heresis asserens Christum, de Ioseph et Maria natum, purum hominem fuisse, et legem ritu Iudeorum seruandam esse.  Commentarios etiam quosdam idem conscripsit, in quibus conatur de Euangelio secundum Matheum auctoritatem sue hereseos confirmare.  Post hunc anno pene tercio Theodotio Ponticus item suam in eodem opere editionem [579 1Kb] fecit.

1.  Primo anno suo Seuerus Iulianum interfecit, seque Pertinacem appellari precepit.

2. A. D. 196. Clemens Alexandrine ecclesie presbiter et Panthenus Stoicus phylosophus, in disputatione dogmatis nostri disertissimi, adhuc floruerunt.

3. A. D. 197. Narcissus Hierosolimitanus episcopus et Theophylus Cesariensis, Policarpus quoque et Bachilus, Asiane prouincie episcopi, insignes habentur.

 4. A. D. 198.  Questione orta in Asia inter episcopos, an secundum legem Moysi 14 die mensis primi pascha celebrandum esset, uictor papa, datis late libellis, constituit, die dominica pascha celebrari, sicut et predecessor eius Eleutherius, a 14. luna primi mensis usque in uicesimam primam. Cuius decretis fauens Theophylus, Cesarie Palestine episcopus, cum ceteris episcopis, qui in eodem concilio erant, scripsit synodicam epistolam ualde utilem  aduersus [580 1Kb] eos qui cum Iudeis pascha celebrabant [581 1Kb] .

6.  A. D. ducentesimo Seuerus Parthos et Arabas superat.

9. A. D. 203. Zepherinus [582 1Kb] papa 14us ordinatur, sedensque annis 18, migrauit 7 Kalend. Septembris.

10. A. D. 204. Persecutio quinta facta est in christianos, in qua [583 1Kb] inter multos alios Leonides, pater Origenis, passus est pro Christo;  ipse uero Origenes octauum decimum agens etatis annum, in multisque proficiens, grammaticam etiam gentiles docebat, multosque ad fidem conuertebat, inter quos Plutarchum et fratrem eius Heraclam, quorum Plutarchus etiam martirii palmam consecutus  est, Heraclas uero post Demetrium Alexandrie prelatus est.

11.  A. D. 205. Alexander ob confessionem Christi clarus habetur.

13.  A. D. 207. Perpetua et Felicitas bestiis deputantur Kartagini.

15.  A. D. 209. Seuerus bellum in Britannos [584 1Kb] transfert.

16. A. D. 210. Tertullianus omnium ore celebratur.

17. A. D. 211. Origenes Alexandrie studet.

18. A. D. 212. Seuerus [585 1Kb] Eburaci moritur in Britannia.

Anni Antonini Caracalle.

  Anno dominice incarnationis 213, ab Urbe condita 965. Marcus Antoninus Bassianus Caracalla, filius Seueri, 18us ab Augusto, successit patri in imperium, regnauitque annis sex mensesque [586 1Kb] duos. Hic Bassianus a nomine aui materni dictus, rogatu patris a senatu appellatus est Antoninus.  Et quia plurimas uestes e Gallia deferens, talares caracallas ex his [587 1Kb] fecit, populumque his uestibus indutum ad salutandum se ingredi precepit, Caracalla nuncupatus est.  Hic morum fere paternorum paulo fuit asperior et minax, impatiens fuit libidinis, in tantum ut nouercam suam Iuliam duxisset uxorem. Hic, conspecto Magni Alexandri corpore, Magnum se atque Alexandrum iussit appellari, adulantium fallaciis eo perductus, ut truci  fronte et ad leuum humerum conuersa ceruice, quod in ore Alexandri notauerat, incedens, fidem uultus simillimi persuaderet sibi. Is aduersum Parthos moliens expeditionem, apud Edissam secedens ad officia naturalia, a milite, qui quasi ad custodiam sequebatur, interfectus est, anno etatis sue [588 1Kb] 44.

1.  Primo huius anno Asclepiades episcopus nonus Antiochie ordinatur.

2.  A. D. 214. Alexander episcopus Capadocie cum locorum sanctorum desiderio  Hierosolimam tenderet, uiuente adhuc Narcisso episcopo eiusdem urbis 30mo, persenilis etatis uiro, et ipse ibi ordinatus est episcopus, Domino ut id fieret per reuelationem precipiente. Hic itaque Narcissus mire sanctitatis uir fuit, qui inter plurima uirtutum insignia in uigiliis pasche, cum oleum luminaribus deesset, aquam infundi iussit, quam benedicens oleum fecit. Postea a quibusdam male sibi consciis, cum iudicium eius formidassent, noxio quodam crimine infamatus est; quorum unus ita ut non igni consumeretur, uera se dicere testabatur, alius ne morbo regio corrumperetur, tercius ne luminibus priuaretur. Et quamuis nullus, qui uitam eius nouerat, illis licet iurantibus crederet, ille tamen molestias non ferens et [589 1Kb] quietam uitam diligens, subterfugit,  et in secretioribus locis per annos delituit. Primus autem ille testis, ex parua scintilla nocte domo sua succensa, cum omni familia igni consumptus est, alius regio morbo a pede usque ad uerticem corruptus est, tercius priorum cernens exitum, tandem confessus est reatum suum, et eo usque perstitit in fletibus [quousque [590 1Kb] luminibus priuaretur]. Narcissus uero cum non inueniretur, necessarium uisum est episcopis, ut ordinarent pro eo alium, cui nomen Dius; cui post paruum tempus successit Germanio, et huic Gordius.  Cum ecce subito quasi rediuiuus apparuit Narcissus, rursusque rogatu fratrum loco suo est restitutus; cui iam centum et sedecim annorum Alexander diuino monitu uiuo successit, et cum eo ecclesiam strenue  rexit.

7.  A. D. 219. Editio quam nominamus quintam Hierosolimis est inuenta.

 Anno dominice incarnationis 220, ab Urbe condita 971. Opilius Macrinus, qui prefectus erat pretorii 19us ab Augusto, imperator efficitur ab exercitu cum Diadumeno filio suo, regnansque annum unum et menses duos, ab eodem exercitu apud Archelaidem tumulante occiditur cum filio.  Antiochie ordinatur Philetus episcopus decimus.

Anni Aurelii.

 Anno dominice incarnationis 221, Urbis uero condite 972. Marcus Aurelius Antoninus uarus, qui putabatur filius Antonini Caracalle  ex consobrina sua occulte stuprata, uicesimus ab Augusto, imperator factus, regnauit annis quatuor.  Huius matris auus Basianus sacerdos fuit solis, quem Phenices Heliogabalum [591 1Kb] nominant, unde et iste Heliogabalus dictus est, sacerdos et ipse in templo Heliogabali. Is cum Romam ingenti militum et [592 1Kb] senatus expectatione uenisset, probris omnibus se contaminauit, impudicissimeque uiuens, nullum obscenitatis genus omisit. Unde et cupiditatem stupri, quam nature defectu  assequi nondum poterat, in se transferens, muliebri nomine Basianam se pro Basiano [593 1Kb] iussit appellari, uestalem uirginem quandam quasi in matrimonio iungens sibi, abscisisque genitalibus, Matri Magne se consecrauit. Hic Marcellum consobrinum suum, qui postea Alexander dictus est, cesarem fecit. Post triennium uero et menses 8 ex quo regnare cepit, Rome tumultu militari cum matre sua interfectus est, anno etatis [594 1Kb] 16, corpusque eius per Urbis uias more canini cadaueris tractum est a militibus, cauillo militari appellantibus eum indomite rabideque libidinis catulam.  Hyppolitus episcopus, multorum conditor opusculorum, canonem temporum quem scripsit hucusque perduxit, qui etiam sedecennalem pasche circulum reperiens,  Eusebio, qui decennouennalem composuit, occasionem dedit.

1. Primo Aurelii anno Calistus papa 15us ordinatus, sedit annis quinque, passusque est sub Alexandro imperatore 2 Idus Octobris 

3.  A. D. 223. Nicopolis, que prius Emmaus uocabatur, condita est, legationis industriam pro ea suscipiente Africano temporum scriptore.

4.  A. D. 224. Aurelius militari tumultu occiditur.

Anni Alexandri.

Anno dominice incarnationis 225, a conditione Urbis 976.  Aurelius Seuerus Alexander, ignobilis fortune, 21us ab Augusto imperator factus est, iuuenis admodum, ab exercitu  cesar nominatus, a senatu augustus, regnauitque annis 13. Hic Mammeam matrem suam [595 1Kb] pie et unice dilexit, pro quo omnibus placuit.  Illa uero ei multum dominata, eo usque illum cegit, ut illa ipsa permodica, si qua mense superessent, quamuis semesa, alteri conuiuio reseruarentur.  Que tamen postea Origenem presbiterum audire curauit, eumque Antiochiam uocatum honorifice tractauit, et eo audito, christiana facta est.  Alexander itaque, suscepto bello aduersus [596 1Kb] Persas, Xersen regem eorum gloriosissime uicit, militarem disciplinam seuerissime rexit, Rome quoque fauorabilis et amabilis fuit. Cuius tempore Taurinus in oriente sumpsit imperium, Iulianus Maximus in Gallia. Alexander uero apud Mogontiacum  positus, cum uideret se a militibus deseri, optauit ut aliquis eum occideret. Cumque ei unus cum gladio occurrisset, ille obuoluto capite ceruicem prebuit, statimque periit, anno uite [597 1Kb] 26o, imperii 13o.  Sub cuius item imperio in Nicopoli Actiaca, id est in Epyro, editio quam sextam dicimus inuenta est.

1.  Hic primo regni sui anno Xersen regem Persarum uicit.

2. A. D. 226. Urbanus papa 16us efficitur, sedensque  annis 8, multos conuertit ad fidem et ad martyrium exhortatus [598 1Kb] est, ipseque passus est sub Alexandro, 8 Kal. Iunii.

4.  A. D. 228. Ulpianus iuris consultus, assessor Alexandri, claruit.

7. A. D. 231. Antiochie constituitur Zebennus episcopus 11us.

10.  A. D. 234. Pontianus papa 17us ordinatus, sedit annis sex, passusque est sub Maximino, 12 Kalend. Decembris.  Heraclas Alexandrie ordinatur 12us.

11. A. D. 235. Origenes de Alexandria in Palestine Cesaream transit.

13. A. D. 237. Alexander Mogontie occiditur.

Anni Maximini.

  Anno dominice incarnationis 238. Urbis condite 989. Iulius Maximinus, genere Trax, ordine miles, 22us ab Augusto, imperator factus est, sola militum uoluntate, sine senatus auctoritate, regnauitque annis tribus. Hic persecutionem sextam a Nerone in christianos exercuit. Huius tempore duo Gordiani, pater et filius, imperium [599 1Kb] arripuerunt, sed unus post unum interierunt. Maximinus autem, bello aduersus Germanos suscepto et feliciter acto, apud Aquileiam a Puppiano quodam interfectus est cum filio adhuc puerulo [600 1Kb] , cunctis militari loco clamantibus, ex pessimo genere nec catulum habendum fore.

2. A. D. 239. Maximinus persecutionem sextam mouit in christianos, in qua cum Pontianus papa  occubuisset, Antheros ei successit 18us papa, sed post mensem unum diesque tredecim et ipse passus est, 3 Nonas Ianuarii 

Anni ab inicio 4200.

3. A. D. 240. Fabianus papa 19us ordinatur, sedens [601 1Kb] annis 13 et menses 11, passus est sub Decio, 13 Kalend. Febr. Maximinus imperator Aquileie occiditur.  Antiochie Babillas ordinatur 12us.

Anni Gordiani.

 Anno dominice incarnationis 241, ab Urbe condita 992. Gordianus, nepos Gordiani ex filia, ortus Rome ex clarissimo patre, 23us ab Augusto, imperator creatus, regnauit annis 6. Hic  cum Romam uenisset, Puppianus et Balbinus fratres, qui occiso Maximino imperium inuaserunt, de rustico genere, in palatio interfecti sunt. Gordianus autem admodum puer, cum Tranquillinam [602 1Kb] duxisset uxorem Rome, ad orientem profectus, bellum Parthis intulit; quo feliciter gesto, Persas ingentibus preliis afflixit, et cum rediret, a Philippo, qui post eum regnauit, occisus est, anno uite [603 1Kb] uicesimo.

1.  Huius anno primo Iulius Africanus cronographus inter ecclesiasticos scriptores nobilis  habetur; qui in cronicis que scripsit refert se Alexandriam properasse, Arade opinione celeberrima prouocatum, quem et in diuinis et in humanis et phylosophicis studiis atque in omni Greca doctrina instructissimum fama loquebatur.

2.  A. D. 242. Origenes in Cesarea Palestine Theodorum, cognomento Gregorium, et Anthenodorum, fratrem eius, postea Ponti episcopos insignes, diuina imbuit sapientia.

3.  A. D. 243. Porphirius, Plotini Platonici phylosophi auditor, Rome clarus habetur.

4.  A. D. 244. Theopompus Cheronice [604 1Kb] et Nicanor sophista Athenis claruerunt.

5. A. D. 245. Gordianus bellum Parthis intulit .

 6. A. D. 246. Gordianus a Philippo interficitur.

Anni Philippi.

 Anno dominice incarnationis 247. Urbis condite 998. Marcus Iulius Philippus, 24us ab Augusto, inuasit imperium occiso Gordiano, et una cum filio suo Gaio Iulio Saturnino Philippo regnauit annis 7. Isti omnium imperatorum primi Rome [605 1Kb] christiani effecti sunt, et in ipsis pasche uigiliis cum iungi uellent sacrificiis et communicare, a Fabiano pontifice Romano non permissi sunt, nisi prius confiterentur peccata sua et inter penitentes starent. Quod illi suscipientes libentissime, diuinum sibi metum et plenissimam christianitatis fidem rebus et operibus comprobant [606 1Kb] inesse.  His anno  iam [607 1Kb] tercio imperantibus, millesimus annus condite urbis Rome impletus est; quo sollempniter ab omnibus celebrato, innumerabiles bestie in circo magno interfecte sunt, ludique theatrales in campo Martio celebrati, tribus diebus ac noctibus populo peruigilante.  Ambo deinde, scilicet pater et filius, ab exercitu interfecti sunt, pater uerone, medio capite supra ordines dentium preciso, filius uero Rome, cum esset annorum 12. Hic adeo seueri fuit animi, ut iam a quinquennii etate nullo cuiusquam commento ad ridendum solui potuerit patremque ludis secularibus petulantius cachinnantem, licet adhuc puer, uultu auersato notauerit.

1.  Philippus primo regni sui anno Philippum filium suum [608 1Kb] consortem regni fecit [609 1Kb] .

 3.  A. D. 249. Alexandrie Dionisius ordinatur episcopus 13us.  Annus ab Urbe condita millesimus festiue celebratus est Rome.

6.  A. D. 252. Philippus urbem nominis sui construxit in Tracia.

7. A. D. 253. Philippus senior uerone, iunior occiditur Rome.

Anni Decii.

 Anno dominice incarnationis 254, ab Urbe condita millesimo quinto. Decius in Pannonia inferiori Bubalie natus, 25us ab Augusto, inuasit imperium,  interfectis eius fraude Philippis, hoc est patre et filio, et 30 mensibus regnauit [610 1Kb] , id est duobus annis et dimidio.  Quidam autem scribunt, eum uno tantum anno regnasse; sed hoc multum discordat [611 1Kb] passionibus sanctorum qui leguntur sub eo passi fuisse.  Nam cum legatur Fabianus papa 14to sui episcopatus anno martirium sub illo accepisse, et huic Cornelium triennio in sede successisse itemque sub eodem passum fuisse, Sixtum quoque et Laurentium et Ypolitum aliosque quamplures, stare non potest, ut tot sibi in Romana sede succedentes uno anno trucidauerit, maxime cum Cornelius, ut ecclesiastica docet hystoria  triennio sedem tenuerit. Unde et de ipsorum quoque pontificum successione  questio animum pulsat quomodo, Decio regnum uel uno uel duobus et dimidio anno tenente, Cornelius episcopatum Romanum tribus iuxta ecclesiasticam hystoriam annis tenuerit, eique Lucius per octo menses, Stephanus uero per biennium, dehinc Sixtus per undecim annos, exin Dionisius per nouem annos successerit, cum per omnem ecclesiam Cornelius et Sixtus, cuius diaconus erat Laurentius, sub Decio passi predicentur, Lucius uero et Stephanus sub ualeriano et Gallieno martirizati legantur. Qua de re coniici potest, successionum uices uitio scriptorum pro similitudine nominum mutatas fuisse; auctoritatem uero catholice ecclesie ad nos usque perlatam, probabile est, sequendam esse. Sed ut ad superiora redeamus,  Decius filium suum  Decium cesarem fecit, et persecutionem septimam post Neronem in christianos mouit, occasionem sumens odium Philipporum quos interfecit, in qua persecutione multi sanctorum passi sunt.  Huius temporibus cum plurimi Gothi Histrum fluuium transmeantes, Romanorum ciuitates deuastarent, Decius cum filio suo illos bello aggressus, 30 milia ex eis occidit, de suis quoque multos amisit. Filius etiam eius interfectus est, ipseque in confusas turbas gurgiti cuiusdam paludis submersus est, ita ut nec cadauer eius inueniri potuerit, anno imperii sui tercio, uite quinquagesimo. Hec iuxta hystoriam, in passionum uero libro scriptum reperitur. quod, interfecto Syxto papa et eius archiadiacono  Laurentio aliisque, ac deinde Ypolito sociisque eius, 27 die post passionem sanctorum Decius et ualerianus prefectus sedentes in carruca, cum tractarent adhuc de nece sanctorum, demoniis arrepti sunt, et in presentia Decii ualerianus exspirauerit, Decius uero rediens in palatium, triduo uexatus sit, et in conspectu Triphonie uxoris sue exalauerit. Qualiter autem super his ueritas se habeat, in scriptorum ratione consistat.

1.  Primo Decii anno facta in christianos  persecutione, Fabianus papa 19us passus est, 13 Kal. Febr. Cui Cornelius uicesimus succedens, sedit annum [612 1Kb] et menses septem et dies aliquot, licet in ecclesiastica hystoria  legatur---si tamen uitio scriptorum liber deprauatus non est---tribus annis sedem tenuisse, quod rationi temporum Decii non uidetur conuenire . Alexander Hierosolimitanus episcopus, Narcissi successor, cursum bonum consummauit, cui Azabbanes successit. Antiochenus quoque presul equaliter Alexandro decertans, in uinculis moritur, post quem Fabianus 13us constituitur.

2. A. D. 255. Cornelius papa 20us passus est 18 Kal. Octobris; cui succedens Syxtus papa 21us, sedit menses 10.

 3. A. D. 256. Syxtus papa passus est 8 Idus Aug. cum aliis. Passi sunt hoc anno Polochronius episcopus cum multis, Abdo [613 1Kb] et Sennes, Olimpiades et Maximus, Laurentius post Syxtum, Ypolitus cum sociis suis, aliique quamplures . Dionisius papa 22us post Syxtum ordinatus, sedit annis [614 1Kb] duobus, menses 5.

Anni Galli et uolusiani.

 Anno dominice incarnationis 257, ab Urbe condita millesimo 8. uirius Gallus Hostilius, 26us ab Augusto, imperator ab exercitu creatur [615 1Kb] , et cum uolusiano filio suo regnauit annis duobus, menses 4.  Huius imperii Dionisius Alexandrinus episcopus meminit ita: Â»At ne Gallus quidem malum Decii aut uidere potuit aut cauere, sed in eundem  lapidem offensionis impingens, sanctos uiros persecutus est.Â«  His temporibus Aemilianus quidam in Mesia imperator eleuatus est, contra quem ambo, pater scilicet [616 1Kb] ac filius, pergentes, ab exercitu suo interfecti sunt, pater habens annos uite 47, Aemilianus autem [617 1Kb] , Maurus genere, post menses quatuor occisus est.

1.  Primo [618 1Kb] anno regni Galli et uolusiani Origenes presbiter, anno etatis sue 70 nondum impleto, moritur et in Tyro sepelitur, qui in tantum sedulus fuit scribendi, ut Hieronimus quodam loco dicat, quinque milia librorum eius se legisse.  Antiochie constituitur Demetrianus episcopus 14us.

2. A. D. 258. Gallus et uolusianus occiduntur.  Dionisius papa 22us migrauit [619 1Kb] 6 Kal. Ian. Hic presbiteris ecclesias distribuit et parrochias diuisit. 

Anni ualeriani et Gallieni.

 Anno dominice incarnationis 259, Urbis uero condite millesimo 10. Lucinius ualerianus, cognomento Colobius, in Retia et Norico agens, ab exercitu imperator creatus, mox augustus est appellatus, 27us ab Augusto; Rome uero Gallienus [620 1Kb] , filius eius [621 1Kb] , a senatu cesar appellatus est, regnaueruntque  simul annis sex, Gallienus uero solus postea [622 1Kb] nouem, qui faciunt annos 15. ualerianus itaque nobilis quidem erat genere [623 1Kb] , stolidus tamen et [621 1Kb] iners multum, nec ad aliquem usum publici officii consilio seu gestis accommodatus. Gallienus autem primum feliciter regnauit, postea uero [621 1Kb] luxuriose uiuens, imperium fere adnichilauit. ualerianus igitur filium suum Gallienum fecit augustum, et Cornelium ualerianum, Gallieni filium, cesarem constituit. Mox autem ut regnare cepit Licinius ualerianus, persecutionem a Nerone octauam in christianos exercuit; postea in Mesopotamia bellum gerens, a Sapore Persarum rege [624 1Kb] captus luminibusque priuatus, miserabili seruitute ibi consenuit.  Nam quamdiu uiuebat, semper acclinis  humi, regem in equum ascensurum dorso attollebat.  Unde [625 1Kb] Gallienus tam claro Dei iudicio territus, pacem nostris dedit; ob meritum tamen uel proprie libidinis uel paterne theomachie innumera, barbaris assurgentibus, Romani regni detrimenta sustinuit.  Ad ultimum profectus aduersus Aureolum ducem suum, qui Mediolano regnare [626 1Kb] temptauit, comprehendit illum apud pontem qui ex nomine eius Aureolus appellatur, et Mediolanum obsedit; sed cum ibi luxuriose uiueret, artificio eiusdem Aureoli a suis interfectus est, anno etatis [627 1Kb] 50 . Hac autem persecutione, que sub patre suo facta est, aliqui  passos esse confirmant Cornelium, Lucium, Stephanum [628 1Kb] et Sixtum Romanos pontifices, cum tamen Cornelius  et Sixtus, ut supra dictum est, in passionum libris sub Decio passi legantur.

1.  Primo regni sui anno Licinius ualerianus persecutionem in christianos mouit. Lucius papa 23us ordinatur, sedensque menses octo, patitur 4 Non. Mart. Cui succedens Stephanus 24us, sedit annis duobus, patiturque 4 Nonas Augusti.

4. A. D. 262. Sixtus papa 25us ordinatus, sedit annis 11, patiturque 8 Idus Augusti [629 1Kb] .  Cyprianus Kartaginensis episcopus, doctor precipuus, cuius doctissima exstant opuscula, martirio coronatur, 18 Kalend. Octobris.

5. A. D. 263. Theodorus cognomento Gregorius, cuius supra  mentionem fecimus, Neocesarie  [630 1Kb] Ponti episcopus, magna uirtutum gloria claruit, qui et stagnum quoddam precibus exsiccauit, et montem, ut ecclesie locus sufficeret, mouit

6.  A. D. 264. Antiochie ordinatur episcopus 15us Paulus Samosathenus.

7.  A. D. 265. ualerianus a Sapore Persarum rege capitur.

8. A. D. 266. Gallienus casu patris perterritus, pacem christianis dat.

12.  A. D. 270. Hierosolimorum episcopus  Ysmeneus ordinatur. Alexandrie constituitur episcopus 14us Maximus.

13. A. D. 271. Antiochie ordinatur Domnus episcopus [631 1Kb] 16us.

15.  A. D. 273. Dionisius papa 26us ordinatus, sedit annis 9. Gallienus Mediolani interficitur.

Anni Claudii.

 Anno dominice incarnationis 274. Urbis condite millesimo 25.  Claudius, quem multi dicunt a Gordiano creatum, 28us ab Augusto, a militibus electus, a senatu augustus appellatus, regnauit annum unum, menses 9, uir parcus et modestus et iusti tenax ac rei publice idoneus. Hic Gallieni morientis sententia imperator  designatus est, ad quem Ticini positum uestimenta regalia ille direxit. Hic, interfecto a suis Aureolo, recipiens legiones, Gothos iam per 15 annos Illiricum Macedoniamque uastantes ingenti prelio uicit, deinde aduersus 30 milia Alemannorum haut procul a lacu Benaco dimicans, tantam eorum multitunem fudit, ut uix dimidia pars remaneret. Qui cum intra biennium morbo interiret, tanto eum senatus decorauit honore, ut diuus appellaretur, et in curia clipeus aureus, in Capitolio uero aurea statua ei poneretur. Cuius frater Quintilianus, uir unice moderationis et ciuilitatis solusque fratri preferendus, a militibus electus, et consensu senatus augustus appellatus [632 1Kb] , 17 imperii die Aquileie occisus est.

 2.  A. D. 275. Paulus Samosathenus Antiochie episcopus a multis episcopis hereticus esse conuincitur, dogmatizans Christum communis nature hominem tantum fuisse; aduersus quem Malchion, disertissimus Antiochene presbiter ecclesie, utpote in eadem ecclesia rethoricam docuerat, accipientibus notariis disputabat, qui dialogus usque hodie exstat.  Deiecto autem Paulo, 16us Antiochie [633 1Kb] subrogatur Domnus episcopus.

Anni Aureliani.

 Anno dominice incarnationis 276, a condita Urbe millesimo 27. Aurelianus, patre mediocri et, ut dicunt, Aurelii senatoris colono progenitus, 29us ab Augusto, imperator electus, regnauit annis  5, menses 6, uir in bello potens, sed animi immodici et ad crudelitatem propensioris, ita ut non solum nobiles plures damnaret, sed etiam sororis sue filium necaret. Discipline tamen militaris et morum dissolutorum magna erat ex [634 1Kb] parte corrector, quique Gothos strenuissime uicit, haut dissimilis Magno Alexandro seu Cesari dictatori. Nam Romanum imperium triennio ab inuasoribus receptauit, cum Alexander annis [635 1Kb] 12 per ingentes uictorias ad Indiam peruenerit, et Caius Cesar decennio Gallias  superauerit, aduersus ciues quadriennio pugnauerit. Hic primus apud Romanos diadema capiti suo imposuit et uestes auro gemmisque contextas in usu habuit, quod antea Romanis maioribus incognitum fuit, porcine quoque carnis usum populo instituit. Hic cum persecutionem nonam post Neronem in Christianos mouisset [636 1Kb] , fulmen ante illum magno circumstantium pauore ruit, ac non multo post inter Constantinopolim et Heracliam a militibus occisus est.

2.  A. D. 277. Antiochie Tymeus ordinatur episcopus 17us.

4. A. D. 279. Eusebius Laodicenus [637 1Kb] episcopus insignis habetur.

5. A. D. 280. Aurelianus occiditur.

 Annus Taciti.

Anno dominice incarnationis 281, ab Urbe condita millesimo 32. Tacitus, ab Augusto 30us, suscepit imperium, uir egregie moratus [638 1Kb] et ad regendam rem publicam idoneus; sed nichil potuit ostendere, quia post sex menses apud Pontum occisus est. Huic Florianus successit, sed nec hic aliquid dignum memoria egit, quia duobus tantum [639 1Kb] mensibus et uiginti diebus in imperio uixit. Nam dum magna pars exercitus eligeret Equitium Probum, militie peritum, Florus [640 1Kb] quasi per ludum tenuit imperium diebus 60 [641 1Kb] , deinde sibimet uenas incidens, sanguine interiit effuso .

 Anni Probi.

 Anno dominice incarnationis 282. Urbis condite millesimo 33. Probus, ab Augusto 31us, imperium adeptus, regnauit annis 6, menses 4.  Iste patre genitus rustico, hortorum cultore studiosissimo, nomine Dalmatio, gloria militari ad amministrationem publicam accessit;  Gallias a barbaris occupatas ingenti preliorum felicitate restituit, uir acer, strenuus et iustus, multa gerens bella, et qui Aurelianum gloria militari cequaret et morum ciuilitate superaret. Interfectus est autem apud Sirmium militari tumultu.  His temporibus Anatholius, natione Alexandrinus, Laodicie Syrie episcopus, phylosophorum disciplinis eruditus, plurimo sermone celebratur;   cuius ingenii magnitudo de libro quem super pascha composuit et decem [642 1Kb] libris arithmetice institutionis apertissime [643 1Kb] potest cognosci.

1. Primo Probi [644 1Kb] anno Felix papa 27us ordinatus, sedit annis 5, decessitque 3 Kalend. Iunii. Hic constituit missas celebrari super memorias martirum .

2.  A. D. 283. Manes quidam extitit genere [645 1Kb] Perses, uita et moribus barbarus, tam acer ingenio, ut insanire uel demone uideretur  impleri, ex quo insana Manicheorum heresis orta est.

4.  A. D. 285. Cyrillus 18us Antiochie ordinatur episcopus.

6. A. D. 287. Euthicianus papa 28us ordinatur, sedensque menses decem, decessit 6 Idus Decembris. Cui succedens Gaius 29us, sedit annis 15, patiturque sub Diocletiano 10 Kalend. Mai . Alexandrie ordinatur Theonas episcopus 15us.  Archelaus Mesopotamie episcopus librum disputationis sue, quam habuit aduersus Manen heresiarcham, Syro sermone composuit, qui translatus a Grecis habetur a multis.

Anni Cari.

1.  Anno dominice incarnationis 288.  Urbis condite millesimo 39. Carus Narbone in Gallia natus, 32us ab Augusto [646 1Kb] , moxque filios suos Carinum et Numerianum cesares faciens, duos cum his annos regnauit. Is, nunciato sibi Persarum tumultu, profectus in orientem, cum apud Antiochiam maneret, Numerianus, filius eius, ecclesiam uoluit intrare et christianorum ministeria explorare. Quem cum sanctus Cyrillus episcopus prohiberet, dicens, illi non licere diuina misteria uidere, qui pollutus esset sacrificiis ydolorum, indignatus ille, occidit eum. Carus autem cum [647 1Kb] Persas fortiter in bello sterneret et notissimas urbes eorum caperet, super Tygridem fluuium castra ponens, ictu fulminis interiit. Numerianus uero, filius eius, cum dolore oculorum  captus in lectica ueheretur, insidiis Apri soceri sui occisus est. Cumque mors eius occultaretur, donec Aper regnum posset inuadere, fetore corporis scelus proditum est. Interea Carinus in Italia relictus, Sabinum Iulianum inuadentem Italiam in campis ueronensibus occidit, se ipsum uero sceleribus inquinauit, multos falsis criminibus occidens, nobilium matronas ui corrumpens, omnibusque inuisus, non multo post trucidatur cuiusdam tribuni manibus, cuius uxorem dicitur polluisse.

2. A. D. 289. Carus fulmine periit, filii eius occisi sunt .

Anni Diocletiani et Maximiani.

 Anno dominice incarnationis 290, ab Urbe condita millesimo 41. Diocletianus, 33us ab  Augusto, imperator ab exercitu creatus est, regnauitque annis 20, uir obscurissime natus de Dalmatia. Quidam enim dicunt, eum fuisse filium cuiusdam Dalmate scribe, alii uero libertinum Anulii senatoris.  Fuit autem natus de ciuitate et matre Dioclea, unde et ipse, quousque imperium sumeret, Diocles appellatus est ; at ubi sumpsit imperium, nomen Graium conuertit in Latinum, ut a Dioclete diceretur Diocletianus. Erat autem callidus et sagax et admodum subtilis ingenii. Cuius tempore  cum quidam rusticani, qui Bagaude dicebantur, tumultum in Gallia facerent, ac Amandum et Aemilianum duces haberent, Diocletianus Maximianum [648 1Kb] , cognomento Herculium, cesarem fecit, eumque in Galliam contra tumultuantes misit, quos ille facile deuicit. Erat autem idem Maximianus de Pannonia natus, genere rusticano, inciuilis ingenii, ferus, crudelis, asperitatem suam uultus etiam horrore significans, luxuriosus, in consiliis stultus. Genuit uero de Eutropia, Syra muliere, Maxentium et Faustam, coniugem Constantini; cuius patri Constantio dedit priuignam suam Theodoram, ex qua ille accepit sex liberos, fratres Constantini, quem ex concubina Helena generauit in Gallia.  Inter hec per omnes Romanos terminos  turbatio facta est: Carausius quidam, sumpta purpura, occupauit Britanniam, Iulianus Italiam, Achilleus Aegyptum, Quinquegentiani Africam, Narseus rex Persarum orientem. Ob hec Diocletianus Maximianum Herculium fecit imperatorem, Constantium uero et Galerium [649 1Kb] Maximianum cesares constituit. Quorum Constantius Claudii nepos fuit ex filia; Galerius uero in Dacia Ripensi natus est ex parentibus agricultoribus [650 1Kb] , fuitque pastor armenti, unde et Armentarius appellatus est; sed satis laudabilis fuit, pulcher corpore, magnus et fortis bellator. Hic accepit filiam [651 1Kb] Decii ualeriam uxorem. Carausius post septennium a socio suo Allecto fraude occisus est in Britannia; Maximianus Herculius Quinquegentianos uicit in Africa; Constantius in Gallia  iuxta Lingonas una die et aduersam et prosperam habuit fortunam. Nam cum, repente barbaris irruentibus, intra ciuitatem claudi cogeretur, uix quinque horis mediis, aduentante exercitu, fere 60 milia Alamannorum [652 1Kb] interfecit. Diocletianus autem obsessum Alexandrie Achilleum octauo fere mense superauit et occidit. Erat autem cum ipso et Constantinus, filius Constantii. Qui cum adhuc iuuenis esset, fortiter agebat in preliis, et condescendebat semper christianis. Quem uidens Diocletianus intellectu animi ac robore corporis proficere, et deprehendens hunc futurum tyrannidis sue destructorem, inuidia motus, dolo eum perimere cogitauit. Deus autem hunc inopinate saluauit et patri restituit. Galerius  autem Maximianus contra Narseum regem Persarum dimicans, primum uictus est, fugiensque uenit ad Diocletianum in Mesopotamiam; a quo male tractatus, ita ut faceret eum aliquamdiu ante currum suum currere, collectis iterum militibus rediit, magnamque uictoriam acquisiuit.

 Nonodecimo igitur regni sui anno Diocletianus in Oriente, Maximianus Herculius in Occidente persecutionem decimam post Neronem exercuerunt in christianos, que ceteris seuior per 10 annos ecclesiam afflixit incessanter, quamuis et  antea semper christianos persequerentur. Sed tunc tam crudelis et tam seua tamque crebra persecutio flagrabat, ut intra unum mensem 17 milia martirum pro Christo inueniantur [653 1Kb] . Nam et oceani limbum transgressa, Albinum et Aaron ac Iulium cum aliis pluribus uiris ac feminis Britannie felici cruore damnauit. Passus est et Pamphilus presbiter, Eusebii Cesariensis episcopi necessarius, cuius ipse uitam tribus libris comprehendit . Secundo autem persecutionis anno Diocletianus uidens se propter senectutem minus idoneum ad regendum imperium, dixit ad Maximianum Herculium, uideri sibi bonum, ut iunioribus et fortioribus publicam causam regendam committerent ipsique in ocio quiete uiuerent. Quod licet ille  non ex tota uoluntate faceret, tamen consensit, et in uno die purpuram regnique potentiam deposuerunt, Diocletianus apud Nicomediam, Maximianus apud Mediolanum; et concessit Diocletianus Salonam, Maximianus in Lucaniam; persecutio tamen permansit usque in septimum annum Constantini, Helene filii.

1. Primo anno Diocletiani Bagaude in Gallia tumultum fecerunt .

2.  A. D. 291. Diocletianus Herculium Maximianum cesarem fecit.

3. A. D. 292. Carausius, sumpta purpura, Britanniam occupat.

4. A. D. 293. Quinquegentiani Africam infestauerunt.

 5. A. D. 294. Achilleus occupauit Aegyptum.

6. A. D. 295. Diocletianus Maximianum Herculium fecit augustum et consortem regni, Constantium uero, patrem Constantini, et Galerium Maximianum cesares constituit.

9. A. D. 298. Primus Diocletianus adorari se ut deum [654 1Kb] iubet.

12. A. D. 301. Zabda Hierosolimis ordinatur episcopus.

13. A. D. 302. uicturius, magister militie, christianos persequitur, paulatim ex illo tempore persecutione in nostros crescente.

14. A. D. 303. Marcellinus papa 30us [655 1Kb] ordinatus, sedit annis 4, patiturque 6. Kalend. Mai.

 16. A. D. 305. Hierosilimis preficitur Thermon episcopus. Antiochie Tyrannus ordinatur 19us.

17. A. D. 306. Petrus Alexandrie ordinatur episcopus 16us.

18. A. D. 307. Marcellus papa 31us ordinatus, sedit anno [656 1Kb] et menses 8, passusque est [657 1Kb] 17 Kalend. Febr.

19.  A. D. 308 Publicata undique persecutione, Diocletianus in Oriente, Maximianus in Occidente ecclesias subuertunt, libros diuinos succendunt,  et christianos decima post Neronem persecutione affligunt.

20.  A. D. 309. Diocletianus et Maximianus purpuram deponunt. Marcello papa martirizato, successit Eusebius papa 32us; cui post menses 8 passo succedens Melciades 33us, sedit annis 4, decessitque 4 Idus Decembris .

Annus Constantii et Galerii.

 Anno dominice incarnationis 310, ab Urbe condita millesimo 61. Cum Diocletianus et Maximianus iam a regno decessissent, ad amministrationem rei publice Constantius et Galerius augusti creati sunt, diuisusque est inter eos ita Romanus orbis, ut Constantius Italiam, Galliam et Africam, Galerius Illiricum, Asiam et Orientem  obtineret. Sed Constantius augusti dignitate contentus, amministrationem Italie et Africe recusauit, Galliam tantum obtinuit, uir egregius et mansuetus et prestantissime ciuilitatis, non modo amabilis sed et uenerabilis Gallis, precipue quod Diocletiani suspectam prudentiam et Maximiani sanguinariam temeritatem imperio eius euaserunt. Galerius autem, uir probe moratus [658 1Kb] et egregius in re militari, uidens Italiam quoque sue amministrationi accessisse, sinente socio suo Constantio, cesares duos creauit, Maximinum, quem Orienti prefecit, qui et ipse persecutor christianorum fuit, et Seuerum, cui Italiam dedit, ipse uero in Illirico moratus est. Constantius uero filium suum [659 1Kb] Constantinum cesarem fecit, eique Galliam commisit; ipse autem  tercio anno persecutionis, qui est imperii sui 16us, Eburaci in Britannia obiit. Quo mortuo, Galerius Licinium cesarem fecit, natum de Datia, notum sibi antiqua consuetudine ex bello quod aduersus Narseum regem gesserat .  Erat enim strenuus laboribus et officiis acceptus.---Interea Rome pretoriani, excitato tumultu, Maxentium, Herculii Maximiani filium, nuncupauerunt augustum. Quo audito, pater eius Maximianus Herculius, arrectus in spem resumendi principatus, quem suasu Diocletiani inuitus amiserat, Romam aduolauit e Lucania, Diocletianum quoque per litteras adhortatus est, ut depositam resumeret potestatem, quas ille irritas habuit et spreuit. Galerius autem  Seuerum cum exercitu contra Maxentium misit; qui ueniens Romam, obsedit eam; sed militum suorum scelere desertus, Rauennam fugit, et in itinere ab Herculio est occisus . Post hec Herculius Maximianus in contentione exercituum filium suum Maxentium imperio nudare conatus, sed a militibus conuiciis iniuriatus, ad Gallias tetendit, dolo composito, quod a filio [660 1Kb] expulsus esset, ut genero [661 1Kb] Constantino iungeretur, moliens et ipsum, si posset, reperta occasione interficere, regnumque eius inuadere, qui in Galliis et  militum et prouincialium ingenti iam fauore regnabat.  Detectis autem insidiis eius per filiam Faustam, que dolum eius uiro nunciauit, inde profugit; sed a Constantino insequente Massilie captus, fractis laqueo ceruicibus, perfidie sue penas dedit, anno uite sue sexagesimo.

Anni Constantini [662 1Kb] .

Anno dominice incarnationis 311. Urbis condite millesimo 62. Constantinus, ex obscuriori matrimonio, scilicet ex Helena concubina, Constantii filius, mortuo patre, annitentibus cunctis qui aderant precipueque Croco [663 1Kb] Alamannorum rege, auxilii gratia cum eo comitante, 34us ab Augusto, in Britannia creatus est imperator 6. Kal. Augusti, et in locum patris exoptatissimus moderator accessit,  regnauitque annis 30, menses [664 1Kb] 10. Hic sororem suam Constantiam Licinio Mediolanum accito coniunxit, filiumque suum, nomine Crispum, ex Mineruia concubina eisdem diebus Arelatensi opido natum, et Licinianum, Licinii filium, mensium fere 20, cesares fecit. Interea Galerius Maximianus cum persecutionem a Diocletiano et Maximiano immissam ipse atrocioribus edictis cumularet, diuina tactus uindicta, putrefacto intrinsecus pectore, et uitalibus dissolutis, cum ultra humane horrorem miserie uermes etiam eructaret, et medici iam fetorem non ferentes, crebro iussu eius occiderentur, a quodam medico, ex desperatione constantiam sumente, increpatus est, dicente, penam eius a Deo esse et ideo sanari non posse; moxque late  missis edictis, christianos de exilio reuocauit, ipse tamen cruciatus non sustinens, uite finem fecit.

Inter hec res publica a nouis quatuor imperatoribus tenebatur, Constantino et Maxentio, filiis augustorum, Licinio et Maximino, hominibus nouis. Quinto tamen imperii sui anno Constantinus bellum ciuile Maxentio intulit, eiusque copias multis preliis fudit; propter magicas tamen [665 1Kb] artes, quas ille multum dilexerat, metuebat eum. Cumque congredi cum eo multum hesitaret et de celo, licet adhuc paganus, auxilium quereret, uidit per soporem ad orientis partem in celo signum crucis igneo fulgore rutilare et tanto uisu exterrito sibi astare angelos dicentes: Constantine, in hoc uinces. Fertur  autem et ipse Christus sibi apparuisse et signum crucis ei monstrasse et ut simile faceret precepisse. Quod et fecit, habens eam in uexillis depictam. Igitur Constantinus Romam ueniens contra Maxentium castra posuit iuxta pontem Molbium; et ecce Maxentius portis erumpens, sequentibus ceteris, precucurrit armatus; Constantinus uero crucem quam formauerat ante se iussit portari; factaque congressione, superati sunt qui circa Maxentium fuerunt; ipse autem fugiens, paulo superius a ponte Molbio, ubi prius ad decipulam fecit quasi pontem  ex nauigiis [666 1Kb] fieri, tabulis desuper stratis, cum uellet eundem pontem ex latere intrare, lapsu equi in profundum demersus est, uixque corpus eius inuentum est. Erat tunc annus Constantini septimus. Interea ciues Romani ciuitatem coronant, et cum gaudio uictorem Constantinum uiuificamque crucem suscipiunt.--- Inter hec Maximinus, christianorum et ipse persecutor seuissimus, in Oriente aduersus Licinium res nouas molitus, cum aduersus eum duceret exercitum, repente diuino iudicio doloribus uiscerum internorum correptus, uehementer exagitari cepit; deinde homo antea uorax semperque uino repletus, nunc ne summis quidem labris cibum degustare aut uinum potuit odorari; sicque carnibus suis inedia et aridate  consumptis, ad hoc solum profecit infelix, ut iustam esse Dei uindictam in se profiteretur. Ad ultimum tamen, morbo prius amissis carnibus [667 1Kb] , uiuendi finem accepit.  ualens quoque in Oriente ab exercitu imperator appellatus, a Licinio occisus est. Alexander etiam quidam apud Kartaginem imperator effectus, ab exercitu Constantini iugulatur. Sic itaque omnis potestas imperii ad Constantinum et Licinium peruenit. Qui Licinius cum primo se probum et quasi erga christianos ostenderet deuotum, postea uidens profectum imperatoris Constantini, ductus inuidia, occultis insidiis maxime per familiares ac ministros principem decipere molitus est; sed cum id parum procederet, apertum illi bellum indicit, christianos uero priuato  et speciali odio persequi parat, hoc in querelam deuocans, quod non ita pro se sicut pro Constantino excubarent orationibus. Cuius flagitiis Constantinus obuiam ire parat, deuictoque Licinio, solus cum filiis suis imperii monarchiam obtinuit, anno regni sui 14.  Unde per insolentiam et ipse, ut aiunt, mutatus et crudelior effectus, primum sororis sue filium, egregie indolis iuuenem, interfecit, mox Crispum, filium suum ex Mineruia, suggerente, ut dicunt, Fausta coniuge sua, necari iussit; deinde ipsam Faustam [668 1Kb] in balneas ardentes coniectam interemit, cum eum dolore nimio [669 1Kb] mater Helena pro nece nepotis increparet, postea innumeros interfecit amicos. Et  cum in multis  flagitiis grassaretur, cum tamen in eo multe uirtutes animi haberentur, diuinitus lepra percussus, per sanctum Siluestrum papam, una cum matre aliisque multis ad fidem conuersus est et baptizatus; moxque omne studium ad ecclesie transtulit profectum, legesque [670 1Kb] statuens christianas, fecit basilicas multas. Fecit et urbem nominis sui Constantinopolim, que prius Bizantium dicebatur, quam  sedem Romani imperii et caput totius Orientis esse uoluit. Fecit et pontem in Danubio; omnesque bonas artes suos discere faciebat, maxime studia litterarum; ipse in legendo, scribendo, meditando multum se exercebat.  Cuius mater Helena religiosa, diuinis admonita uisionibus, Hierosolimam petiit, et locum ubi Christus crucifixus est [671 1Kb] , ab incolis requisiuit, qui idcirco ad inueniendum difficilis erat, quia ab antiquis persecutoribus simulacrum ueneris in eo fuerat fixum, ut si quis Christum [672 1Kb] adorare uellet, in loco illo uenerem uideretur adorare [673 1Kb] ; et ob hoc locus non frequentabatur peneque in obliuione fuerat. Sed ueniens Helena, celitus sibi designatum inuenit locum, purgatisque in altum ruderibus, crucem  sanctam reperit, sub episcopo eiusdem urbis Macario.

 Eiusdem principis tempore Arrius, Alexandrie presbiter ecclesie, a ueritate fidei catholice deuians, exitiabile plurimis dogma constituit. sed mox ab Alexandro, eiusdem urbis episcopo, ex urbe pulsus est. Cumque homines, quos in errorem induxerat, etiam in seditionem excitaret, apud Niceam urbem Bithinie conuentus 318 episcoporum factus est sub Siluestro papa, per quos Arrianum dogma exitiabile proditum palam est damnatum.  Postquam uero mater imperatoris Helena ex hac luce discessit, Constantia, Licinii tunc derelicta, fratris augusti solatiis utebatur. Huic in noticiam uenit presbiter quidam,  latenter partibus Arrii fauens; qui primo nichil horum apud eam egit, sed ubi multa familiaritas copiam dedit, paulatim cepit Arrium ei commendare, donec animum Constantie suum fecit. Que cum moritura uisitaretur a fratre, extremam poposcit ab eo gratiam, ut eundem presbiterum in familiaritatem reciperet et que sibi pro salute sua ab eo suggerentur [674 1Kb] audiret; se enim dicebat pro salute illius esse sollicitam. Cuius uerbis frater credulus, aurem presbitero accommodat, eiusque suasu Arrium de exilio iubet reuocari, ut quid de fide sentiret exponeret. Qui cum de fide scriberet, miratus imperator, rursus eum ad concilii examen remisit, rogans ut, si fides eius probaretur, clementi  erga eum iudicio uterentur, si tamen episcopi eius Alexandri assensus accommodaretur. Cumque Alexandriam ueniret, omne illius inceptum frustratum est.

Interea dum hec Alexandrie agitarentur [675 1Kb] , Constantinus, re publica bene ordinata, cum tres filios suos, Constantinum et Constantem ac [676 1Kb] Constantium, et filium fratris sui Dalmatium cesares fecisset,  egritudine captus est; et cum filius eius Constantius, cui Orientis regnum decreuerat [677 1Kb] , abesset [678 1Kb] , fecit ei testamentum, quod uocato ad se clam presbitero a sorore commendato dedit, precipiens ei, ut nulli hoc nisi Constantio daret . Quod cum ille post mortem imperatoris faceret, etiam apud Constantium maximam familiaritatem obtinuit. Scribunt autem quidam, Constantinum imperatorem in Arrianam heresim incidisse et ab Eusebio Nicomediensi episcopo rebaptizatum fuisse, quod ecclesiastica historia non docet, que sub magna religione illum decessisse perhibet.  Obiit autem in suburbana uilla Nicomedie, 11. Kal. Iunii, anno uite 66o, imperii 31o, sepultusque est in Bizantio in basilica  Apostolorum.

1.  Huius anno primo Maxentius, Herculii filius, augustus appellatur.

2. A. D. 312. Maximianus apud Massiliam turpiter occiditur.

3.  A. D. 313. Quirinus Suscianus episcopus gloriose passus est.

4. A. D. 314. Siluester papa 34us ordinatur, sedensque annis 22, menses 10, migrauit 2 Kal. Ianuar.

5.  A. D. 315. Constantinus Maxentio bellum infert.

6. A. D. 316. Petrus Alexandrinus episcopus martirizatur.

7.  A. D. 317. Achillas Alexandrie ordinatur  episcopus 17us. Hierosolimis ordinatur Macarius 39us. Maxentius interiit.

9.  Diocletianus moritur

10.  A. D. 320. Licinius persecutionem mouet in christianos.

13. A. D. 323. Licinius occiditur. Alexander ordinatur Alexandrie episcopus 18us.

17.  A. D. 327. Concilium 300 episcoporum in Nicea congregatur.

19. A. D. 329. Crux Domini ab Helena inuenitur [679 1Kb] .

20.  A. D. 330. Hucusque hystorias scribit Eusebius, exin Hieronimus.

21. A. D. 331. Antiochie ordinatur uitalis episcopus  [680 1Kb] 20us, post quem Phylogonus 21us, dehinc Paulinus 22us, post hunc Eustasius [681 1Kb] ; quo ob fidem exiliato, successerunt heretici episcopi numero 11.

23. A. D. 333. Iuuencus presbiter Hyspanus euangelia uersibus composuit.

24.  A. D. 334. Constantinus Bizantium urbem reparauit et ex nomine suo Constantinopolim uocauit. Athanasius Alexandrie ordinatur episcopus 19us.

 28. A. D. 338. Marcus papa 35us sedit menses 8, requieuitque Nonas Octobr.

29. A. D. 339. Iulius papa 36us sedit annis 16 obiit 2 Idus April. Anni ab inicio 4300.

30. A. D. 340. Constantia, soror Constantini, uxor Licinii, moriens, Arrianum quendam presbiterum fratri commendat.  Constantinus imperator dum bellum molitur aduersum Persas, qui Mesopotamiam infestabant, egrediens a Constantinopoli, iuxta Nicomediam moritur.

Anni Constantii.

Anno dominice incarnationis 341. Urbis condite millesimo 92. Constantius, filius Constantini, 35us ab Augusto, imperium adeptus, 23 annis cum fratribus suis Constantino et Constante regnauit. Fuit  etiam inter successores Constantini Dalmatius, filius fratris sui Dalmatii, quem ipse Constantinus in consortium regni adoptauit. Hi singuli singulas partes [682 1Kb] regendas ab ipso Constantino acceperunt, Constantinus cuncta trans Alpes, Constans Italiam et Ylliricum et Africam, Constantius Asiam et Orientem, Dalmatius Traciam, Macedoniam et Achaiam. uerum Dalmatius, prosperrima indole et patruo haut dissimilis, non multo post a militibus occisus est, Constantio patrueli suo sinente potius quam iubente. Post hec inter Constantinum et Constantem discordia exorta [683 1Kb] est propter Italiam et Africam. Constantinus itaque dum nititur partes fratris iunioris inuadere, bellum mouit contra eum, sed  dum inconsultius apud Aquileiam prelium aggressus est, a Constantis militibus interfectus est, et in fluuium cui nomen est Alsa non longe ab Aquileia est proiectus; sicque Romani imperii principatus, occidentalium quidem partium ad Constantem, orientalium uero peruenit ad Constantium. Igitur Constantis imperium aliquandiu strenuum fuit et iustum, deinde cum prauioribus uteretur amicis, intolerabilis prouincialibus et militibus factus est iniocundus. Unde dum circa Gallias uenandi cupiditate per siluas et saltus erraret, auctore Magnentio quodam regni auido, a militibus occisus est, anno etatis [684 1Kb] 30o, imperii 17o; tribus autem cesar fuit.  Cuius regnum Magnentius inuasit, et Decentium consanguineum suum,  siue, ut quidam  uolunt, fratrem suum cesarem fecit. Constantius uero Gallum, patruelem suum, cesarem fecit, nomenque suum ei imponens, eum in Antiochiam Syrie misit, ut ibi habitans, partes illas custodiret. Quem tamen postea iussit occidi. Post hec Constantius Magnentio bellum intulit, factaque congressione, Magnentius solus fugit Lugdunum, ibique coartatus, gladium occulte a parte parietis accepit, sicque perfossus interiit, anno etatis prope quinquagesimo, imperii quarto  [685 1Kb] . Cuius morte audita, Decentius laqueo fascia composito uitam finiuit. Acta sunt hec anno imperii Constantii sexto. Eo tempore Romano imperio Constantius solus princeps et augustus prefuit, uir egregie tranquillitatis, nimium familiaribus credens et amicis; uxorum amori deditus erat, quibus contentus, nulla transuersa libidine aut iniusta se polluebat. Ex omnibus tamen uxoribus, quas plures habebat, Eusebiam precipue diligebat; cuius etiam suasu Iulianum, fratrem Galli, cesarem faciens, in consortium regni assumebat.  Post hec, antiquo hoste paci ecclesie semper inuidente, Arrius suique sequaces familiaritatis locum apud Constantium acceperunt, qui eum in erroris sui consortium declinauerunt.   Unde impietas Arriana, Constantii fulta presidio, exiliis, carceribus et uariis afflictionum modis primo Athanasium, deinde omnes non sue partis episcopos persecuta est.  Constantius uero inter hec bellum Parthis preparans, cum audisset Iulianum ad imperium inhiare, Parthica expeditione relicta, rediit, et inter Ciliciam et Capadociam febri acerrima, quam indignatio augebat, obiit, anno etatis 45o, imperii 23o.

1.  Primo Constantii anno Iacobus Nisibinus episcopus agnoscitur, cuius precibus sepe urbs discrimine liberata est.

3.  A. D. 343. Constantinus fratri bellum inferens, occiditur iuxta Aquileiam.

 5. A. D. 345. Maximinus Treuerorum episcopus clarus habetur; a quo Athanasius Alexandrie episcopus, a Constante profugus, honorifice susceptus est.

9. A. D. 349. Athanasius episcopus ad Constantis litteras regressus est Alexandriam.

13. A. D. 353. Constans haut longe ab Hyspania interficitur, anno etatis 30o.

14.  A. D. 354. Gallus, Constantii patruelis, cesar factus est.

15. A. D. 355. Liberius papa 37us ordinatur. Quo ab hereticis ob fidem in exilium truso, diaconus eius Felix 38us in sacerdotium substituitur. Qui  cum Constantium deuinceret esse hereticum, ab eo post annum deiectus est, et ut quidam   dicunt, capite truncatus est, 4 Kal. Aug. Liberius uero exilii tedio uictus, heresi subscripsit, Romamque quasi uictor intrauit .

6.  A. D. 356. uictorinus rethor et Donatus grammaticus Rome insignes habentur.

17. A. D. 357. Iulianus a Constantio cesar efficitur.

18.  A. D. 358. Eusebius uercellensis episcopus  et Dionisius Mediolanensis et Lucifer Caralitanus exiliantur

19. A. D. 359. Antonius abbas migrauit anno etatis 105o.

20.  A. D. 360. Ossa Andree apostoli et Luce euangeliste et Thimothei Constantinopolim allata sunt.

21.  A. D. 361. Paulinus Treuerorum episcopus in exilio obiit. Hylarius Pictauiensis episcopus Arrianorum instinctu a Constantio in Frigiam exiliatus cum Dionisio Mediolanensi et Eusebio uercellensi, quarto exilii anno, cum librum de fide Constantio porrexisset, redire permissus est.

23. A. D. 363. Constantius moritur, anno etatis sue 45o.

 Anni Iuliani apostate.

 Anno dominice incarnationis 364. Urbis condite millesimo 115. Claudius Iulianus iam cesar, 36us ab Augusto, imperium accepit, et annos duos et octo menses regnauit. De cuius genere ac disciplina et quomodo apostatauerit uel qualiter ad regnum peruenerit, pauca dicenda sunt. Constantinus Magnus, qui Constantinopolim fecit, duos ex eodem patre sed non ex eadem matre habuit germanos, Constantium [686 1Kb] et Dalmatium; quorum senior Constantius duos habuit natos, Gallum et Iulianum; Dalmatius uero Dalmatium, quem Constantinus, ut predictum est, heredem regni cum filiis suis reliquit. Quem cum post mortem Constantini milites peremissent, Gallus quoque et [687 1Kb] Iulianus pene cum  Dalmatio periculum mortis sustinuerant, nisi Gallum quidem egritudo, que ineuitabilis putabatur, liberasset, Iulianum uero etas infantilis; erat enim annorum octo. Cumque ab eis furor imperatorum quieuisset, Gallus circa Ephesum apud doctores erat, ubi etiam a progenitoribus possessiones habebat. Porro Iulianus crescens in auditoriis Constantinopolitane urbis, exercebatur in basilica, ubi doctores erant, habitu priuato procedens, habebatque pedagogum eunuchum, nomine Mardonium, preceptorem grammaticum Nicomedem Laconensem, rethoricam uero legebat apud Eubolum sophistam, magistrum Basilii postea episcopi. Erat autem Iulianus ab inicio christianus. Cumque in lectione proficeret, et fama per populum uolitaret,  quod etiam publicam rem gubernare posset, estuationes induxit imperatori Constantio. Quamobrem amouit eum urbe regia misitque Nicomediam, precipiens ei, ne conueniret Libanium sophistam Syrum, quasi pro eo quod paganus esset; ille tamen librorum eius lectionibus utebatur. Cumque proficeret in rethorica, superuenit Nicomediam Maximus phylosophus, non ille Bizantius, pater Euclidis, sed Ephesius, quem postea quasi artes magicas  exercentem ualentinianus imperator iussit occidi. Non ob aliam uero causam uenit Nicomediam nisi Iuliani fama protractus. Apud quem dum Iulianus uerba philosophica pregustasset, cepit etiam imperii cupidinem menti eius immittere. Cumque hec non laterent aures imperatoris, Iulianus inter spem metumque constitutus, suspicionem celare uolens, tonsus monachicam simulabat uitam [688 1Kb] , et latenter quidem exercebatur in phylosophia, in manifesto autem sacros christianorum legebat libros. Denique in ecclesia Nicomedie lector est constitutus, et diuinos codices, populo audiente, legebat, ut sub hoc habitu furorem declinaret imperatoris, nequaquam tamen a spe recedens quam mente conceperat, dicebatque [689 1Kb] plurimis amicorum suorum, felicia fore  tempora, quibus ipse rebus potiretur. Post paululum uero perempto Gallo, repente Iulianus fit suspectus imperatori, qui etiam eum custodiri precepit. Et dum fuga lapsus fuisset, diuersa loca circuiendo saluatus est, uixque sero uxor imperatoris Eusebia celatum inueniens, supplicauit imperatori, quatinus nil mali pateretur, sed potius phylosophandum ad [690 1Kb] Athenas mitteretur. Ille autem desiderio regni discurrens uniuersam Helladam, uates querebat responsa reddentes, consulens si ad suum desiderium perueniret, inuenitque uirum, qui ei desiderata se dicere fateretur. Is eum perducens ad quendam locum ydolorum et intromittens eum in aditum, seductores demones euocauit; quibus apparentibus, terrore compulsus Iulianus, in fronte sua crucis  formauit signaculum. Ad cuius aspectum demones repente disparuerunt. Pro qua re magus cepit culpare Iulianum. At ille terrore se inuasum significans, crucis se dixit obstupuisse uirtutem, quia uidentes eam demones euanuerunt. Porro magus: Non suspiceris, inquit, hoc, o bone uir, quod timuerint, sed abhominati potius hoc abscesserunt [691 1Kb] . Et ita capiens miserum, odio christiani signaculi repleuit Iulianum. Post hec igitur euocauit Constantius Iulianum, et constituit eum cesarem, dans ei coniugem Helenam sororem suam, misitque eum contra barbaros ad Gallias. Ubi dum ciuitatem quandam fuisset ingressus, corona laurea, quibus solent ciuitates ornari, inter columnas [692 1Kb] pendens,  rupto fune, super caput eius decidit eumque aptissime coronauit. Quo uiso, cuncti clamauerunt, hoc fore signum imperii. Ille autem uiriliter contra barbaros agens, nobilem eorum regem Nodomarium cepit et Constantio misit; itemque cum Alamannis apud Rhenum fluuium residentibus dimicans, potentissimum regem eorum Badomarium cepit; claraque uictoria decoratus, dum mediocritate uite atque mansuetudine militibus gratus esset, ab eis appellatus est augustus. Cumque corona deesset imperialis, unus signa portantium torquem quam  habebat [693 1Kb] in collo sumens, Iuliani capiti circumposuit. Hoc ergo modo Iulianus imperator est factus [694 1Kb] . Quo facto, nil iam de Constantio cogitans, iudices ab illo factos honoribus mulcebat et illius nomini inuidiam suscitabat. Igitur repente religione mutata, cum a suis christianus esse putaretur, semet ipsum pontificem nominauit, et ueniens ad templa paganorum, sacrificabat, subiectisque talia colere suadebat, et christianum baptisma sacrificiis et inuocationibus et sanguinis immolatione ablui studebat. Cumque Constantius propter bellum Persicum Antiochie moraretur, sperans Iulianus, quod sine bello posset Ylliricum detinere, uenit illuc, dicens se uelle Constantio satisfacere, quasi non sponte sed coactus a militibus infulas imperii suscepisset.  Cuius aduentum audiens Constantius, relicto bello, Constantinopolim uenit; sed in ipso itinere, ut predictum est, interiit. Quo defuncto Iulianus iam Tracas habebat, et non multo post Constantinopolim ueniens, appellatus est augustus. Mox cepit cogitare, qualiter sibi populum complacaret eiusque fauorem acquireret; quod hac arte fecit. Bene sciebat Constantium ab omnibus orthodoxis odio haberi, ob quam rem ab ecclesiis uidebantur expulsi et episcopi confiscati exilioque directi; simul etiam nouerat, paganos fuisse contristatos pro sacrificiorum prohibitione et desiderare tempus quo eorum aperirentur templa [695 1Kb] . Artificioso itaque uelamine apud utrosque se commendans, primum quidem crudelitati Constantii circa subiectos derogabat,  eamque coram omni populo redarguens, iussit episcopos exilio deportatos reuocari et confiscatas eorum substantias reddi; templa quoque paganorum, ueluti sibi necessariorum, precepit aperiri; et multa talia agens, utrisque se conciliabat, precipue tamen paganis occulte fauebat. Igitur dudum studens, paganitatem in omni ditione sua dilatari et christianitatem exterminari, primum quidem Galileorum filios---sic enim Saluatoris nostri cultores appellabat---precepit haut petarum et rethorum atque phylosophorum legere disciplinas. Propriis, inquiens, pennis secundum prouerbium uulneramur; ex nostris enim armati conscriptionibus, contra nos bella suscipiunt. Et templa quidem erant  aperta, et sacrificia paganorum per ciuitates secundum uoluntatem illius procedebant.

Inter hec igitur Perse audientes mortem Constantii, rebellare ceperunt et fines Romanorum inuaserunt [696 1Kb] . Contra quos Iulianus profectionem instituens, in ipso bello diuinitus interemptus est. De cuius interfectione diuersi diuersa sentiunt. Quidam namque [697 1Kb] dicunt , eum a quodam transfuga per solitudinem tribus diebus ductum, insidias incidisse, et a Persis undique circumuentum, a quodam ex his conto percussum esse,  relatumque in tabernaculum, paulatim sanguine uacuatum defecisse. Quidam uero dicunt, iaculum repente delatum discurrens per brachium in latus eius demersum fuisse; alii, unum pastorem Ismahelitarum; alii, milites fame et itinere fatigatos eum interemisse; alii, quendam inuisibilium hoc fecisse. Sed siue homo siue angelus fuerit, manifestum est, quia diuinis iussionibus ministrauit. Calistus [698 1Kb] autem, qui inter familiares eius militabat et heroico uersu eius conscripsit [699 1Kb] hystoriam, ait eum a demone fuisse uulneratum. Lybanius uero, sophista Syrus, inter cetera que de eius uita scribit, in fine libri sic ait: Â»O demonum alumne demonumque discipule et demonum obseruator, Iuliane.Â« Nos autem in libro uite sancti Basilii Cesariensis  episcopi  certum legimus, orante et ieiunante eodem Basilio cum populo suo, quibus ad Persicum bellum pergens mala minatus est, iussu sancte Dei genitricis Marie per Mercurium martirem, in eadem ciuitate quiescentem, ipsum esse peremptum. Fertur [700 1Kb] autem manum suam sanguine impleuisse et in erem sparsisse et ita dixisse: uicisti, Galilee, uicisti. Interiit autem anno imperii sui tercio, septimo uero ex quo cesar a Constantio factus est, uite autem 31o. Post cuius mortem eius magice [701 1Kb] Karris inuente sunt. Per hanc enim iter agens, in templum paganorum ingressus est, clausisque ianuis, sacrilegia quedam celebrauit. Quo defuncto, ingredientes  in templum, inuenerunt mulierem a capillis suspensam, extensas manus habentem, cuius uterum aperuerat, ut exitum belli in iecore eius inspiceret. In qua urbe dum eius nunciatus fuisset [702 1Kb] interitus, publicam cuncti habuere festiuitatem, communiter omnes clamantes: Maxime fatue, ubi sunt uaticinia tua? uicit te Deus et Christus eius. Fuit autem hic liberalibus disciplinis apprime eruditus, facundia ingenti, memoria tenacissima atque amplissima, corpore ualidus sed breuis, barba prolixa, oculis discurrentibus et [703 1Kb] huc illucque directis, audax plus quam imperatorem decet, cultor ydolorum superstitiosus, religionis Christiane insectator studiosus.

Iulianus itaque imperator factus, ad ydolorum  culturam se transtulit, blandaque persecutione Christianos primum seducere temptauit, illiciens potius quam impellens ad sacrificandum; unde multi decepti sunt .

2.  A. D. 365. Pagani apud Sebastiam Palestine urbem sepulchrum sancti Iohannis baptiste inuadunt, ossa per agros spargunt, eademque rursus collecta et cremata latius  dispergunt; sed quidam monachi ex Hierosolimis intermixti colligentibus, que potuerunt colligere ad patrem suum Philippum pertulere. Ille supra se hec ducens, ad Athanasium per diaconum Iulianum misit Alexandriam. Que ille paucis arbitris sub cauato sacrarii pariete inclusa, prophetico spiritu postere generationi conseruauit profutura. Cuius presagium sub Theodosio per Theophilum episcopum completum est, qui, destructo Serapis sepulchro, sancti Iohannis ibidem consecrauit ecclesiam.  Athanasius Alexandriam rediit. Impius Iulianus ad bellum profectus Persicum, diuino percutitur iudicio, mense octauo anni tercii imperii sui, sed mox altera die absque omni dilatione Iouianus [704 1Kb] coronatur a militibus  .

Annus Iouiani.

Anno dominice incarnationis 366, ab Urbe condita millesimo 117. Iouianus [705 1Kb] ab Augusto 41us [706 1Kb]  imperium suscepit, et menses 8 regnauit, genitus patre Barroniano, incola prouincie Pannonie. Cuius pater cum liberos crebro amitteret, per somnium ei dictum est, ut eum, qui instante partu edendus foret, Iouianum [707 1Kb] diceret. Fuit autem insignis corpore, letus ingenio, studiosus in litteris, fortis uiribus, miles illo tempore quo Iulianus legem militibus proposuerat ut aut sacrificarent aut militia cederent. Qui cingulum magis elegit amittere quam imperatoris preceptis obedire; sed Iulianus tunc  propter belli necessitatem inter milites eum habebat. Qui cum uiolenter a militibus ad imperium traheretur, clamabat se nolle paganis hominibus imperare, cum ipse christianus esset. Cumque omnium uox communiter proclamaret, se quoque christianos esse, suscepit imperium. Dein cum Constantinopolim festinaret, uenit ad predium Dadastam, ubi tempore hiemis languore constrictus, cum in nouo cubiculo recubaret, calore prunarum et nitore parietum nuper calce illitorum suffocatus, obiit octauo mense imperii, anno uite [708 1Kb] 33o, 13. Kal. Septembris .

Anni ualentiani.

 Anno dominice incarnationis 367. Urbis condite millesimo 118. ualentinianus, 42us [709 1Kb] ab  Augusto, imperator appellatus est, uir optimus et apice principali dignissimus, et regnauit annis 11. Iste fuit Pannonius genere de Cybala ciuitate, cuius pater Gratianus, mediocri stirpe ortus, Funarius est appellatus, eo quod quadam die uenalem funem portanti quinque milites nequiuerint extorquere. Quo merito asscitus in militiam, usque ad prefectorie pretoriane dignitatem ascendit. Ob cuius commendationem  apud milites ualentiniano resistenti [710 1Kb] oblatum est imperium. Qui cum sub Iuliano apostata scutariorum tribunus esset et integram fidem haberet, et Iulianus quadam die templum Fortune ingrederetur, ministri templi, ex utraque parte ianuarum stantes, aspersione aque, sicut ipsi dicebant, ingredientes purgabant. Tunc ualentinianus precedens imperatorem, ut aspersionis guttam sua uidit in clamide, indignatus, pugno percussit templi ministrum, dicens se maculari potius quam purgari. Quod respiciens imperator, iussit eum trudi in custodiam, dicens: Aut sacrificet, aut militia excedat. Qui mox sponte discessit. Nec mora, Iuliano interfecto, Iouianoque mortuo, in loco persecutoris sui suscepit imperium. Cumque Constantinopolim peruenisset,  post 30 dies imperii sui fratrem ualentem in communionem regni assumpsit, largiens ei partes orientales, sibi retentans occidentales. Cumque iam annum tercium cum fratre ageret, Gratianum, filium suum necdum plene puberem, hortatu socrus et uxoris sue Serene [711 1Kb] augustum creauit. Habuit autem et alium filium paruulum ualentinianum de alia uxore Iustina, quam, uiuente Seuera [711 1Kb] nec tamen abiecta, hoc modo duxisse probatur. Iustus, Iustine pater, cum esset Piceni iudex temporibus Constantii, uidit in somnis quod ex dextro femore imperialem purpuram genuisset. Que uisio cum ad Constantii aures peruenisset, metuens ne imperator ex eo nasceretur, mittens occidit Iustum. Cuius filia Iustina uirgo permanens, cum perueniret ad Seuere  noticiam, amabatur ab ea, ita ut etiam balneis cum ea uteretur, eiusque pulchritudine obligata et amore capta, diceret imperatori, quod Iustina sic speciosa esset, ut etiam ipsam deceret uxorem imperatoris esse. Quo sermone concepto, ualentinianus Iustinam  ducere tractans uxorem, non tamen Seuera abiecta, legem proposuit publice per ciuitates, ut omnes qui uoluissent impune bina matrimonia susciperent; nam ideo populosas fore gentes dicebat, quia hoc apud eas sollempne esset. Qua lege proposita, ipse Iustinam duxit; ex qua natus est ei ualentinianus et tres filie, Iusta, Grata, et Galla. Quarum due in uirginitate permanserunt, Gallam uero Theodosius maior duxit uxorem, ex qua Placidia, filia eius, noscitur esse progenita . Nam Archadium et Honorium ex Placilla priori coniuge habuit. Auxentio itaque Arriano Mediolanensi episcopo defuncto, Ambrosius presidatum urbis agens, necdum baptizatus, communi ciuium consensu episcopus eligitur, iubenteque ualentiniano baptizatur,  et tanquam dignus in episcopatum ordinatur. Multa itaque prelia ualentinianus cum diuersis gentibus commisit, inter quas et Alani rebellauerunt Romanis . Contra quos cum ualentinianus Romanum direxisset exercitum, plurimi ex eis occisi sunt, reliqui uero Meotidas paludes intrauerunt. Tunc ualentinianus dixit exercitibus suis, quod, si qui ex eis Meotidas paludes intrarent et Alanos inde propulsarent, per decem annos absque tributo eos permitteret. Tunc quidam de Sicambria ingressi pugnauerunt contra Alanos, factaque uictoria, eiecerunt eos. Quo facto, ualentinianus appellauit eos Attica lingua Francos, hoc est, feroces et duros ac fortes. Cuius [712 1Kb] gentis quia se obtulit mentio regumque eius in libris sanctorum sepe fit commemoratio,  licet facere uidear digressionem pro rerum tamen noticia, repetita eiusdem generis origine, quam breuius potero, regum eius describam successionem.



DE ORIGINE FRANCORUM.


  Francorum gentis exordia de antiqua Troianorum prodiere prosapia. Nam eo tempore quo post excidium Troie Aeneas Italiam uenit, quidam ex eisdem Troianis simili modo profugi circa Meotidas paludes applicuerunt, ibique considentes, terminos suos usque in Pannoniam dilatauerunt. Construxerunt autem ciuitatem Sicambriam, ibique per multos habitantes annos, in populum  multum creuerunt, et Sicambri primum dicti sunt. Hi pro eo quod Alanos, ut dictum est, de Meotida palude expulerunt, Franci a ualentiniano uocati sunt, et pro hac uictoria per decennium remissione tributorum donati sunt. Decennio uero peracto, misit ualentinianus [713 1Kb] ad eos quendam ducem pro exigendis tributis; sed illi, ut erant feroces, tributis ulterius subiacere dedignati sunt, missosque ad se interfecerunt. Fuerunt autem tunc principes inter eos antiquorum uocabulorum preferentes insignia, Priamus et Antenor. Audiens itaque  imperator eorum factionem, nimis iratus, iussit omnem Romanum exercitum cum pluribus [714 1Kb] exteris gentibus pugnare contra eos. Pugna commissa, cum ex utraque parte multi caderent, tandem Franci multitudinem tantam sustinere non ualentes, fugierunt, ibique mortuus est Priamus rex eorum. Egressi autem de Sicambria, uenerunt in terram Germanie, ad gentem scilicet Romanis infestissimam,  habitaueruntque aliquanto tempore in Thuringia cum Marcomede, filio Priami, et Sunnone, filio Antenoris. Omnes autem populi ex illa parte Rheni habitantes Germani dicti sunt, quia corpora magna habebant et fortissimi semper et indomiti erant. Inter hec defuncto Sunnone, Franci habuerunt consilium inter se, ut unum regem haberent, sicut et gentes cetere, acceptoque consilio a Marcomede, Faramundum, ipsius filium, regem constituere, et ex eo tempore leges habere ceperunt, quas gentiles eorum consiliarii Wisogastaldus et Salegast  fecerunt, a quo Salegast etiam lex Salica inuenta dicitur et nominata. Erant autem Franci pagani.

Denique mortuo Faramundo, Clodius, filius eius, Crinitus successit, a quo Francorum reges Criniti appellati sunt. Ultra Rhenum uero usque ad Ligerim fluuium habitabant Romani, ultra Ligerim autem dominabantur Gothi, Burgundiones uero habitabant iuxta Rhodanum, ubi postea facta est ciuitas Leudunum. Franci itaque de Thuringia Rhenum transgressi, Romanos, qui tunc temporis per suos magistratus Gallie imperabant, bello adorsi sunt, et usque in Carbonariam siluam fugant, fundunt, occidunt, sicque illatam sibi a Romanis iniuriam acriter uindicant. Ingressi autem Tornacum et  Camaracum ciuitates Gallie, primo uniuersa maritima, que inter Scaldum et Sunnam fluuios iacent, uiolenter obtinent, sicque paulatim progredientes et regredientes, Remos, Suessonam, Aureliam et Agrippinam ac Treuerim, postremo omnem Galliam siue Germaniam ab Aquitania usque Bawariam sibi subiugant. Et hi quidem qui Teutonicis [715 1Kb] commixti sunt, proprio uocabulo Franci; qui autem per conubia a Gallis sunt progeniti, Francigene sunt appellati. Clodius itaque [716 1Kb] cum regnaret annis 20, mortuus est; cui successit Meroueus, a quo reges Francorum Merouingi nominati [717 1Kb] sunt. Quo mortuo, filius eius Hildericus suscepit regnum. Quem luxuriose uiuentem et cum filiabus populi fornicantem interficere nolentes, abiecerunt, et Aegidium  quendam Romanum super se posuerunt; sed post annos octo penitentes super hac re, Hildericum reuocauerunt, factusque est rex uirtute magnus super omnes priores Francorum reges. Agrippinam quippe ciuitatem temporibus eius, occisis a parte Aegidii multis Romanis, Franci ceperunt, eamque Coloniam appellauerunt; Treuerim quoque apprehenderunt et incenderunt, totamque illam terram uastauerunt.

Mortuo autem Aegidio, Siagrius, filius eius, successit in locum eius, seditque in Suessonum ciuitate, ubi sedes regni erat; sed Hildericus cum exercitu superueniens, omnem terram illam predatus est, et Aurelianensem et Andegauensem ciuitatem  regno suo adiecit. Qui cum regnaret annis 24, mortuus est, et Clodoueus, filius eius, regnum accepit. Hic cum Siagrio bellum commisit, fugientemque ad Alaricum regem Gothorum, missa legatione, reposcit [718 1Kb] , et redditum interfecit, totumque regnum eius sibi subiiciens, Romanos in tantum deleuit, ut nulla eorum uestigia hodie reperiantur in Gallia. Accepit autem uxorem, neptem Gundebaudi regis Burgundionum, nomine Gothehildam [719 1Kb] uel Rothildam. Gundebaudus itaque rex Burgundionum quatuor filios habuit, Gundebaudum scilicet patrem Sigismundi et Gothemari; Hilpericum, patrem  Gothehilde, Gothegiselum et Gothemarum. Mortuo autem Gundebaudo seniore, Gundebaudus iunior occidit fratrem suum Hilpericum, et uxorem illius, ligato ad collum eius saxo, in aquam mergi precepit, alios uero duos fratres in exilium misit. Gundebaudus autem, dum neptem suam Gothehildam Hilperici [720 1Kb] filiam, secum haberet, et legati Clodouei regis illuc forte directi eam uidentes pulchritudinem eius apud dominum suum laudarent, misso Aureliano quodam honorato suo, accepit eam Clodoueus uxorem, puellam Christianam. Que cum ei Christum sepe predicaret illeque credere abnueret, 15o anno regni sui suscipiens bellum contra Alamannos, cum pene uinceretur, hortatu Aureliani se crediturum spopondit, si Dei adiutorio Alamannos uinceret;  moxque et illos superauit et omnem terram eorum [721 1Kb] sibi subiugauit, ac deinde per sanctum Remigium Remorum episcopum instructus, cum omni gente sua est baptizatus. Post hec abiit in Pictauiensem ciuitatem, ubi rex Alaricus habitabat, pugnansque cum eo, interfecit eum, 12o anno eiusdem Alarici. Amalaricus uero, filius Alarici, fugiens in Hyspaniam, regnum patris sui postea sagaciter recepit. Anno quinto post hanc uictoriam mortuus est Clodoueus in pace, anno regni sui 30o, a transitu uero sancti Martini anno 112o. Habebat autem filios quatuor idem rex Clodoueus, Clodomirem, Theodericum, Hildibertum et Clotharium. Hi regnum eius inter se diuiserunt equaliter, et eleuati sunt in magna potentia. Theodericus uero tunc habebat  filium nomine Theodebertum, strenuum et utilem. Amalaricus quoque, filius Alarici regis Gothorum, sororem illorum nomine Ruothildam petiit in coniugium, quam illi non negantes cum magna gloria ei [722 1Kb] dederunt. Sed cum ille uelut Arrianus eam postea indigne tractaret, mittens illa nuncium de Hyspania ad fratrem suum Hildibertum in Aruerna ciuitate sedentem, iniurias suas ei conquesta est. Unde ille iratus, cum magno exercitu Hyspaniam tetendit, occisoque Amalarico, sororem suam cum magnis thesauris abstulit; que tamen languore preuenta, in ipso est itinere mortua. In illis diebus Gothehild regina ueniens Parisium, dixit ad filios suos: Non me penitet, filii mei, uos dulciter enutrisse,  tantum iniuriam meam indignamini, et mortem patris ac matris mee uindicate. Qui mox ira commoti, cum exercitu magno Burgundiam pergunt contra Sigismundum et Gothemarum, filios Gundebaudi, qui patrem ac matrem Gothehilde interfecit. Sigismundus rex Burgundionum illo in tempore edificauit monasterium sancti Mauricii sociorumque eius in loco Agauno, ubi et passi sunt. Collecto autem exercitu, Burgundiones exierunt obuiam filiis Gothehilde et Clodouei; sed, commissa pugna, cesi Burgundiones fugerunt. Sigismundus itaque, dum fugeret ad sanctos Agaunenses, consecutus est eam  Clodomir, captumque cum uxore et filiis, duxit in pagum Aurelianensem et in carcerem misit, et postea interfectos in puteum proiecit, in loco qui dicitur Columnabicus. Post hec iterum collecto exercitu, Clodomir in Burgundiam perrexit contra Gothemarum, iterumque repugnantem sed fugientem dum persequeretur et precurreret equo uelocissimo, ex aduersa parte percussus corruit, et mortuus est. Quod audiens Clotharius, Gundeucam, uxorem fratris sui accepit in coniugium.

Theodericus autem rex, postquam regnauit annis 23, mortuus est, et Theodebertus, filius eius, ei successit. Qui cum annis 14 regnaret, obiit, et Theodebaldus, filius eius, illi successit. Quo post annos 7 defuncto, Clotharius, patruus eius, regnum  ipsius cum thesauris multis accepit. Gothehildis autem regina in elemosinas profluens, in summa abstinentia et sobrietate uitam duxit, et apud Turonicam urbem plena dierum ad Dominum migrauit, et in basilica sancti Petri apostoli ad latus uiri sui Clodouei sepulta est a filiis suis Hildiberto [723 1Kb] et Clothario, ubi et beatissima Genouefa quiescit.

Clotharius autem rex de diuersis uxoribus septem habuit filios, de Ingunde regina Guntharium, Hildericum, Sigibertum [723 1Kb] , Guntrammum, Heribertum, et filiam Glodesindam; de Regingunda uero, sorore Ingundis, habuit Hilpericum. Per amorem enim Ingundis, eo quod esset pulchra et decora, et ipse nimium esset luxuriosus. sororem eius Regingundam  accepit in coniugium. De Gusina quoque accepit Gratianum. Qui cum esset decorus nimis et acerbus ac callidus, patri rebellauit, sed captus et ad patrem adductus [724 1Kb] , in casa quadam incendi iussus est. Hildibertus uero, frater Clotharii, apud Parisium diu egrotans, mortuus est; cuius regnum et thesauros Clotharius rex assecutus est. His etiam temporibus beatus Medardus episcopus plenus uirtutibus migrauit ad Dominum, quem rex Clotharius in Suessione ciuitate cum magna gloria sepeliri fecit.

Post hec Clotharius rex febre correptus obiit, anno regni sui 51o, regnumque eius quatuor filii eius inter se diuiserunt, scilicet Heribertus, Guntrammus, Hilpericus, Sigibertus, accepitque Heribertus  regnum Hildiberti patrui sui, sedemque constituit Parisius; Guntrammus autem, regnum Clodomiris accipiens, Aurelianis sedem constituit; Hilpericus uero, regnum patris sui Clotharii possidens, Suessionis sedem posuit; Sigibertus autem regnum Theoderici, scilicet Austrasiam, sortitus, apud Metensem ciuitatem regni sedem [725 1Kb] locauit.  Ex quibus Guntrammus rex pacificus et omni bonitate laudabilis erat, uitamque in conuersatione sancta ducebat; cuius unum factum mirabile huic  operi placet inserere. Quodam tempore dum uenatum iret, omnes eius socii per siluam discurrentes, illum solum cum uno tantum sibi fidelissimo dimiserunt iuxta riuulum quendam. Quem cum grauis somnus urgeret, caput suum in illius fidelis sui sinum posuit et dormiuit. Cum subito uidit ille in cuius sinu dormiebat, quasi paruum animal de ore regis exire et ad riuum tendere multoque nisu temptare si quo modo posset transire. Cumque transitus copiam non inueniret, ille qui hoc uidit gladium suum de uagina eduxit, riuoque superponens, illud transire fecit. Transiens autem riuum, non longe inde in foramen unum montis iuxta positi intrauit, reuersumque per eandem uiam, post horam unam in os regis rursus introiuit. Qui mox euigilans, magnam  uisionem se uidisse narrauit, dixitque sibi apparuisse in somnis, quod iter agens ad quendam fluuium magnum ueniret, quem per ferreum pontem transiret, ueniensque sub montem quendam, multum ibi aurum uideret. Quod cum illi fideli suo narraret illeque uicissim sibi omnia que gesta sunt intimaret, ad locum illum accesserunt, fodientesque multa pondera auri [726 1Kb] antiquitus ibi reconditi inuenerunt; de quo auro rex idem postea ciborium magnum fieri diuersisque gemmis exornari precipiens, uoluit illud [727 1Kb] Hierosolimam ad sepulchrum Domini mittere, sed cum hoc perficere non potuisset, iussit illud poni supra corpus beati Marcelli martiris in Cabillona ciuitate sepulti, diciturque aliud huic simile non inueniri.

  Hilpericus autem accepit uxorem Audeuoram, que peperit ei tres filios, Theodebertum, Meroueum et Clodoueum. Heribertus uero duxit Ingobergam. Que cum haberet duas puellas nimis pulchras, cuiusdam pauperis filias, rex in amorem earum uehementer exarsit. Quas cum regina odio haberet, rex iratus eam abiecit, et unam ex illis in coniugium sumpsit, deinde alteram quoque sibi copulauit. Pro qua re cum sanctus Germanus Parisiorum episcopus utrosque excommunicaret, et rex hoc paruipendens eam non dimitteret, percussa Dei iudicio, mortua est, nec multo post rex ipse defunctus est. Porro Sigibertus rex uidens nequitiam fratris sui, dedignatus talia coniugia, legationem in Hyspaniam  misit, regisque filiam Brunichildem petiit et accepit, puellam pulchram et ingeniosam; et quia Arriane legi subiecta erat, in nomine sancte Trinitatis eam baptizari iubebat; ex qua filium Hildibertum suscipiebat. His temporibus sanctus Columbanus de Hibernia in Galliam uenit, quem Sigibertus rex benigne suscepit. Hilpericus autem, frater Sigiberti, uidens eum regali coniugio sublimatum, cum iam plures uxores haberet, sororem Brunichildis natu maiorem, nomine Geltsuindam, in coniugium petiit, promittens per legatos, omnes alias uxores se dimissurum.  Qua desponsata et cum multis thesauris accepta, Fridegundis, quedam ex uxoribus eius plurimis, genere infima sed speciosa et callida, hanc in stratu suo per noctem strangulauit, et priorem Audeuoram [728 1Kb] consilio pessimo ab eo separauit, ipsaque in locum earum quasi legitima successit.

Eo tempore Iustinianus imperator apud Constantinopolim obiit, Iustinus uero imperium ambiuit.

Post hec Hilpericus Theodebertum [729 1Kb] filium suum ultra Ligerem in regnum fratris sui Sigiberti cum exercitu direxit; qui mox Turonum et Pictauim ceterasque urbes inuasit, ecclesias incendit, monasteria destruxit, clericos interfecit. Contra quem Sigibertus mouens exercitum, interfecit eum; Hilpericus uero cum uxore [730 1Kb] Fridegunda fugit in Turnacum.  Sigibertus autem ciuitates que ultra Parisium sunt accipiens, cum Franci, qui [731 1Kb] quondam Hildiberto seniori subditi erant, hunc uellent super se regem constituere et Hilpericum relinquere, fraudibus et consilio Fridegundis, que nimium callida erat, interfectus est, anno regni sui 14o, etatis autem [732 1Kb] 40o. Tunc Brunichildis cum filiis suis apud Parisium sedebat; Cundoaldus autem dux, qui erat maior domus, filium Sigiberti paruulum Hildibertum furtim per noctem abstulit, et cum eo fugit, collectisque gentibus, super quas pater eius regnauerat, regem illum constituit. Tempore illo beatus Germanus Parisiorum episcopus, plenus uirtutibus magnis [733 1Kb] , migrauit ad Dominum. Mortui autem sunt [734 1Kb] et filii Hilperici omnes quos habebat de Fridegunde; sed ad  ultimum genuit Clotharium, qui postea factus est rex magnus, et hic genuit Dagobertum. Inter hec maxime discordie orte sunt inter Hilpericum et nepotem suum Hildibertum, filium Sigiberti, irritabantque eos ex utrisque partibus Fridegundis et Brunichildis. Eo quoque tempore mortuus est bone memorie Guntrammus rex inclitus, frater Hilperici, cum regnaret annis 31; cuius regnum, scilicet Burgundiam, Hildibertus, fratruelis eius, accepit. Post hec eum Fridegundis adulterium cum Landerico quodam committeret et hoc regi Hilperico innotesceret, illa eum metuens, egit consilium cum duobus iuuenibus, qui regem sero de uenatione uenientem, statim ut de equo descendit, interfecerunt, clamantes, ipsi  insidias esse de parte Hildiberti; sicque ipsa cum filio suo paruulo Clothario regnum tenuit. Hildibertus igitur, filius Sigiberti, cum regnaret annis 20, mortuus est, habens duos filios, seniorem nomine Theodebertum ex concubina, iuniorem Theodericum ex regina; sed senior Theodebertus regnum accepit, scilicet Austrasiam; iuniorem uero Theodericum auia sua Brunichildis direxit in regnum Guntrammi regis, uidelicet Burgundiam.

Eo tempore Fridegundis mortua est. Brunichildis autem prauum consilium subministrauit nepoti suo Theoderico, dicens: Cur non requiris thesaurum et  regnum patris tui de manu Theodeberti, cum non sit frater tuus, sed de meretrice quadam, patris tui concubina, sit editus? Ille uero hec audiens, ut erat acerbis moribus, exercitum plurimum contra fratrem direxit. Cumque conuenirent in prelium, Theodebertus uictus, fugit Coloniam. Theodericus autem illum persecutus, cum cuncta uastasset, et populus ut subiectis parceret ad eum clamasset, ait: Si uultis ut parcam uobis, Theodebertum michi uiuum adducite, aut caput eius afferte [735 1Kb] ! Qui ciuitatem ingressi, cum suaderent Theodeberto, ut thesaurum redderet, quatinus frater eius recederet, ille uerbis eorum credulus, ingreditur thesaurarium suum, et cum preciosissima queque requireret, unus ex eis retro ceruicem eius gladio percussit et caput eius amputauit.  Theodericus uero apprehendens ipsam ciuitatem, multos thesauros accepit, rediensque ad urbem Metensem, filiam Theodeberti pulchram nimis cum duobus filiis paruulis abduxit, filiosque occidens, filiam in coniugium accipere uoluit. Cui cum diceret Brunichildis: Non debes ducere filiam fratris tui, ille iratus ait: Nonne tu dixisti michi quod non esset frater meus? Cur induxisti super me peccatum hoc, auctrix mortis? Et euaginato cultro, uoluit eam transfigere; sed illa a circumstantibus erepta est. Post hec odio nimio infecta, potionem uenenatam per ministros suos ei direxit; quam ille bibens, mortuus est. Taliter refert hystoria Francorum. Sed in libro actuum sancti Columbani  legitur quod apud  Tulbiacum pugnauerint, uictumque Theodebertum et fugientem Theodericus insecutus apprehenderit et ad auiam suam Brunichildem adduxerit, quem illa clericum fieri rogauerit, sed non post multos dies impie peremerit, Theodericus uero apud Metensem ciuitatem commorans, diuino igni crematus sit. De hac controuersia scriptores uideant. Mortuo autem Theoderico, filius eius Sigibertus in regnum successit, ille scilicet de quo in libro actuum sancti Galli legitur, quod Gunzonis ducis filiam desponsauerit, quam idem beatus Gallus a demonio liberauit.  Clotharius itaque, filius Hilperici, collecto exercitu, fines regni, qui sue ditioni debebantur, cum conabatur recipere, Sigibertus ei cum exercitu occurrit; quem ille captum occidit, et quinque fratres eius,  filios Theoderici similiter interemit.  Post hec Burgundiones et Austrasii, facta pace cum Francis, Clotharium in monarchia totius regni regem sublimauerunt. Tunc conclamantibus omnibus Brunichildem morte turpissima esse condignam, primo camelo impositam totum exercitum gyrare fecit, deinde indomitorum pedibus equorum alligatam interim precepit, sepulchrumque eius ignis fuit. Erat autem Clothario filius nomine Dagobertus, puer efficax et strenuus et ad omnia sollertissimus, quem rex aduttum cum Pippino duce in Austrasiam regnaturum direxit. Clotharius autem cum regnaret annis  44, plenus dierum mortuus est, et Dagobertus, filius eius, monarchiam in tribus regnis solus obtinuit, fuitque fortissimus et Francorum nutricius, in iudiciis ecclesiasticis seuerissimus, largitor elemosinarum precipuus, pacem in toto regno suo statuens, et timorem gentibus in circuitu incutiens, ipseque uelut Salomon pacificus regnum obtinuit quietus.

Eo tempore defuncto Gundoaldo maiore domus, Erchinoaldum uirum illustrem in locum eius statuit Dagobertus. Habebat autem idem rex ex regina Mahthilda  de genere Saxonum [736 1Kb] filios duos, Sigibertum et Clodoueum, quorum maiorem Sigibertum duci Pippino et sancto Chuniberto Coloniensi episcopo in Austrasia regnaturum direxit, iuniorem Clodoueum secum retinuit. Sigibertus hic sancto Romacho  [737 1Kb] episcopium Traiectense dedit. Pippinus autem dux pater erat sancte Gerdrudis uirginis et Begge, quam duxit uxorem Ansgisus, filius sancti Arnolfi, uiri magni Deoque dilecti, qui pro amore Dei renuncians seculo, diuino se mancipauit seruitio, factusque est postea episcopus Metensium; deinde heremiticam diligens uitam, plenus uirtutibus migrauit ad Dominum. Huius sancti Arnolfi pater fuit Arnolfus, uir illustris, filius Ansberti et Blithilde, Lotharii regis filie .

 Dagobertus autem rex cum regnaret annis 34, mortuus est, et Clodoueus, filius eius, regnauit pro eo super Francos, accepitque uxorem de genere Saxonum [738 1Kb] , nomine Mahthildem [739 1Kb] , pulchram  et ingeniosam, que genuit ei [740 1Kb] tres filios, Lotharium, Hildericum et Theodericum. Sigibertus uero, frater Clodouei, rex Austrasiorum, defuncto duce Pippino, filium eius Grimoaldum maiorem domus constituit. Habuit autem et ipse Sigibertus filium paruulum, nomine Dagobertum. Decedente igitur tempore, Sigibertus defunctus est, et Grimoaldus maior domus filium eius Dagobertum totondit, Didonemque, Pictauiensis urbis episcopum, in Scottiam exilians, Dagobertum episcopatui preposuit. Quod indignantes Franci, Grimoaldo insidias statuunt, captumque Clodoueo deferunt. Quem ille uinculatum carceri mancipauit, ubi, ut dignus erat, uitam finiuit.

 Eo tempore Clodoueus, instigante diabolo, brachium sancti Dionisii martiris abscidit, ex quo regnum Francorum casibus pestiferis concidit. Clodoueo itaque post 15 annos regni sui defuncto, Franci statuerunt Lotharium, fratrem eius, cum matre Mahthilda regnare pro eo. Hic sanctum Leodegarium Augustuduni fecit episcopum. Eo quoque tempore Erchinoaldo maiore domus defuncto, in locum  eius successit Ebroinus. Post non multum uero tempus mortuo Lothario, Ebroinus maior domus Theodericum fratrem eius constituere uoluit regem; sed quia idem Ebroinus iam odiosus fuit Francis, spreto eius consilio, alterum eius fratrem [741 1Kb] Hildericum [742 1Kb] , qui Austrasiis iam imperabat, super se regem constituunt. Quod uidens Ebroinus, in Luxouiense cenobium tonso capite, quasi perpetuo monachus, se contulit. Post aliquod tempus Hilderico, cum leuis esset ac omnia inconsulte ageret, a quibusdam cum regina [743 1Kb] pregnante interfecto, rursumque Theoderico in regnum reuocato, Ebroinus de claustro prorumpens, ad regem peruenit, receptoque principatu suo, tyrannidem magnam in Francos, quibus odiosus erat, exercuit, inter quos et sanctum Leodegarium  occidit. Mortuo autem Theoderico, filii eius Clodoueus et Hildibertus regnauerunt; post quos Dagobertus iunior; cui Hilpericus cum Reginfrido succedentes, a Karolo, Pippini filio, deiecti sunt, et Lotharius substitutus; post quem iterum Hilpericus regnauit; post hunc Theodericus. Quo uicesimo Leonis imperato is anno mortuo, et primo Constantini, eiusdem Leonis filii, anno Karolo defuncto, quinque annis post Theodericum sine rege interlapsis, sexto demum anno Pippinus et Karlomannus, filii Karoli, Hildericum statuunt regem, qui et ultimus erat de antiquo genere regum .

Tempore autem regum precedentium, post mortem Ebroini Ansgisus [744 1Kb] , sancti Arnolfi filius, nomen,  ut aiunt , ducens ab illo Troiano Anchisa, [745 1Kb] patre Aenee, maior domus effectus est in regno Francorum; post quem Pippinus, filius eius et Begge sororis sancte Gerdrudis; post hunc filius eius Karolus, cognomento Fortis, qui per multas pugnas principatum tulit de manu Reginfridi; quem Karolum genuit Pippino Albhaidis, soror Diodonis domestici sui, quam ille superduxit legitime uxori sue Plectrudi, de qua susceperat Druogonem et Grimoaldum . Quam rem dum detestaretur sanctus Lampertus [746 1Kb] episcopus, ab eodem Diodone est interfectus, Pippino, ut aiunt  , consentiente  1Kb] . Mortuo autem hoc Karolo,  filii eius Pippinus et Karlomannus principatum tenuerunt simul annis 4, postea Pippinus solus annis 7, adhuc quidem regibus in Francia ex antiqua stirpe solo nomine regnantibus sed nil regie dignitatis habentibus, donec per auctoritatem Zacarie pape, Hilderico, qui tunc falsum regis nomen habebat, detonso et in monasterium detruso, isdem Pippinus ex prefecto palatii in regnum est sublimatus,  ac deinde per successorem eius Stephanum papam una cum uxore sua Bertherada filiisque Karolo et Karlomanno regali est unctione consecratus et in regno confirmatus, anno ab incarnatione Domini 754 .

His de gente regibusque Francorum noticie causa siue per repetitionem precedentium seu per anticipationem sequentium dictis quasi per quendam excessum, iam redeamus ad inceptum.

Anni ualentiniani.

  ualentianianus primo regni sui anno, qui est Dominice incarnationis 367, fratri suo ualenti regnum Orientis dedit, ipse occidentale tenuit.

A. D. 368. Damasus papa 39us ordinatus, sedit annis 26 748 1Kb] , sub seditione tamen, quia Ursinus, quidam diaconus Romane ecclesie, sibi sacerdotium usurpauit.  Damasus uero constituit ut psalmi die noctuque canantur in ecclesia.

 A. D. 369. Lana uera [749 1Kb] pluuie permixta de nubibus fluxit.

A. D. 370. Hylarius Pictauiensis episcopus obiit.

A. D. 371. Athalaricus rex Gothorum Christianos in sua gente persequitur.

  A. D. 372. Eusebius uercellensis et Lucifer Caralitanus obierunt.

 A. D. 373. ualentinianus Saxones cede perdomuit in Francia.

 A. D. 374. Didimus Alexandrinus multa de nostro dogmate commentatur.

A. D. 375. Sanctus Martinus Turonis ordinatur episcopus.

 A. D. 376. Magnentia, que et Tecla, Romanorum nobilissima, Hierosolimam ueniens, magnis uirtutibus et humilitate claruit.

A. D. 377. ualentinianus, rupta uena nuper incisa, moritur [750 1Kb] .

 ualens [751 1Kb] igitur, frater ualentiniani, dum  per concessionem fratris regnaret cum eo in regno Orientis, id est in Constantinopoli, annis 11, post mortem fratris regnauit ibi annis 4, Gratiano et ualentiniano, fratris sui filiis, regnum Occidentis, id est Romanum tenentibus imperium. Hic itaque ualens, mox ut frater eius ab eo discessit, Dominica uxore sua, ut aiunt; suadente, ab Eudoxio Arriano episcopo rebaptizatus est, statimque in Christianos persecutionem moueret, si fratrem non timeret . In Antiochia tamen plurimo tempore commorans, omnibus licentiam dedit sua sacra celebrare,  gentilibus scilicet atque Iudeis et omnibus hereticis; illis tantummodo inimicus erat qui apostolicam doctrinam predicabant. Post mortem uero fratris impietatem, quam mente conceperat, operibus explebat.  Nam sacerdotes Domini exiliabat, monachos in militiam cogebat, nolentes militare interfici iubebat. Inter hec diabolico instinctu perscrutari cupiens quis post eum regnaturus esset, nicromantiam fecit; sed diabolus, eius audacia et crudelitate abusus, non aperta sed obliqua ei responsa dedit, per que multos artificiose interemit. Demonstrauit enim ei quatuor litteras, , , , , dicens, hoc nomen post ualentem imperii culmen accepturum. Unde ille zelo ductus, multos interemit, quos tyrannidem assumere estimauit.  Occidebantur itaque Theodati, Theodori, Theodoti, Theodunculi, et quicumque has litteras in capite sui nominis habebant. Hoc ergo timore plurimi [752 1Kb] sua nomina mutauerunt, negantes cum iuramento que prius habuerunt, ut pericula effugerent. Inter ceteros autem occisus est et Theodosius uir fortis, ex Hyspania genus ducens, pater Theodosii postea imperatoris. Hic Theodosius a ualentiniano, fratre ualentis, in Africam missus, Firmium quendam sese in regnum extollentem ad mortem cegit, totamque Africam et Mauritaniam Romano imperio subiecit. Sed cum a ualente per inuidiam iuberetur occidi, prius in remissionem peccatorum rogabat baptizari, sicque iugulum ultro prebuit percussori.

 Ea tempestate Hunorum gens, diu inaccessis seclusa montibus, repentina rabie percita, exarsit in Gothos, eosque conturbatos ab antiquis expulit sedibus. Qui transito Danubio ad ualentem uenerunt, et sine omni pactione suscepti, Tracias ad habitandum ab eo acceperunt. Deinde cum idem imperator non daret eis quod sufficeret, non sustinentes famem, apprehenderunt arma, euntesque per Traciam, omnia licenter uastabant et incendebant . Hoc audiens ualens, egressus ab Antiochia, congregauit exercitum, ut pugnaret cum Gothis;  primumque moratus apud [753 1Kb] Constantinopolim, misit Traianum magistrum militie contra eos; qui uictus ignominiose reuersus est. Qui cum  ualens molliciem exprobraret, ait: Non ego uictus sum, o imperator, sed tu, qui contra Deum pugnans, barbaris nutum eius concilias. An nescis, quos ab ecclesiis expulisti et quibus eas tradidisti? Ille sera penitentia stimulatus, episcopos ceterosque sanctos reuocari de exiliis precepit. Inter hec barbari per Traciam [754 1Kb] discurrebant, iamque suburbana Constantinopolitana, nullo prohibente, incendebant. Egressus itaque de Constantinopoli, duxit exercitum ad urbem Adrianopolim Â· commissaque pugna cum Gothis, primo impetu Gothorum Romani equites  nudatos deseruere pedites, quos Gothi mox circumdederunt, ac sagittarum nubibus huc et illuc fugientes obruerunt. Ipse quoque imperator ualens sagitta sauciatus et in fugam uersus, cum ob nimium dolorem de equo laberetur, in uilissimam casam deportatur, ubi, Gothis superuenientibus ipsumque [755 1Kb] ibi nescientibus, igne imposito concrematur, anno uite [756 1Kb] 50o, regni autem 15o, quorum 11 regnauit cum fratre, 4 post illum. Iusto itaque Dei iudicio ab illis igni crematus est, quos ipse perfidie succenderat igne. Antea quippe petentibus Gothis ut eis mitteret predicatores et doctores, qui eos catholicam fidem instruerent, misit Arrianos doctores, sicque omnis illa gens Arriana facta est. Mortuo autem ualente, Gothi iam securi pergunt ad urbem Constantinopolim,  ubi tunc Dominica, uxor ualentis, sedebat; que ex erario publico premia bene certantibus prebens, urbem uiriliter defendebat.  Sub his temporibus Apollinaris Laodicenus episcopus multa nostre religionis scripta composuit; qui postea deuians a fide, heresim sui nominis instituit. Quia [757 1Kb] uero Gothorum mentio non solum in hoc loco sed et in precedentibus sepe est habita, et in sequentibus sepius habenda [758 1Kb] , non superfluum uidetur, si de origine eorum altius ab initio repetatur, et qui aut unde essent, quam breuissime uerissimeque potest, hic aliquid inseratur, quia et Huni, qui eos de sedibus suis expulisse referuntur, originem ex his traxisse dicuntur, Cepidi quoque et Amazones ex eis processisse leguntur.



HYSTORIA GOTHORUM [759 1Kb]


  Claudius Ptholomeus, orbis terre descripto egregius, refert in secundo sui operis libro, esse in oceani arctoi salo insulam quandam magnam, nomine Scanziam, in modum folii cetri lateribus pandis per longum ductam, quam et Pomponius Mela in maris sinu Codano positam refert, cuius ripas influit oceanus. Hec a fronte posita est uistule fluminis, qui Sarmaticis montibus ortus, in conspectu Scanzie septentrionali oceano trisulcus illabitur, Germaniam Scythiamque determinans. Ubi etiam alie plures [760 1Kb] insule dicuntur esse disposite; ad quas si congelato mari ob nimium frigus lupi transierint, luminibus feruntur priuari. Ita non solum hominibus inhospitales uerum etiam bestiis terre sunt crudeles. In Scanzia uero insula multe  et diuerse manent nationes, quarum septem commemorat Ptholomeus; ex quibus una dicta Adogit in arctoa parte eiusdem insule consistit, que in media estate 40 diebus et noctibus lucem continuam fertur habere, itemque medio brumali tempore eodem dierum noctiumque numero, alternato merore cum gaudio, claram lucem nescire. Et hoc inde uenit, quia prolixioribus diebus per axis marginem solem uident redeuntem ad orientem, breuioribus uero non sic apud illos conspicitur, ut australes conspicere censuerunt. Nobis enim uidetur sol ab imo surgere, illis uero marginem circuire. Nec hoc alicui incredibile uideatur, quia Plinius , secularium eruditissimus litterarum, eodem fieri modo in insula Thile testatur circa solsticium  estiuale et brumale aliquibus tantum diebus. Quod et uenerabilis Beda comprobat, dicens  sibi dictum fuisse a quibusdam clericis, qui in eadem insula fuerunt a Kal. Febr. usque ad  Kal. Augusti, quod in diebus circa estiuale solsticium in uespertina hora abscondat se sol, occidens quasi post paruulum tumulum, ita ut in minimo illo spatio nichil fiat tenebrarum, sed quicquid homo operari uoluerit, tanquam in presentia solis possit; et si in altitudine montium eiusdem terre fuissent, forsitan sol nunquam eis latuisset [761 1Kb] . In medio autem spatio illius minimi temporis media nox fit in medio terrarum orbis. Sed et beatus Augustinus in sententia, que in ecclesiastice fit de sole, de ambitu solis dicit : Australis ergo pars cum habet solem, nobis dies est; cum autem ad partem aquilonis circuiens peruehitur, nobis nox est; non tamen in alia parte non est dies, ubi presentia solis est,  nisi forte peticis figmentis cor inclinandum est, ut credamus solem mari se immergere atque inde lotum ex alia parte mane surgere; quamquam, si ita esset, abyssus ipsa solis presentia illustraretur atque ibi dies esset; posset enim et aquas illuminare, quando ab eis [762 1Kb] non posset extingui; sed hoc monstruosum est suspicari.

 Alia quoque gens ibi est, que Suehans dicitur, cuius gentis homines equis utuntur eximiis, et hi sunt qui in usus Romanos Sapherinas pelles, commercio interueniente, per alias innumeras gentes transmittunt, famosi decora pellium nigredine. Hi [763 1Kb] cum inopes uiuant, ditissime uestiuntur. Sunt ibi et Suetidi, cogniti in hac gente, reliquis corpore  eminentiores, quamuis Dani, ex ipsorum stirpe progressi, Herulos propriis sedibus expulerint, qui inter omnes Scanzie nationes nomen sibi precipuum ob nimiam proceritatem affectant [764 1Kb] .

Ex hac igitur Scanzia insula, quam alii Scandanauiam  dicunt , quasi officina gentium, aut certe uelut e uagina nationum, diuerse nationes egresse sunt, Dani, Daci, Heruli, Rugi, Turcilingi, Wandali, Winih qui et Longobardi, et hi qui postea Burgundiones dicti sunt, et alie multe barbare nationes.  Ex eadem quoque cum rege suo nomine Berich Gothi, qui et Gethe, quondam memorantur egressi cum tribus tantum nauibus. Sed qui in una erant naui, aliquantulum [765 1Kb] ut fieri solet, tardiores, cum alios sequi non possent, in quandam uistule fluminis insulam uenientes, quousque meliores inuenirent sedes, ibi resederunt, nomenque genti ex tarditate sua dederunt  Nam lingua eorum pigritia Gepanta dicitur, ipsaque gens postea paulatim corrupto nomine  ex uitio traditatis Gepidorum uocabulum sortitur. Quod ipsum nec credo falsissimum; sunt enim ingenio tardiores et uelocitate corporum grauiores.  Alii uero qui in duabus erant mox ut citeriorem oceani ripam attigerunt, nomen loco dederunt, qui hodieque, ut fertur, Gothiscanzia uocatur. Inde mox promouentes, ad Ulmerugorum sedes, qui tunc oceani ripas insederunt, castra metati sunt, eosque, commisso prelio, propriis sedibus expulerunt, uicinosque eorum Wandalos tunc subiugantes, suis uictoriis applicauerunt. Ubi uero [766 1Kb] , magna populi numerositate crescente, quintus iam pene rex post Berich regnabat, Filimer, Gadarici Magni filius, consilium dedit, ut cum familiis suis Gothorum inde [767 1Kb] promoueret exercitus. Qui aptissimas sedes  locaque dum quereret congrua, peruenit ad Scythie terras, que lingua eorum Ouim [768 1Kb] uocabantur. Ubi delectatus magna ubertate regionum, per pontem transposuit exercitum ultra quendam fluuium. Medietate autem exercitus transposita, pons, ubi amnem traiecerat, dicitur irreparabiliter corruisse, nec ulterius licuit iam alicui ire aut redire. Nam is locus, ut fertur, tremulis paludibus uoragine circumiecta concluditur, quem utraque confusione natura reddit imperuium. uerumtamen hodie illic et uoces armentorum audiri et indicia hominum deprehendi, commeantium attestatio, quamuis longe audientium, solet perhibere. Hi ergo, qui apud Filimer dicuntur in terras Ouim emenso amne transpositi, optato  potiti solo, ilico ad gentem Spalorum adueniunt, consertoque prelio, uictoriam adipiscuntur. Exinde iam uelut uictores ad extremam Scythie partem que Ponto mari uicina est, properant, quemadmodum et in priscis eorum carminibus pene hystorico ritu in commune celebratur, et Ablauius, descriptor Gothorum gentis egregius, uerissima testatur hystoria; in quam sententiam nonnulli consensere maiorum, eosque Scythas appellare consuerunt. Scythia siquidem [769 1Kb] Germanie confinis est, eotenus ubi Ister [770 1Kb] fluuius oritur uel stagnum Marsianum dilatatur,  usque ad Danubium montemque Taurum, non illum Asie sed proprium Scythie, per omnem Meotidis ambitum, cuius paludis circuitus [771 1Kb] est passuum mille centum 44, nusquam octo cubitis altius subsidentis. In qua Scythia prima ab occidente gens est Gepidorum, que magnis opinatisque ambitur fluminibus, introrsus [772 1Kb] Datia est, ad corone speciem arduis Alpibus emunita; dein per immensa spatia uenetiarum natio populosa considet, quorum nomina licet nunc per uarias familias et loca mutentur, principaliter tamen Sclaueni nominantur. Prima uero mansio Gothorum in Scythie solo fuit iuxta paludem Meotidem, secunda in Misia Traciaque et Datia, tercia supra mare Ponticum. Et dum in prima sede iuxta Meotidem habitarent, Filimerem regem  habuerunt, in secunda, id est in Misie Tracieque et Datie solo, Zalmoxen, quem mire phylosophie et eruditionis fuisse testantur. Plerique autem scriptores annalium tradunt eos prius habuisse eruditorem Zeutem, postea Dicineum, qui uenit ad eos eo tempore quo Sylla Romano principatu potitus est, post Dicineum habuisse sapientem Comosicum, qui propter suam periciam et rex illis haberetur et pontifex, quartum uero habuisse Zalmoxen. Nec defuerunt qui eos sapientia erudirent; unde et pene [773 1Kb] omnibus barbaris Gothi sapientiores exstiterunt Grecisque pene similes, ut refert Dio, qui hystorias annalesque eorum Greco stilo composuit; qui etiam dicit eos primum Tarabosteos, deinde Pilleatos uocitasse hos qui inter eos generosi exstabant [774 1Kb] , ex  quibus reges et sacerdotes sibi ordinabant. Adeo ergo laudati fuere Gethe, ut Martem, quem petarum fallacia deum belli pronunciat, apud se dicerent fuisse progenitum. Unde dicit uirgilius:

Gradiuumque patrem Geticis qui presidet aruis.
Quem Martem Gothi semper asperrima placauere cultura, scilicet morte captiuorum, opinantes bellorum presulem apte [775 1Kb] humano sanguine placandum. Hac itaque sed morantibus Gothis, qui et Scythe dicti sunt, uesoces rex Aegypti, qui regnauit eo tempore quo Sosarmus imperauit Assyriis et Inachus Sycioniis, bellum primus intulit Gothis, quibus tunc erat rex Tanausis, qui eidem occurrens eumque grauiter debellans, usque in Aegyptum fugauit , destitutum exercitum inuadit [776 1Kb] , omnemque belli apparatum capessit, ac totam Aegyptum deuastasset, si paludes Nili non obstitissent. Inde reuersi Gothi, omnem pene Asiam, infinitis cedibus perdomitam, uectigalem fecerunt, ubi per 15 annos sine pactione immorati, tandem uxorum flagitatione reuocantur, denunciantium, ni redeant, se a finitimis sobolem quesituras.  Hoc autem spatio, quo uiri commorati sunt in Asia, femine illorum a uicina quadam gente temptantur in preda; sed ille a uiris suis edocte, sumptis armis, fortiter restiterunt  hostesque superuenientes cum magna uerecundia abegerunt. Unde quidam  opinantur has fuisse que Amazones dicuntur; sed hoc repugnare uidetur, quod harum uiri post 15 annos ab eisdem  reuocati leguntur, illarum uero mariti partim bello, partim ab ipsis occisi scribuntur. Amazonum autem origo huiusmodi fuisse legitur.



DE AMAZONIBUS.


  Medio tempore habitationis Gothorum in hac sede, duo regii iuuenes, Plinus et Scolopetius, apud eos per factionem optimatum domo pulsi, ingentem iuuentutem secum traxere, et in Capadocie Pontice ora iuxta fluuium Thermodoontem considentes, campos Themiscyrios sibi subiecere. Ubi proxima queque dum populantur, conspiratione finitimorum per insidias cum suis [777 1Kb] comitibus pene omnibus trucidantur. Horum uxores exilio ac uiduitate permote, arma corripiunt, et ut omnibus par ex simili conditione animus fieret, uiros qui superfuerant interficiunt, atque accense in hostem, sanguine suo ultionem cesorum uirorum excidio finitimorum exsecuntur.  Tunc pace armis quesita,  uerite ne prole rarescente deficerent, externos concubitus uicinarum gentium ineunt, factis nundinis semel in anno, ita ut eadem die futuri temporis reuertentes in id ipsum, quicquid masculini sexus edidissent, patribus redderent, quicquid feminei, matres ad arma bellica erudirent. Neque enim uirgines earum fusum ad aliquid operandum tenebant, sed equis et armis et uenationibus se exercebant. Quidam autem dicunt, quod, editis maribus, nouercali odio infantis miserandi fata rumperent, et ita apud illas detestabile esset puerperium, quod ubique constat esse uotiuum. Que crudelitas illarum maximum terrorem uicinis gentibus cumulabat uulgate opinionis. Nam que, rogo, spes esset capto, ubi nefas habebatur ignosci uel filio?  Puellis autem  dexteras inurebant mamillas, ne sagittarum uel iaculorum impedirentur iactus, unde et Amazones dicuntur, hoc est sine mamma.  Harum due regine fuere Lampedo et Marpesia, quas audentiores ceteris eligentes, earum se principatui subdiderunt. Que, agmine diuiso in duas partes, uicissim curam belli et domus custodiam sortiebantur. Sed dum Lampedo proprios fines domi tueretur, Marpesia, feminarum agmine sumpto, nouum genus exercitus duxit in Asiam, diuersasque gentes bello superans, alias pace concilians, ad Caucasum montem uenit, ibique certum tempus demorans, loco nomen dedit saxum Marpesie. Unde uirgilius ait:

Ac si dura silex super est Marpesia cautes.
 Inde egresse, Etalem fluuium transierunt, et Armeniam et Syriam, Ciliciam, Galatiam, Pisidiam multaque Asie loca obtinuerunt, ibique diutius dominantes, Ephesum et alias ciuitates castraque condiderunt suoque nomini dicauerunt; templum quoque Diane ob sagittandi ac uenandi studium, quibus artibus se tradiderant, mira pulchritudine apud Ephesum construxerunt.  Tali ergo casu Scythie gentis  femine Asie regnum per centum annos tenuerunt; sicque magna pars exercitus opulentissima preda onusta in cautes Marpesias ad socias proprias repedauit, relique uero ad tuendum Asie imperium relicte, incursu hostium cum Marpesia regina trucidate sunt. Cuius locum filia eius Sinope capessit, que singularem uirtutis gloriam perpetua uirginitate cumulauit. Hac fama gentes excitas tanta formido et ammiratio inuasit, ut Hercules quoque, cum iussus fuisset a domino suo exhibere sibi arma regine Amazonum, quasi ad ineuitabile periculum destinaretur, ex uniuersa Grecia lectam ac nobilem iuuentutem contraxerit, nouem longas naues preparauerit, nec tamen sic contentus examine uirium, ex improuiso  eas aggredi et insperatas circumuenire maluerit. Due sorores tunc regno preerant, Anthiope et Orithia. Hercules autem aduectus, incautas inermesque et pacis incuria desides obpressit Amazones, et inter cesas et captas plurimas due sorores Anthiope retente sunt, Melanippe ab Hercule, Yppolite a Theseo. Sed Thescus Yppoliten matrimonio asciuit, Hercules uero Melanippen sorori reddidit, et arma regine in precium redemptionis accepit. Post Orithiam Pentiselea regno est potita, cuius clarissima uirtutis documenta inter uiros Troiano accepimus bello, in quo ipsa occisa dicitur ab Achille. Fuerunt autem cum ea 70 milia Amazonum, quarum pauce reuerse sunt. Post Pentiseleam regnum tenuit Thalisaridis, que habuit pacem cum Alexandro Magno. Dicuntur  autem Amazones regnasse per annos multos usque ad Iulium Cesarem. Hec autem de Amazonibus huic hystorie subintulimus, ut has quoque de stirpe Gothorum descendisse monstraremus, nunc uero ad ceptam eorundem hystoriam redeamus.

 Dio hystoricus et antiquitatum diligentissimus inquisitor, qui operi suo Geticum titulum dedit, regem illis post multa tempora fuisse commemorat nomine Thelephum, Herli [778 1Kb] filium, procerum quidem corpore, sed plus uigore terribilem, qui paternam fortitudinem propriis uirtutibus equans, Herculeis genibus et forme similitudinem referebat. Huius regnum Mesiam appellauere maiores. Is coniugio sororis Priami copulatus, bellum habuit cum Danais, in qua pugna Tessandrum ducem Grecie  peremit; et dum Aiacem infestus inuadit Ulixemque persequitur ictibus, equo cadente, ipse corruit, Achillisque iaculo femore sauciato, diu mederi nequiuit; Grecos tamen quamuis saucius a suis finibus proturbauit. Thelepho uero defuncto, Euriphilus, filius eius, successit in regnum, ex Priami regis sorore progenitus, qui cum ob Cassandre amorem bello  interesset Troiano, ut parentibus soceroque ferret auxilium, mox exstinctus est.

Post longum interuallum Thameris regina cum filio suo Gothis presidebat, que Cyrum regem Persarum, bellum Scythis inferentem, interficiebat. Post hec Antinus Gothis regnauit, cuius filiam Darius, Hydaspis filius, rex Persarum, postulans, sed repudiatus, cum septingentis milibus armatorum bellum Scythis intulit, sed, octoginta milibus perditis, refugit. Post quem Xerses, filius eius, paternas iniurias ulturum se estimans, cum 700 milibus armatorum de regno et 300 milibus de auxiliis, mille quoque nauibus rostratis et tribus milibus onerariis ad eos proficiscitur, sed nec temptare in conflictu animositatem eorum presumens, cum rubore reuertitur. Philippus  quoque, pater Alexandri Magni, cum ipso filio suo ad Scythiam predandi transiit intentione, commissoque prelio, cum Scythe et numero et uirtute prestarent, fraude Philippi nimium callidi uincuntur. In qua pugna 20 milia [779 1Kb] puerorum et feminarum Scythice gentis capta sunt, magna pecorum copia abducta, auri argentique nichil repertum. Postea cum eis amiciciam federans, Medumpam, Gudile regis Gothorum filiam, accepit uxorem, ut tali affinitate roboratus Macedonum regnum [780 1Kb] firmaret.

Dehinc regnante in Gothis Borbista, Dicineus uenit in Gothiam, eo tempore quo Sylla Romanum tenuit principatum; quem Dicineum suscipiens Borhista, dedit ei regiam potestatem, cuius consilio Gothi  Germanorum [781 1Kb] terras, quas nunc Franci tenent, populati sunt; quibus hoc erat salubre, hoc commodum, hoc uotiuum, ut quicquid Dicineus eorum consiliarius precepisset, hoc modis omnibus expetissent.  Qui cernens eorum animos sibi in omnibus obedire et naturale ingenium eos habere, omni pene phylosophia eos instruxit, elegitque ex eis nobilissimos et prudentiores uiros, quos theologiam docens, numina quedam et sacella uenerari suasit, eosque sacerdotes fecit, nomen illis pilleatorum tradens, quia opertis capitibus thyaris, hoc est pilleis, litabant, reliquam uero gentem capillatam dici iussit. Quod nomen Gothi pro magno suscipientes, adhuc in suis cantionibus reminiscuntur.  Decedente [782 1Kb] uero Dicineo, pari pene ueneratione habuerunt Cumosicum, qui nec imparis erat sollertie. Hic etenim rex illis et pontifex ob suam peritiam in summa iustitia populum regebat. Et hoc rebus humanis excedente, Zalmoxes rex Gothorum in regnum conscendit, et per 40 annos in Datia suis gentibus imperauit. Datiam autem [783 1Kb] dico antiquam, quam nunc Gepide possidere noscuntur. Que patria in conspectu Mesie sita trans Danubium, corona cingitur montium, duos tantum habens accessus, primum  Datia, postea Gothia, nunc dicta Gepidia.

 Terciam sedem super mare Ponticum Gothi iam humaniores et prudentiores habebant, diuisisque per familias [784 1Kb] populis, Wisigothe, id est occidentales Gothi, familie seruiebant Ewaldorum, Ostrogothe uero, id est orientales Gothi, preclaris subiacebant Amalis. Quorum studium fuit primum inter uicinas gentes arcum intendere neruis, Lucano testante, qui ait:

Armeniosque arcus Geticis intendite neruis.
Antiquorum etiam facta maiorum cantuum modulationibus cytharisque canebant, Erpantale [785 1Kb] , Hannale, Fridigerni [786 1Kb] , Widigoie et aliorum, quorum in hac gente magna opinio est, quales uix heroas fuisse miranda iactat antiquitas.  Diu itaque  Gothi regnauerunt, adeo ut Cesar, qui primus omnium Romanum sibi uendicauit imperium omnemque pene sue ditioni subegerat mundum, Gothos sepe pertemptans, subiicere non posset. Gaius Tyberius iam tercius Romanis regnauit, Gothi tamen in suo regno incolomes perseuerant.  Domiciano uero undecimo iam ab Augusto regnante, ripam Danubii, iam diu a Romanis obsessam, Gothi, deletis militibus Romanis eorumque ducibus, uastauerunt. Cui prouincie tunc post Agrippam preerat Oppius Sabinus, Gothis autem principabatur Dorpaneus. Inter quos bello commisso, Gothi Romanos uicerunt, caput Oppii Sabini absciderunt, multas ciuitates et castella de parte imperatoris publice predati sunt. Qua necessitate compulsus, Domicianus cum omni  uirtute Ylliricum properauit, prelatoque militibus Fusco ductore, cum electissimis uiris amnem Danubii, consertis nauibus instar pontis, eum transmeare precepit super exercitum Dorpanei. Gothi haut segnes arma capessunt, primoque conflictu Romanos deuincunt, et exstincto Fusco duce, militum castra predantur; magnaque potiti uictoria, iam proceres suos, non quasi puros homines sed quasi semideos, Anses uocauerunt. Quorum genealogiam ut paucis percurram, primus horum heroum fuit Capul, qui genuit Ulmal, Ulmal uero genuit Anguisath, Anguisath [787 1Kb] genuit eum qui dictus est Amala, a quo et genus Amalorum decurrit; Amala uero genuit Hisarnam, Hisarnis autem genuit Ostrogotham, Ostrogotha  genuit Hunul, Hunul genuit Athal, Athal genuit Achiulf et Odiulf, Achiulf autem genuit Ansilam et Ediulf et Witulf [788 1Kb] et Hermenricum, Witulf [788 1Kb] uero genuit Walaradantem, Walaradans Hiarium [789 1Kb] et uenetharium, uenetharius Wandalaricum, Wandalaricus genuit Dietmarum [790 1Kb] et Walamirem et Witimarum [791 1Kb] , Dietmar genuit Theodoricum, Theodoricus genuit Amalasuindam, Amalasuinda genuit Athalaricum et Matesuindam de Eutharico [792 1Kb] uiro suo, qui affinitate generis sic ad eam coniunctus est.  Ermenricus [793 1Kb] supradictus, filius Achiulf, genuit Hunimundum, Hunimundus Thurismundum, Thurismundus Herimundum, Herimundus autem genuit Betericum, Betericus Eutaricum, qui coniunctus [793 1Kb] Amalsuinde genuit Athalaricum et Mathesuindam. Mortuus est autem Athalaricus in annis puerilibus, et Mathesuinde Witigis est copulatus, de quo illa non suscepit filium. Cum autem Witigis rebus humanis excederet, Germanus patricius, fratruelis domni Iustini imperatoris, sumens eam in conubium, patriciam fecit ordinariam, genuitque filium ex ea nomine Germanum. Defuncto autem Germano uiro suo, ipsa uidua perseuerare disposuit. Coniunctio consanguinitatis Ermenrici et Theoderici talis fuit. Ermenricus et Witulfus filii fuerunt Achiulfi.


Hermenricus 	Witulfus
Hunimundus 	Walaradans [794 1Kb]
Thurismundus 	Winitharius
Herimundus [795 1Kb] 	Wandalaricus
Betericus 	Dietmarus
Eutharicus 	Theodericus.

Cuius filiam Amalasuindam Eutharicus accipiens, genuit Athalaricum et Mathesuindam, stirpemque Amalorum iam pene diuisam coniunxit. His ita insertis non ab re, ut credimus, ad ordinem hystorie redeamus.

 Dorpaneo igitur rege Gothorum defuncto,  successit Ostrogotha, et pars Gothorum, que orientalem plagam tenebat, Ostrogotharum nomen accepit, siue a rege, siue a regione; reliqui uero, qui in occidua erant parte, Wisigothe dicti sunt, ambe tamen partes regi Ostrogothe subiacuerunt; mirumque in modum illis proficientibus, sub eorum dextera Wandalus iacuit, Marcomannus sub precio stetit, princeps Quadorum in seruitutem redactus est. Philippo itaque Romanis imperante, qui solus ante Constantinum cum filio suo item Philippo Christianus factus est, Ostrogotha cum suis transiens Danubium, prouincias Romanorum uastauit; ad quem debellandum Decius senator a Philippo dirigitur. Qui ueniens, Romanos milites quos inuenit a  militia deposuit et in priuata uita degere fecit, quasi eorum neglectu Gothi Danubium transierint, factaque, ut putauit, in suos uindicta, reuertitur ad Philippum. Milites autem uidentes, se post tot labores a militia pulsos, ad Ostrogothe regis auxilia confugerunt. Qui excipiens eos, eorumque uerbis accensus, mox trecenta millia suorum armata producit ad bellum, transitoque Danubio, Mesiam populati sunt, et Marcianopolim, eiusdem patrie urbem metropolim, quam Traianus olim ex nomine sororis sue Marcie condidit, obsederunt; acceptoque precio post longam  obsidionem ditati, ad propria redierunt, suaque in patria feliciter uersabantur, quousque princeps eorum exstitit Ostrogotha. Post cuius excessum Oniba successit, qui ducto exercitu cum Romanorum partes deuastaret, Decius iam imperator cum filio suo ei occurrit, consertoque prelio, Decii filius, et ipse dictus Decius, sagitta occiditur, pater quoque, cum filium ulcisci [796 1Kb] moliretur, interimitur. Post Decium Gallus et uolusianus regno potiti, pacem cum Gothis pepigerunt, nec longo interuallo utrisque occumbentibus Gallienus [797 1Kb] arripuit principatum. Quo lasciuia resoluto, Respa et ueducus Thurbarusque duces Gothorum fretum Ellesponticum transfretantes, multas Asie urbes depredati sunt, illudque opinatissimum Diane templum, ab Amazonibus Ephesi conditum,  succenderunt, et cum multa preda regressi, Troiam, que uix ab illo Agamennico bello quantulumcumque reparata erat, rursum deleuerunt, sicque Asia uastata, Traciam deuenerunt, et iuxta radicem Hemi montis aquarum calidarum lauacro delectati, multis diebus commorantes, ad propria redierunt.  Post hec ab Herculio Maximiano in auxilium Romanorum contra Parthos rogati, fideliter decertauerunt, et Narseum regem Persarum, Saporis magni nepotem, fugauerunt. A Constantino quoque imperatore rogati, multo a fuerunt auxilio, et ut famosissimam Rome emulam in suo nomine conderet ciuitatem, Gothorum interfuit operatio. Qui federe inito cum imperatore, 40 milia suorum illi in solatium contra uarias gentes obtulere, quorum  et numerus et militia usque ad presens in re publica nominatur, id est federati. Tunc etenim sub Ariarici et Ariorici regum suorum florebant imperio. Post quorum discessum successor regni extitit Geberich, uirtute et nobilitate eximius. Nam patre Hilderico natus, auo Houida, proauo Nida, gloriam generis sui factis exequauit. In principio quippe regni sui mox Wandalorum genti, qui eo tempore manebant ubi postea Gepidi sedebant, bellum indixit, regemque eorum Wisamarum cum magna parte gentis sue prostrauit, depredatisque Wandalis, uictor remeauit. Perpauci uero Wandali, qui remanserant infortunatam sibi patriam reliquentes, Pannoniam, a Constantino imperatore sibi [798 1Kb] concessam,  petierunt, ibique locatis sedibus, per sexaginta annos imperatorum decretis uelut incole deseruierunt. Inde iam post longum tempus a Stilicone, magistro militum et exconsule ac patricio, inuitati, Gallias occupauerunt, ubi finitimos depredantes, non adeo fixas sedes habuerunt. Geberico namque rege Gothorum rebus humanis excedente, post aliquantum temporis Ermenricus, Amalorum nobilissimus, successit in regnum, qui multas arctoi gentes bellicosas perdomuit suisque legibus parere fecit, quem merito nonnulli maiores Alexandro magno comparauere.  Habebat quippe sub ditione sua Golthes [799 1Kb] , Citathiudos [800 1Kb] , Inanxos [801 1Kb] , Suasos, Narboncas [802 1Kb] , Merentes, Mordentes, Ymniscaros [803 1Kb] , Roscathaizantes [804 1Kb] , Athaalos, Mauegones, Rubegenas, Holdas. Et cum tantorum seruitio clarus haberetur, non quieuit nisi et Herulorum gentes, quibus preerat Alaricus, sibi subiiceret. Que gens iuxta Meotidem paludem habitans, ex locis stagnantibus, quas Greci helle uocant, Heruli quasi Helluli nominati sunt, gens quantum uelox tantum superba. Nulla siquidem gens tunc erat, que non leuem [805 1Kb] armaturam in acie sua ex ipsis eligeret. Sed quamuis eorum uelocitas ab aliis crebro bellantibus eos tutaretur, Gothorum tamen stabilitati et tarditati subiacuerunt, fecitque causa fortium, ut ipsi inter reliquas gentes  Getharum regi Ermenrico seruirent. Post Herulorum cedem item Ermenricus in uenethos arma commouit,  qui numerositate pollentes, primo resistere conabantur; sed nichil ualet multitudo in bello, ubi et Deus permittit et multitudo fortium armata aduenerit. uenethorum uero natio, ut supra diximus, populosa est, qui ab una stirpe exorti, tria sibi nomina indiderunt, uenethi, Anthes, Sclaueni, quod nomen eis principale est. Qui quamuis postea, facientibus peccatis quorumdam, ubique seuirent, tunc tamen omnes Ermenrico seruierunt. Hestorum quoque nationem, qui longissimam oceani ripam Germanici insederant, idem prudentia et uirtute subegit, omnibusque Scythie et Germanie nationibus acsi propriis laribus imperauit. Post hec uero Hunorum gens omni ferocitate atrocior exarsit in Gothos, eosque, qui prius timori erant ceteris gentibus, ab antiquis  conterritos expulit sedibus. Hos, ut refert antiquitas, ita extitisse comperimus.



DE ORIGINE HUNORUM.


 Filimer rex Gothorum, Gadarici Magni filius, qui post egressum eorum de Scanzia insula iam quinto loco tenuit regnum Getharum, quique terras Scythicas, ut superius dictum est, cum gente sua intrauit, quasdam mulieres magas, quas illi Gotico nomine alirunas uocant, in exercitu reperit, easque suspectas habens, de medio sui iam pregnantes, ut quidam  dicunt, proturbauit, longeque ab exercitu fugatas in solitudine manere cegit. Quidam  uero dicunt quod siluestres homines, quos Faunos ficarios uocant, dum eas per desertum errare uiderent, earumque complexibus se in coitu miscuerint, et genus hoc ferocissimum ediderint. Quod fuit primum inter paludes Meotidas minutum, tetrum atque exile, quasi hominum genus,  nec alia uoce notum, nisi quod humani sermonis imaginem assignabat. Tali igitur stirpe Huni creati, Gothorum finibus aduenerunt. Natio autem illorum, ut dictum est, referente Prisco hystorico, Meotidem paludem in ulteriori ripa insidens, uenationi tantum studuit, nullum alium experta laborem, nisi quod, postquam creuisset in populos, fraudibus et rapinis uicinarum gentium conturbauit quietem. Huius ergo gentis uenatores, ut assolent, dum in ulteriori Meotilis ripa uenationes inquirerent, animaduertunt, quomodo cerua ex improuiso se illis obtulit, que ingressa paludem, nuncque progrediens, nuncque subsistens, indicium uie tribuit. Quam secuti uenatores, paludem meotidem, quam imperuiam putabant, pedibus transierunt, moxque Scythicam terram  inscii intrauerunt. Hi uero preter Meotidem alium mundum esse ignorabant, ammiratione terre Scythice ducti, ut erant sollertes, iter illud antea nulli etati notum diuinitus sibi ostensum rati, ad suos redeunt, rei actum edocent, Scythiam laudant, omnes simul per uiam quam cerua docuit ad Scythiam  properant, et quantoscumque Scytharum obuios habuerunt occiderunt, reliquos perditos subegerunt. Nam mox ut ingentem illam paludem transierunt, ilico Alpizuros et Alcizuros ac Itimaros, deinde Arsos et Boiscos, qui ripe Scythie insidebant, quasi quidam turbo gentium rapiebant; Alanos quoque, pugna sibi pares sed humanitate uictus formaque dissimiles, frequenti certamine fatigantes subiugabant. Nam et quos bello forsitan minime superabant, uultus sui terrore nimium pauorem ingerentes, fugabant, eo quod erat eis species pauende nigredinis, et si dici fas est, quedam informis offa, non facies, habensque magis quasi quedam puncta quam lumina, quorum animi fiduciam turbidus prodit aspectus. Qui etiam in filios suos primo die natos  deseuiunt. Nam ferro secant genas eorum, mox ut nati sunt, ut antequam lactis nutrimenta percipiant, uulneris cogantur subire tolerantiam. Hinc imberbes senescunt et sine uenustate ephebi sunt, quia facies ferro sulcata tempestiuam pilorum gratiam cicatrice absumit. Forma quidem exigui, sed argutis motibus sunt expediti et ad equitandum promptissimi, scapulis latis et ad arcus sagittasque paratis [806 1Kb] , firmis ceruicibus et superbia semper erectis [807 1Kb] . Hi uero sub figura hominum uiuunt beluina seuicia. Quod genus expeditissimum multarum nationum Gothi ut uiderunt, expauescunt, suoque cum rege deliberant quid agant. Ermenricus uero rex Gothorum licet, ut superius retulimus, multarum gentium extitisset  triumphator, de Hunorum tamen aduentu sollicitus dum cogitaret, Rasomonorum gens infida, que tunc inter alias illi famulatum exhibebat, tali eum occasione decipiebat. Quandam feminam ex memorata gente, Suanichildam nomine, pro mariti sui fraudulento discessu rex furore commotus, equis ferocibus [808 1Kb] precepit alligari et incitatis cursibus per diuersa  diuelli. Cuius fratres Sarus et Ammius germane obitum uindicantes, Ermenrici latus ferro petierunt, quo uulnere saucius, egram uitam imbecillitate contraxit. Quam aduersam eius ualitudinem audiens ualamber rex Hunorum, in Ostrogothorum partem mouit exercitum, a quorum societate iam Wisigothe quadam inter se contentione disiuncti erant. Inter hec Ermenricus tam uulneris dolorem quam Hunorum incursionem non ferens, iam grandeuus et plenus dierum, centesimo decimo anno uite sue defunctus est. Cuius mortis occasio dedit Hunis preualere in Gothos illos quos dixeramus in orientali plaga sedere et Ostrogothas nuncupari. Qui Hunis resistere non ualentes, cum regis sui Ermenrici morte Wisigothe ab eis essent diuisi, in antiquam  patriam Scythie remeabant, Hunorum subiacentes ditioni. Winithario tamen Hamalo, Ermenrici fratruelis filio, principatus insignia retinente.  Qui Witulfi, aui sui, qui erat frater Ermenrici, uirtutem imitatus, quamuis Ermenrici felicitate inferior, egre tamen ferens Hunorum subiacere imperio, paululum se subtrahit ab illis, suamque dum nititur ostendere uirtutem, in Anctorum fines mouit procinctum, eosque agrediens [809 1Kb] , prima congressione uincitur, sed deinde fortiter agens, regem eorum Booz [810 1Kb] nomine cum filiis suis et septingentis primatibus in exemplum terroris affixit, ut dediticiis metum cadauera pendentium geminarent. Sed dum tali libertate uix anni spatium imperasset, non passus est ualamber rex Hunorum, sed super Winitharium  duxit exercitum; diuque cum certarent, primo et secundo certamine Winitharius uincit, nec ualet aliquis commemorare quantam stragem Hunorum fecerit. Tercio uero prelio Winitharius interemptus est, sicque rex Hunorum omnem populum Gothorum in pace subactum possedit, ita tamen ut gens Gothorum semper proprios regulos, quamuis Hunorum consilio, haberet. Defuncto autem Winithario, Hunimundus, Ermenrici quondam potentissimi regis filius, successit in regnum, eoque defuncto, regnauit filius eius Thurismundus, flore iuuentutis ornatus, qui secundo regni sui anno contra Gepidos exercitum mouit, magnaque de illis potitus uictoria, casu dicitur interemptus. Quem sic luxerunt  Ostrogothe, ut per 40 annos in locum eius alius non succederet, quatinus illius memoria diu apud eos maneret. Cuius filius Herimundus spernens regnum Ostrogotharum propter Hunorum dominium, cum filio suo Beterico ad Hesperias gentes se contulit, et sub Theoderico Wisigotharum rege, de quibus mox dicetur, tacita generis sui propinquitate, cum magna gloria militauit. Unde post longum tempus Walamir [811 1Kb] , filius Wandalarici, qui erat filius Winitharii, regnum accepit cum fratre suo Dietmaro necnon et Witimaro, eratque in his tribus grata contemplatio,  quando mirabilis Dietmar pro fratre [812 1Kb] Walamiro militabat imperio, Walamir uero pro altero iubebat ornando, Witimar utrisque adherebat et quasi utrisque seruiebat, sic illis mutua affectione se tuentibus, ut nulli regnum deesset, quod utrique in pace tenebant, ita tamen, ut Hunorum regis, qui iam erat Attila, deseruirent imperio.  Postquam enim [813 1Kb] mortuus est ualamber [814 1Kb] rex Hunorum, regnabat Mauzuchus, pater Attile, post quem germani eius Hoctar et Roas, post quos [815 1Kb] Attila cum Bleda germano suo, qui magne parti Hunorum preerat; sed Attila, interfecto fratre Bleda, uniuersum populum sibi subiugabat, uir in concussionem gentium et terrarum omnium metum natus in mundo, qui, nescio qua sorte, cuncta terrebat, formidabili  de se opinione uulgata. Erat autem superbus incessu, huc et illuc circumferens oculos, ut elati potentia ipso quoque motu corporis appareret, bellorum quidem amator, sed ipse manu temperans, consilio ualidissimus, exorabilis supplicantibus, sesemel in fide receptis propicius, forma breuis, lato pectore, capite grandi, minutis oculis, barba raris canis aspersa, tetro colore originis sue referens signa. Qui quamuis huius esset nature ut semper magna [816 1Kb] confideret, addebat ei tamen confidentiant gladius Martis, apud Scytharum reges inuentus et semper habitus, quem hystoricus Priscus tali refert occasione detectum. Cum pastor quidam gregis unam buculam claudicantem conspiceret, nec causam doloris inueniret, nisi quod eam uulneratam uideret,  sollicitus uestigia cruoris insequens, tandem ad gladium ueniebat, quem latentem in herbis uacca depascens incauta calcauerat, effossumque protinus ad Attilam detulerat. Quo ille munere multum gratulatur, et ut magnanimus totius mundi principem se constitutum ac per Martis gladium potestatem bellorum sibi concessam fuisse arbitratur. Hinc multis nationibus bella inferens, sue ditioni subiiciebat;  Gepidarum quoque regem famosissimum Hardericum sibi subdebat. Ostrogothas, ut dictum est, ab inicio Huni possidebant , nec contra consanguineos Wisigothas licuit recusare certamen, nec aliter ab Hunorum dominio diuelli potuit gens illa Scythica, nisi mors Attile proueniret,  que cunctis in commune nationibus et Romanis fuit optata. Que qualiter prouenerit, in sequentibus dicemus; nunc ad Wisigotharum hystoriam redeamus.

 Wisigothe [817 1Kb] itaque cum per mortem Ermenrici ab Ostrogothis discederent et eosdem ab Hunis obprimi et expelli cernerent, nimium territi, quid de se propter gentem Hunorum [818 1Kb] deliberarent ambiebant; diuque cogitantes, tandem communi placito legatos ad ualentem, fratrem ualentiniani senioris, tunc Constantinopoli regnantem, ut  superius scriptum [819 1Kb] est, miserunt, ut partem Tracie siue Mesie illis traderet ad colendum, eius se legibus eiusque imperiis se uicturos promittentes. Et ut fides uberior illis haberetur, promittunt se Christianos fieri, si lingue sue scios eis mitteret doctores fidei. Quo ualens comperto, mox gratulabundus annuit, quod ipse [820 1Kb] ultro petere uoluisset, susceptosque in partibus Mesie Gethas quasi murum regni sui contra ceteras statuit gentes; et quia tunc ualens imperator Arriana perfidia saucius omnes nostrarum partium sacerdotes odio habebat, sue partis fautores illuc direxit predicatores. Qui uenientes, rudibus et ignaris ilico perfidie sue uirus infundunt. Sic itaque Wisigothe per ualentem imperatorem Arriani potius quam Christiani effecti, de  cetero tam Ostrogothis quam Gepidis parentibus suis affectionis gratia euangelizantes, per Ulphiam episcopum suum Arrianum , qui litteras Gothicas primus inuenit et scripturas in eorum linguam diuinas conuertit, omnem huius lingue nationem ubique ad culturam secte huius inuitabant.  Ipsi autem, ut dictum est, Danubium transmeantes, Datiam et Ripensem, Mesiam Traciamque permissu principis insederunt.  Quibus euenit, ut assolet genti necdum bene loco fundate, ut penuria famis stringerentur [821 1Kb] , ceperuntque duces eorum, qui regum uice illis preerant, Fridigernus et Alatheus et Saphrach, exercitus inopie condolere negotiationemque a Lupicino [822 1Kb] , et Maximo, Romanorum ducibus, expetere. Qui, auaricia  compellente, ceperunt non solum ouium boumque carnes, uerum etiam canum et immundorum animalium morticina eis contradere, adeo ut quodlibet mancipium in uno pane aut decem librarum carne mercarentur. Mancipiis et omni subpellectile deficiente, filios eorum auarus mercator exposcit. Sed parentes salutem pignorum suorum prouidentes, deliberant, facilius ingenuitatem perire quam uitam, dum misericorditer alendus quis [823 1Kb] uenditus potius quam moriturus seruatur, filios tradunt. Contigit autem illo tempore, ut Lupicinus ductor Romanorum Fridigernum Gothorum regulum ad conuiuium inuitaret dolumque, ut post exitus docuit, moliretur. Sed Fridigernus dolum nesciens, cum paucis  ad conuiuium uenit; et dum in pretorio epulatur, clamorem miserorum morientium audiuit. Nam in alia parte socios eius reclusos milites ducis Lupicini iussu eius trucidare conati sunt. Quod sentiens Fridigernus, euaginato gladio, non sine magna temeritate uelociter ex conuiuio egreditur, sociosque a morte ereptos ad necem Romanorum instigat. Qui nacti occasionem uotiuam, elegerunt potius in bello mori quam fame deficere, et ilico in mortem ducum Lupicini et Maximi armantur. Illa dies Romanorum securitatem et Gothorum ademerat famem; ceperuntque Gothi iam non ut peregrini, sed ut ciues et  domini possessoribus imperare totasque partes septentrionales [824 1Kb] usque ad Danubium sub suo iure tenere. Quod comperiens in Antiochia ualens, bellum aduersus eos mouit; in quo ipse uulneratus, in quandam casam confugit, ignorantibusque Gothis, quod imperator in tam uili casa lateret, apposito igni, crematus est, iusto scilicet iudicio Dei, ut ab ipsis igni combureretur, quos ipse ueram fidem petentes in perfidiam declinauit, ignemque caritatis ad gehenne ignem detorsit.  Post tanti gloriam trophei Wisigothe Traciam Datiamque Ripensem potiti, tamquam solum genitale ceperunt incolere, donec Theodosius, Hyspani Theodosii filius, a Gratiano imperatore electus et in orientali principatu loco ualentis patrui sui subrogatus est. Qui  acer ingenio et uirtute atque concilio clarus, dum disciplinam militarem exerceret, ignauia et desidia priorum principum exclusa: Gothus, ut sensit, pertimuit, militesque Romani sub meliori principe fiduciam accipientes, Gothos impetere temptant, eosque a finibus Tracie expellunt. Post hec. Theodosio pene usque ad desperationem egrotante, datur iterum Gothis audacia, diuisoque exercitu, Fridigernus ad predandam Thessaliam et Achaiam digressus est, Alatheus uero et Saphrach Panoniam petierunt. Quod cum Gratianus audisset, qui tunc a Roma in Gallias [825 1Kb] secessit, mox collecto exercitu ad eos uenit, nec tamen armis fretus, sed gratia et muneribus eos uicturus; nam fedus cum eis iniit, et uictualia  illis concessit. Theodosius uero conualescens, cum reperisset Romanos et Gothos fedus pepigisse, grato animo accepit, et ipse cum Athalarico, qui Fridigerno successit in regno, fedus percussit, eumque Constantinopolim inuitauit. Qui omnino libenter acquiescens, dum regiam urbem ingrederetur et a Theodosio cum omni iocunditate et affectione susciperetur, uidens edificiorum magnificentiam et exornati quasi ad diem festum populi frequentiam, urbis situm nauiumque commeatum, ac deinceps imperatoris regiam ingrediens, et obsequia diuersaque officia conspiciens, ualde ammiratus: En, inquit, cerno, quod sepe incredulus audiebam; sine dubio deus terrenus est imperator, et si quis aduersus eum manum mouerit, ipse sanguinis sui reus erit. In tali  ergo ammiratione maiori honore a principe suffultus, paucis mensibus interiectis, rebus excessit humanis. Quem princeps affectionis gratia pene plus mortuum quam uiuum honorans, ipse in exequiis feretrum eius precessit, digneque illum sepulture tradidit. Quod uidens cunctus eius exercitus, in seruitio Theodosii pro tanta eius benignitate perdurauit, Romanoque se subdens imperio, uelut unum corpus cum militibus Romanis efficitur, militiaque illa dudum sub Constantino federatorum reuocata, et ipsi federati dicti sunt. E quibus imperator contra Eugenium tyrannum, qui occiso Gratiano Gallias  occupauit, plus quam milia armatorum [826 1Kb] fideles sibi et amicos intellegens adduxit, uictoriamque potitus, ultionem exegit. Postquam uero Theodosius rebus excessit humanis, ceperunt filii eius utramque rem publicam luxuriose uiuendo ad nichilum deducere auxiliariisque [827 1Kb] suis Gothis consueta dona subtrahere; mox Gothis fastidium eorum creuit, uerentesque ne longa pace eorum se solueret fortitudo, ordinauerunt super se regem Alaricum, cui erat post Amalos [828 1Kb] secunda nobilitas Balthorumque ex genere origo mirifica, quorum primus dudum ab audacia uirtutis Baltha, id est audax, inter suos nomen acceperat. Mox igitur Alaricus cum suis deliberans, suasit eis, suo potius [829 1Kb] labore regnum querere quam alieno exercitui per odia subiacere; sicque  per Pannoniam intrauit Italiam, nulloque penitus obsistente, applicuit ad pontem Candidiani, qui tercio miliario erat ab urbe regia Rauenna, cuius dudum possessores, ut tradunt maiores, Enethi, id est laudabiles, dicebantur. In cuius uicinitatem cum Wisigotharum applicuisset exercitus, Alaricus legationem misit ad Honorium, filium Theodosii, qui tunc ibi erat, ut daret ei locum [830 1Kb] , in quo cum exercitu suo habitare posset. Qui concessit ei Galliam et Hyspaniam, quas Geisericus rex Wandalorum iam pene uastauit. Quo cum tenderent Gothi, in quodam loco aliquandiu morati sunt. Tunc Stilicho comes et patricius, socer Honorii imperatoris, subito irruit super eos in ipsa sacratissima die pasche, nichil mali suspicantes, et multos ex illis occidit. Primum  quippe perturbati sunt Gothi, sed mox, recollectis uiribus, arma corripiunt, multosque de exercitu Stiliconis occidentes, ceteros in fugam conuertunt, et in magnam iram excitati, iam in Gallias pergere nolunt; sed furibundo animo ceptum iter deserentes, in Liguriam, quam iam transierant, reuertuntur, eamque spoliantes, Aemiliam pariter et Flaminiam deuastant, et per Tusciam usque ad Romam discurrentes, quicquid ex utroque latere fuit, in predam diripiunt, Romamque uenientes, apprehenderunt eam et deuastabant et incendebant. Iussit tamen Alaricus, ut si quis in loca sancta confugeret, nichil mali pateretur, et quamuis ciuitas predaretur, nemo tamen occideretur. Capta est autem Roma ab Alarico rege Gothorum post annos 1144 ex quo facta  est. Exeuntes autem Gothi ab Urbe, per Campaniam et Lucaniam Brutiamque perrexerunt; et cum uellent transire in Siciliam, multi ex eis in mari perierunt. Alaricus uero dum deliberaret quid ageret, subitanea morte apud Consentiam defunctus est. Quem sui nimia dilectione lugentes, uasentem fluuium de alueo suo deriuauerunt, regemque suum Alaricum in medio fluminis cum diuitiis multis sepelientes, ipsum flumen in alueum suum reduxerunt, et ne locum ipsum [831 1Kb] aliquis postea sciret, captiuos qui illum auerterant omnes occiderunt; Athaulium  uero, Alarici consanguinem, super se regem constituerunt. Qui rediens Romam, quicquid remansit, more locustarum erasit, nulloque resistente, tulit sororem Honorii Placidiam, filiam Theodosii imperatoris, eamque sibi in coniugio copulauit. Que cum blandimentis animum uiri flecteret ut pacem cum Romanis haberet, Gallias tetendit, uicinisque gentibus perterritis, et Wandalis inde in Hispaniam fugatis, tercio anno postquam Gallias et Hyspanias perdomuit, fraude suorum interfectus est. Post quem Segericus regnum accepit; sed et ipse a suis occisus [832 1Kb] , uitam cum regno reliquit. Dehinc iam quartus ab Alarico rex constitutus est uallia, nimium prudens; contra quem Honorius imperator Constantium, uirum industria militari pollentem, direxit,  promittens ei, si sororem suam Placidiam siue pace siue quocumque modo reduceret quod eam sibi coniugem daret. Quo placito, Constantius ouans cum armatorum copia Hyspanias petiit, cui uallia non minori procinctu occurrit; sed ab utraque parte legatione directa, ita conuenit, ut sororem principi redderet suumque adiutorium Romane rei publice non denegaret. Duodecimo anno [833 1Kb] regni uallie, quando et Huni post quinquaginta annos a Romanis et Gothis ab inuasa Pannonia expulsi sunt, uidens idem uallia, Wandalos in suis finibus esse cum temeritate, contra eos mouit exercitum, expulsosque in Africam, uellet eos etiam ibi persequi, nisi casus, qui dudum Alarico illuc tendenti contigerat, eum reuocasset. Defuncto uallia, Theodericus regnum accepit,  ad quem, ut supra dictum est, Herimundus, filius Thurismundi, nepotis Ermenrici, spreto regno Ostrogotharum propter Hunorum dominium, se contulit.

 Inter hec regnantibus Marciano in Oriente et ualentiniano in Occidente, Attila, rex Hunorum omnium et solus regnator pene cunctarum Scythicarum gentium confisus in multitudine fortissimarum gentium, quas sibi subiugauerat Macedoniam et Mesiam, Achaiam et utramque Datiam, Traciam et omne pene Illiricum deuastauerat, posuitque in animo suo, uenire ad dissipandum occidentale imperium, hoc est Romanum. Erat namque sub eius potestate nominatissimus Gepidarum rex [834 1Kb] Hardericus, eminentior ipso cui seruiebat, et Ostrogotharum rex Walamir cum fratribus suis Dietmaro  et Witimaro [835 1Kb] , necnon fortissime gentes, Marcomanni, Sueui, Quadi, Heruli, Turcilingi, Rugi et alie barbare gentes, que habitabant in partibus aquilonis. Hi omnes erant in adiutorio eius, eratque numerus exercitus eius milia quingenta. Horum omnium Attila superbus imperio, primas mundi gentes, Romanos scilicet et Wisigothas, subdere sibi preoptabat, et quamuis speraret se facere posse quod uellet per uirtutem tantarum gentium, tamen et per astutiam uincere querebat. Timens enim, ne Gothi, qui intra Gallias habitabant, iungerentur Romanis  in adiutorium, cum esset nimis astutus et subtilis, misit nuncios ad ualentinianum, nullatenus se aduersum [836 1Kb] Romanos hostiliter uenire nec publice rei amicicias in aliquo se uelle uiolare, sed contra Theodericum Wisigotharum regem sibi certaminis causas existere . Similiter misit et ad Theodericum, non sibi pugnam esse aduersum Gothos, sed contra Romanos, seque satis studere pacem cum Gothis habere. Hoc autem per astutiam [837 1Kb] fecit in dolo, ut, si Romanos Gothosque ab inuicem diuideret, hos et illos postea facile uinceret. Aecius autem patricius, qui tunc militie preerat, intelligens astutiam et dolos Attile, misit ex persona ualentiniani [838 1Kb] imperatoris legatos ad Theodericum regem Gothorum, qui illo in [839 1Kb] tempore apud  Tolosam regnabat, ut pacem firmaret cum illo. Consensit in hoc Theodericus, pacemque cum Aecio firmauit, seque cum eo contra Attilam pugnare promisit. Fuerunt autem in auxilio Aecii patricii Burgundiones, Franci, Alani, Saxones, Riparioli, Briones, Sarmate, Armoriciani, Luticiani [840 1Kb] . Producitur quoque a rege Theoderico Wisigotharum multitudo innumerabilis. Quatuor namque filiis suis domi dimissis, Friderico scilicet, Eurico [841 1Kb] , Retemire et Imnerico, duos tantum maiores secum assumit, Thurismundum et Theodericum. Conueniunt itaque in campos Catalaunicos, qui et Mauriaci nominantur, centum leuuas [842 1Kb] , ut Galli mensurare solent, in longum tenentes et septuaginta in latum, que fiunt in longitudine miliaria centum quinquaginta  et in latitudine miliaria centum quinque. Una enim leuua [843 1Kb] Gallica mille quingentorum passuum quantitate mensuratur.  Cumque ad locum uenissent ubi iam pugnare debuerant, interrogauit Attila diuinatores suos quid sibi de ipsa pugna protenderent.  Qui more solito nunc fibras pecorum, nunc quasdam uenas in abrasis ossibus intuentes, Hunis infausta pronunciant, scilicet Attilam non habiturum uictoriam. Hoc tamen quantulumcumque predixere solatii, quod summus de parte hostili ductor in certamine occumberet.  Attila uero cum hoc de interitu Aecii, cuius mortem [844 1Kb] sitiebat, denunciare putaret, non dubitauit, uel cum suorum perditione bellum  committere, dummodo Aecium, suis motibus fortiter obsistentem, posset extinguere. Committit itaque pugnam circa horam diei nonam, iam in uesperum die uergente, ut, si superaretur, ab hostibus imminentis noctis se tenebris occuleret. Conueniunt itaque hinc et inde nationes fortissime, conseruntur acies, fit bellum acre nimis et pertinax, quale uix ulla [845 1Kb] narratur hystoria; nec ante preliandi ardore quieuerunt, quam nox superueniens pugnandi facultatem eis adimeret. Eo siquidem prelio 170 milia  hominum cesa [846 1Kb] referuntur, tantumque sanguinis effusum esse, ut paruulus riuulus qui ibi labebatur, sanguine occisorum subito auctus, cadauera peremptorum secum traheret. Attilam sane de morte Aecii sua fefellit suspicio; nam Theodericus rex Wisigotharum occubuit. Aecius sanus euasit. In quo prelio quamuis neuter cessisset exercitus, constat tamen Attilam fuisse superatum.  Tunc Wisigothe [847 1Kb] diuidentes se ab Alanis, inuadunt Hunorum cateruam, et pene Attilam trucidarent, nisi prouidus ante fugisset et se suosque ilico intra septa castrorum, que plaustris uallauerant, reclusisset. Sic ergo quamuis fragili munimine, eo tamen quesierunt [848 1Kb] subsidium uite, quibus paulo ante nullus poterat muralis agger obsistere. Altera uero die intra  plaustrorum munimenta se continens, Attila cum egredi non auderet, nec tamen tubis et clamore perstrepere, quasi incursionem minitans, non cessaret, ut uictores suos inclusus turbaret, Thurismundus Theoderici regis filius, de paterna dolens [849 1Kb] occisione, statuit, Attilam coartare obsidione eumque cum suis ad internicionem delere.  Tunc Attila de uita desperans, ex equitatoriis sellis ingentem pyram exstruxit, ut, si forte Gothi imminerent, subposito igne, ipse ascenderet seseque cremaret, ne aut quisquam de eius uulnere gauderet, aut rex tantarum gentium in potestatem hostium deueniret. Aecius uero, metuens, Attila perempto, Romanos postea impune a Gothis deprimi, nec deinceps aduersum Gothos, si necessitas incumberet,  auxilium inueniri, Thurismundo, quasi rebus eius consulens [850 1Kb] , persuasit, ut domum quantocius reuerteretur regnoque paterno potiretur, ne, si ab eius germanis inuaderetur, ipse omnino priuaretur, essetque sibi acerbius postea cum suis decertare quam cum alienis dimicare. Hoc ille consilium quasi pro sua salute prolatum libenter amplectens, domum rediit, regnumque paternum accepit. Ceterum Aecius talia machinatus est, ut Attilam ab eius impressione subduceret, ea intentione qua predictum est, heu nescius, quantum hac prouisione detrimentum patrie, dum auertere cupit, ingessit. Nam Attila cernens hostes, se relicto, ad propria remeasse, erectis animis, Pannoniam repedauit, multum  potiorem coaceruans exercitum. Italiam denuo furibundus intrauit, ac primum Aquileiam, in ipso Italie positam principio [851 1Kb] , expugnare aggressus est. Quam continuo triennio obsidens, cum aduersus eam, ciuibus strenue repugnantibus, nil preualeret, iamque murmur sui exercitus, penuriam famis tolerare non ualentis et discedere cupientis, audiret, die quadam circuiens ciuitatem, ut ex qua parte posset eam facilius expugnare inquireret, cernit repente aues in edificiorum fastigiis nidificare solentes,  que ciconie uocantur, uno impetu ex urbe migrare fetusque suos sublatos rostris forinsecus deportare, et ut erat sagacissimus, ait ad suos: Aspicite aues futurorum prescias perituram ciuitatem relinquere casurasque arces periculo imminente deserere. Statimque adhibitis machinis, hortatur suos, acriter urbem impugnat ac sine mora capit; diripiuntur opes, captiuantur uel trucidantur ciues; residuum direptioni, subposito igne, flamma consumit. Plura dehinc eiusdem regionis castella immanis hostis, extinctis uel captiuatis ciuibus, succendit ac diruit, Concordiam, Altinum siue Patauium, uicinas Aquileie ciuitates; exinde per diuersas uenetiarum urbes Huni bachantur, hoc est ueronam, uincentiam, Brixiam, Pergamum seu reliquas, Mediolanum  quoque Ticinumque pari sorte diripiunt, ab igne tamen abstinentes et ferro. Deinde Aemilie ciuitatibus similiter exspoliatis, nouissime eo loco, quo Mincius fluuius Padum influit castra metati sunt. Ubi Attila consistens, dum animo fluctuaret, utrum Romam adiret, an desisteret, non Urbi, cui infensus erat, consulens, sed Alarici exemplum, qui capte Urbi non diu superuixit, pauens, repente sanctissimus uir Leo papa per se ad eum accessit. Qui cum ad regem barbarum introgressus esset, cuncta ut optauerat obtinens, non solum Rome, sed et totius Italie salutem reportauit. Territus namque fuerat Attila nutu Dei, nec aliud Christi sacerdoti loqui ualuit, nisi quod ipse preoptauit. Ferunt itaque, post discessum pontificis interrogatum fuisse Attilam a suis,  cur ultra solitum morem tantam reuerentiam Romano pontifici exhibuerit, illumque respondisse, non se illius personam qui aduenerat reueritum fuisse, sed alium uirum iuxta eum in sacerdotali habitu adstantem uidisse, qui forma augustior canicieque uenerabilior, euaginato gladio mortem sibi minitauerit, si non omnia que ille expetebat impleuerit. Igitur Attila tali modo a sua seuicia repressus, relicta Italia, Pannonias repetiuit. Ad quem Honoria, ualentiniani principis germana, dum a fratre ob decus pudicicie districte seruaretur, suum direxit eunuchum, quatinus eam sibi a fratre deposceret in matrimonium. Qui accepto nuncio, cum iam Italie fines excessisset, nec statim fatigato exercitu regredi potuisset, mandat ualentiniano imperatori, peiora  proxime se illaturum Italie, si mox sibi germanam suam cum regalium opum portione non transmisisset. Reuersus autem ad proprias sedes, super plures quas habebat uxores puellam quandam ualde speciosam sibi coniunxit. Ob cuius nuptias profusa exercens conuiuia, dum tantum uini quantum antea nunquam [852 1Kb] in semel bibisset, dormiensque supinus iaceret, nimia sanguinis eruptione, qui ei de naribus effluere solebat, suffocatus est. Eadem nocte apud Constantinopolim Marciano imperatori arcus Attile fractus in somnis ostenditur, quo scilicet armorum  genere gens illa maxime utebatur.  Sequenti uero luce, cum magna diei pars exacta fuisset, ministri regis post clamores maximos fores effringunt, inueniuntque Attilam sine ullo uulnere, sanguinis effusione mortuum, puellamque demisso uultu sub uelamine lacrimantem. Tunc, ut illi genti mos est, crinium parte truncata, informem faciem turpauere uulneribus, ut preliator eximius non femineis lamentationibus sed agmine lugeretur uirili. Cuius exequie multis plausibus a sua gente honorate sunt. In mediis siquidem campis intra tentorium sericum collocato, de tota gente Hunorum electi equites cursibus illud ambientes, cantum funereum celebrant, deinde strabam, quam sic uocant, super tumulum eius ingenti commessatione  celebrantes, et contraria inuicem sibi copulantes, luctum funereum mixto gaudio explicabant, nocteque secreta cadauer terre commendabant. Cuius ferculam primum auro, secundo argento, tercio ferri rigore communiunt, tali argumento significantes, potentissimo regi omnia conuenisse, ferrum, quia gentes edomuit, aurum et argentum, quod utriusque rei publice ornamenta accepit. Addunt etiam arma hostium cedibus acquisita, faleramenta uario gemmarum fulgore preciosa diuersique generis insignia, quibus colitur aule decus. Et ut tantis diuitiis humana curiositas arceretur, huic operi deputatos detestabili mercede trucidarunt.

Post hec inter successores Attile de regno exorta est contentio, et dum inconsulte imperare cupiunt,  omnes simul imperium perdiderunt. Nam filii eius, quorum per licentiam libidinis pene populus fuit, gentes sibi diuidi sorte poscebant, ut instar familie bellicosi reges cum populis mitterentur in sortem. Ut autem Gepidarum rex Hardericus hoc comperit, indignatus contra filios Attile primus insurgit, illatumque seruiendi pudorem secuta felicitate detersit, nec solum suam gentem sed et ceteras gentes, que pariter premebantur, sua discessione absoluit, quia facile omnes appetunt, quod pro cunctorum utilitate temptatur immutatum. Igitur armantur, bellumque committunt in Pannonia, iuxta flumen cui nomen est Neoda; illic [853 1Kb] concursus factus est gentium uariarum, quas Attila in sua tenebat ditione. Post multos ergo conflictus fauit Gepidis [854 1Kb] inopinata uictoria;  nam triginta fere milia tam Hunorum quam aliarum gentium, que Hunis ferebant auxilium, Hardericus peremit, filiumque Attile maiorem natu, nomine Hellam, occidit, quem pater super ceteros in tantum fertur amasse, ut eum cunctis aliis suis liberis in regno uellet preferre. Quo interempto, reliqui eius germani cum Hunis fugantur iuxta litus maris Pontici, ubi prius fuisse leguntur Gothi. Hec causa Harderici felix fuit in diuersis nationibus, que Hunorum regimini famulabantur inuite, earumque animos diu mestissimos ad hylaritatem libertatis uotiue  arrexit. uenientes ergo multi ex eis ad Marcianum principem, gratissime sunt ab eo suscepti, distributasque sedes, quas incolerent, acceperunt. Gepidi namque Hunorum sibi sedes uiriliter uindicantes, totius Datie finibus uelut uictores potiti sunt, nichil aliud a Romano imperio nisi pacem postulantes; Sarmate uero et Cemandri et quidam ex Hunorum parte ad Maternam urbem Illirici sedes posuerunt, Scyri et Adagarii [855 1Kb] Scythiam minorem et inferiorem Mesiam acceperunt, Rugi alieque [856 1Kb] nationes nonnulle Bizim et Archadiopolim petiere; Hernach quoque, iunior Attile filius, cum suis extremas minoris Scythie sedem elegit Hemmezur et Bulzindur [857 1Kb] consanguinei in Datia Ripensi Hedisco Halmoque potiti sunt, diuersique diuersa petierunt.  Gothi uero uidentes Gepidos Hunorum sedes sibi uendicare et Hunorum populum suas sedes antiquas occupare, maluerunt a Romano regno terras petere quam cum discrimine alienas inuadere; Pannoniamque accepere, ibique sub rege Walamiro eiusque germano Dietmaro [858 1Kb] morabantur, quamuis locis diuisis, consilio tamen unitis. Nam Walamir inter Scarniungam [859 1Kb] et Aquam Nigram, Dietmarus iuxta locum [860 1Kb] Pellois habitabat, Witimar cum utroque manebat. Contigit autem, ut Attile filii contra Gothos, quasi desertores dominationis eorum, uenirent, ignarisque aliis fratribus, super Walamirum solum irruerent. Quos tamen quamuis cum paucis ille excepit, diuque fatigatos ita prostrauit,  ut uix aliqua eorum pars remaneret. Eo tempore cum pro gesta re ad fratres suos Dietmarum et Witimarum direxisset nuncium, ueniens nuncius in domo Dietmari, maius inuenit gaudium; ipso siquidem die Theodericus, filius eius, quamuis de concubina, bone tamen spei puerulus, natus erat. Post tempus ergo non multum [861 1Kb] rex Walamirus et eius fratres Dietmarus et Witimarus dum consueta dona tardarent a principe Marciano accipere, et federa tamen pacis custodirent, missi ab eis legati [862 1Kb] ad imperatorem, uidebant Theodericum, Triarii filium, genere quidem Gothico, sed de alia stirpe quam Amalorum procreatum, omnino cum suis florentem et Romanorum amiciciis utentem, se uero omnino despici; domi hec renunciant, moxque  Gothi, furore commoti, arma corripiunt, et Illiricum pene totum predando deuastant. Sed Marciano imperatore defuncto, cum regnum acciperet Leo, mox  ad pristinam cum Gothis amiciciam recurrit, et tam preterita quam presentia munera tribuit, et pacis obsidem Theodericum infantulum, Dietmari filium, accepit, qui iam annum octauum intrauit. Quem dum pater dare tardaret, patruus Walamir  promittit, ut exinde pax stabilior inter Romanos et Gothos maneret. Igitur Theodericus obses ducitur ad urbem [863 1Kb] Constantinopolitanam, et quia paruulus elegans fuit, imperialem gratiam promeruit. Postquam [864 1Kb] ergo firma pax inter Romanos et Gothos facta est, uidentes [865 1Kb] Gothi sibi non sufficere que ab imperatore acceperant, simulque solitam cupientes ostentare uirtutem, ceperunt uicinas depredari [866 1Kb] gentes, primumque contra Satagos, qui interiorem Pannoniam possederant, arma mouerunt. Quod ubi rex Hunorum Dinzich, filius Attile [867 1Kb] , cognouit, collectis quos adhuc habebat, quamuis paucos, Pannoniam depredari cepit. Quo comperto, Gothi ubi erant expeditionem soluentes, quam contra Satagos habebant, in Hunos conuertunt, sicque  eos finibus suis inglorios expellebant, ut ex illo tempore qui remanserant Huni Gothorum arma pertimescant. Quiescente iam tandem Hunorum gente a Gothis, Chunimundus rex Suauorum [868 1Kb] cum suis inuadens fines Dietmari, fratris Walamiri regis Gothorum, eos depredatur, omniaque abducens armenta, in terram suam reuertitur. Dietmar uero non tantum iacturam armentorum dolens quantum metuens ne Suaui, si hoc impune lucrarentur, ad maiorem licentiam prosilirent, sic uigilauit in eorum transitu, ut intempeste noctis silentio dormientes inuaderet ad lacum Pellois, consertoque inopinato prelio, ita eos obpressit, ut etiam ipsum regem Chunimundum captum cum superato exercitu Gothorum  seruituti subdiderit. Sed dum esset multum misericors, facta ultione, ueniam eis condonauit, reconciliatusque cum Suauis, eundem quem ceperat adoptans sibi in filium, remisit in Suauiam cum suis. Ille autem, paterne immemor gratie [869 1Kb] , post aliquot tempus dolo concepto, Scyros, qui tunc super Danubium considebant, incitauit, ut in unum collecti gentem Gothorum inuaderent. Tunc Gothis nichil mali susspicantibus ab amicis uicinis bellum insurgit, et, improuisa coacti necessitate, ad arma confugiunt, arreptoque certamine, se suamque ulciscuntur iniuriam. In eo siquidem prelio rex Gothorum Walamir, dum ad hortandos suos equum ascenderet et ante aciem procurreret, proturbatus equus corruit sessoremque suum deiecit. Qui mox  inimicorum lanceis uulneratus, interemptus est. Gothi uero tam regis sui mortem quam suorum uindicantes iniuriam, sic omnes extinxerunt, ut pene de gente Scyrorum nullus remaneret, nisi qui istud nomen cum dedecore ferrent. Iterum Chunimundus cum Suauis, fretus auxilio Sarmatarum et reliquiis Scyrorum, simulque ex Gepidis Rugisque non paruis solatiis collectis, bellum intulit Gothis. Gothi  uero, defuncto Walamiro, ad fratrem eius Dietmarum confugiunt, eumque regem constituunt.  Qui quamuis dudum cum fratre regnasset, auctioris [870 1Kb] tamen potestatis insignia sumit, bellique parte coactus, cum fratre Witimaro ad arma prosiliit, consertoque prelio, superior facta est pars Gothorum, adeo ut campus corruentium inimicorum cruore madefactus ut rubrum pelagus appareret, armaque et cadauera plus quam decem milium, in modum collium cumulata, campum replerent. Inde uictor ad proprias sedes reuertens Dietmarus cum Gothis, Theodericum filium suum, quem obsidem dederat, a Leone imperatore remissum cum magnis muneribus, gratanter suscepit. Qui cum iam decem et octo annorum esset, ex satellitibus  et ex populo patris elegit sibi pene sex milia uirorum, cum quibus patre inscio, permenso Danubio, Sarmatarum regem incurrit, eumque interemit, familiamque ac censum depredans, ad genitorem suum cum uictoria rediit. Singidunum dehinc ciuitatem, quam idem Sarmate possidebant, inuadens, non Romanis sed sue subdidit ditioni.

Deficientibus dehinc uicinarum gentium spoliis, cepit et Gothis uictus uestitusque deficere, et hominibus, qui dudum bello uiuebant, pax cepit esse contraria, omnesque cum magno clamore ad Dietmarum accedentes, orant, ut in quamcumque partem [871 1Kb] uellet exercitum duceret, quia diutius ibi manere non posset [872 1Kb] . Qui accito germano sortem misit, et Witimaro Italia, Dietmarum Illiricum populandum  obuenit. Relicta igitur Pannonia, alter Italiam, alter Illiricum suscepit: sed Witimar mox ut Italiam intrauit, rebus humanis excessit, regnumque filio suo sibi equiuoco reliquit. Quem Licerius, qui tunc forte imperauit, muneribus datis ad Galliam transtulit, ut per Wisigothas, parentes suos, regnaret. Witimar, acceptis muneribus a Licerio, Galliam tendit, seseque parentibus Wisigothis iungens, unum corpus cum eis efficitur, et sic Galliam Hispaniamque tenens, suo iure defendit, ut nullus sibi alius preualeret.  Wisigothis uero post Theodericum, qui in bello, quod Romani et Wisigothe cum Attila Hunorum rege fecerunt, occubuit, filius eius Thurismundus prefuit. Quo defuncto,  Theodericus, frater eius, in regnum successit, ipsoque 13o regni sui anno decedente, item frater eorum Euricus regnum assumens, 19o anno uita regnoque priuatus est, relinquens filium regni successorem, nomine Alaricum, qui nonus ab illo magno Alarico regnum adeptus est Wisigotharum.

 Dietmar uero transiens Saum amnem, Sarmatis bellum intentauit, si quis sibi obstaret, illisque quiescentibus nec ad tantam multitudinem preualentibus, transit in Illiricum, et ubique prospere agens multasque ciuitates sibi subiiciens, Thesalonicam petiit, in qua Helarianus patricius a  principe directus cum exercitu morabatur. Qui dum uideret, Thesalonicam uallo muniri, nec se posse conatibus eorum resistere, missa legatione ad Dietmarum regem cum muneribus, rogauit, ut ab excidio urbis detorqueret, initoque federe Romanus ductor cum Gothis, loca que incoluerant iam sponte tradidit eis, ibique Gothi cum rege suo, depositis armis, in pace quieuerunt. Nec diu postea rex Dietmarus egritudine occupatus, uocatis ad se Gothis, Theodericum filium suum regni heredem fecit, et ipse mox [873 1Kb] rebus humanis excessit.

 Eo tempore regnum orientale Zeno imperator habebat. Qui audiens Theodericum gentis sue regem esse, grate [874 1Kb] suscepit, eumque ad se Constantinopolim uenire precepit, digneque  susceptum inter proceres palatii collocauit, et post aliquod tempus in filium sibi adoptans, consularibus fascibus, que dignitas post imperiale fastigium prima est, eum sublimauit, nec solum hoc, sed etiam equestrem statuam ad famam tanti uiri ante palatium suum ei constituit. At uero, dum huiuscemodi delitiis Theodericus apud Constantinopolim fluitaret, gens illius, id est Ostrogothe, dum eis propter fidei sanctionem predas agere more solito non liceret, nec tamen ab imperatore oblata stipendia sibi sufficerent, non minima coacti penuria, compositum fedus execrantur, inutilem factionem uituperant, mittuntque continuo ad Theodericum, qui dicerent, quas inopie miserias ipsi sustinerent, dum ille Grecorum epulis superflueret, hortanturque,  ut, si suis sibique consulere uelit, citius redeat, quatinus, ne [875 1Kb] cuncta gens pereat et ubi nouas ad habitandum terras exquirant, prouideat. Ante non plures autem annos Odoacar [876 1Kb] quidam exiens ab extremis finibus Pannonie cum fortissima Herulorum multitudine, fretus insuper Turcilingorum siue Scyrorum auxiliis, Italiam uenit, nulloque resistente, totam Italiam Romamque occupauit, et per 14 annos ibi regnauit. Theodericus uero, cognitis suorum querimoniis, ad augustum Zenonem accedit, penuriam questusque suorum exponit, absolutionem efflagitat, Italiam sibi dari expostulat, adiiciens, quia si [877 1Kb] superare posset Odoacarem Italiamque obtinere, ad eius gloriam redundaret a  quo directus fuisset, sin bello superatus foret, nichilominus lucris eius accresceret, quandoquidem cotidianorum stipendiorum exactoribus careret. Talia Zeno audiens, licet egre ferret eius discessum, deliberato tamen consilio, rei publice utilitati prospiciens, eius petitionibus annuit, Italiamque illi tribuens, senatumque ac populum Romanum ei committens, magnis ditatum muneribus abire permisit. Egressus igitur a Constantinopoli Theodericus, ad Ostrogothas reuertitur, hortaturque eos continuo, ut quam primum parati sint et quasi possessuri Italiam proficiscantur. Qui cum omnes  leti obedirent, profectus cum omni multitudine Ostrogotharum et cum omni subpellectili, priusquam ad Italiam perueniret, Trapestilam Gepidarum regem, insidias sibi molientem, bello superans, extinxit, Busan quoque Bulgarorum regem cum suis agminibus prosternit. Deinde ueniens Italiam, primumque iuxta Sonuum fluuium, qui non longe ab Aquileia labitur, castra componens, cum ad reficienda corpora hominum et iumentorum, pro longitudine itineris fessa, resideret, cum magno exercitu totisque Italie uiribus Odoacar ei occurrit. Quem Theodericus alacriter excipiens, magno superatum prelio in fugam conuertit. Exinde mouens exercitum, cum ueronam uenisset, iterum aduersus eum Odoacar non minori sese belli apparatu obponit.  Contra quem Theodericus haut procul a uerona confligens, summa eius exercitum clade contriuit. Qui dum fuge metu in Atesim fluuium se precipites mergunt, ex magna parte rapidissimis gurgitibus eius implicati suffocantur. Theodericus uero dum ipso impetu subsequitur fugientes, ueronam ilico, ciuibus pauore consternatis [878 1Kb] , inuadit. Odoacar autem cum his qui euaserant fugiens, Romam contendit, sed obseratis continuo portis, exclusus est. Qui cernens, introitum sibi denegari, omnia que attingere potuit gladio flammaque consumpsit, Rauennamque ingressus, munitionem sibi preparauit. Theodericus autem a uerona digrediens, Mediolanum peruenit, et dum ibi consisteret, magna ad eum multitudo militum pluresque Italie populi  conuenerunt, sed paucis interiectis diebus rursus dediticius exercitus, Tustra quodam nomine instigante, Odoacaris partibus se reddidit. Que res Theodericum in tantum perterruit, ut se suumque exercitum apud Ticinensem urbem, que nunc Papia dicitur, communiret. Talium rerum uarietates Gundebaudus Burgundionum rex aspiciens, Liguriam cum ingenti exercitu intrauit, cunctaque que reperire poterat, pro diripientium uoluntate depredans, infinitam captiuorum multitudinem secum ad Gallias duxit. Theodericus itaque aliquandiu intra munitiones exercitum retinens [879 1Kb] , demum relictis ibi [880 1Kb] sororibus et matre uniuersaque uulgi multitudine, nichil plane dubius de fide Epyphanii  uiri sanctissimi, eiusdem ciuitatis episcopi, cum expeditis armatorum cuneis ad obsidendum Odoacarem Rauennam perrexit. Cumque in eo loco qui Pinetum dicitur non procul ab urbe castra posuisset, per continuum pene triennium Odoacarem obsedit. Qui, cum frequenter nocturno tempore cum suis ex urbe egrediens, exercitum Theoderici inquietaret, nouissime noctu irruens in castra, exercitum Theoderici magna strage prostrauit , sed Gothis fortiter resistentibus, ad extremum uictus, in urbem confugit; nec multo post missa legatione, ueniam supplicans, a Theoderico quasi in fide susceptus  est, sed post ab eo truculente peremptus est. Egressis deinde a Ticino post triennium Gothis, eandem mox urbem inuasere Rugi, cuncta per circuitum loca simulque ciuitatem per continuum biennium deuastantes, cum adhuc beatissimus Epyphanius superesset, cuius sanctitate in tantis periculis ciues sustentabantur afflicti. Hic a Theoderico Gallias ad Gundebaudum pro captiuis redimendis directus, excepta innumera multitudine illorum pro quibus precium dedit, sex milia captiuorum, ob solam sanctitatis sue reuerentiam sibi concessa, secum reduxit.

Igitur Theodericus, extincto apud Rauennam Odoacare, totius Italie potitus est ditione, nec multo post Romam profectus, a Romanis cum gaudio magno est susceptus. Quibus ille singulis ad subsidium  uictus centum uiginti sex milia modiorum tritici concessit.  Post hec Theodericus ut sui regni uires constabiliret, missa legatione ad Clodoueum Francorum regem, filiam eius Audofledam in matrimonium petiit, quam ille libenter concessit.  Amalfredam autem germanam suam Wandalorum regi Hunerico, Geiserici filio, coniunxit, eiusdemque Amalfrede filiam Amalbergam Thuringorum regi Ermenfrido tradidit, filias uero suas, quas in Mesia genuerat, Thiudegotam et Ostrogotham uicinis regibus copulauit, unam Sigismundo regi Burgundionum, alteram Alarico regi Wisigotharum. De quo Alarico natus est Amalricus. Quem auus suus Theodericus in annis puerilibus utroque parente orbatum dum nutriret, comperiens Beterici  filium Eutharicum, Herimundi nepotem et Thurismundi abnepotem, de Amalorum stirpe descendentem, in iuuenili etate, prudentia in uirtute corporisque integritate pollentem in Hyspania, ad se illum uenire precepit, eique filiam suam Amalsuindam in matrimonium dedit, que Athalaricum ex eo genuit. Nec fuit aliqua uicina [881 1Kb] gens Italie, que Theoderico aut coniunctionis affinitate aut pactionis federe non fuisset sociata, Zenone itaque augusto post decem et septem annos regni sui defuncto, Anastasius successit imperio, regnans per annos 27, Theodericus uero per idem tempus pacifice regnans in Italia, Rome miranda fecit edificia, et per singula queque loca celebriora regia sibi construxit habitacula.  Mortuo autem Anastasio et ipso heretico, Iustinus imperium adeptus est. Qui dum esset orthodoxus, cernens in partibus Orientis illo adhuc tempore Arrianam heresim per singula loca uigere, pro ardore catholice fidei decertabat hereticos dissipare, sextoque imperii sui anno precepit, ut ubique hereticorum ecclesias catholici consecrarent episcopi. Hoc audiens Theodericus, Arriana lue pollutus, Iohannem papam simulque cum eo Theodorum atque Agapitum, consulares uiros, aliumque Agapitum patricium Constantinopolim ad Iustinum imperatorem direxit, mandans illi minando, quia, nisi hereticis  ecclesias suas quantocius redderet eosque in pace degere sineret, uniuersos Italie populos ipse gladio extingueret. Qui peruenientes ad augustum, cum ab eo digne, ut competebat, suscepti essent, magnis cum fletibus postulabant, ut sue legationis seriem, quamuis esset iniusta, libenter exciperet et Italie periture consuleret. Quorum fletibus Iustinus permotus, eis quod petebant concessit, Arrianosque sue potestati dimisit. Cumque hi in itinere demorarentur, Theodericus rabie iniquitatis sue stimulatus, Simmachum patricium et Betium senatorem et exconsulem gladio trucidauit.

His quoque diebus extincto a Francis Alarico Wisigotharum rege, Theodericus per Hibbam comitem suum plus quam 30 milia Francorum cedens, post  mortem Alarici generi [882 1Kb] sui, Thiodem, armigerum eius, tutorem Amalrici nepotis sui constituit. Iohannes uero papa rediens a Constantinopoli, cum sociis itineris sui uenit ad Theodericum Rauennam. Ille uero per maliciam impietatis et crudelitatis sue, pro eo quod a Iustino, catholice fidei defensore, honorifice suscepti essent, carceri eos mancipauit et famis afflictione interfecit. Sed hanc immanissimam eius crudelitatem diuina mox animaduersio secuta est; nam nonagesimo nono post hoc facinus die subita morte defunctus est. Cuius animam, ut sanctus Gregorius in dialogo scribit, solitarius quidam uir magne uirtutis apud Lipparam insulam uidit inter Iohannem papam et Simmachum patricium discinctum et discalciatum deduci et in ollam uulcani demergi.   Ante tamen, cum adhuc ualeret, sed iam senior, conuocans Gothos et gentis sue primates, Athalaricum, Amalsuinde filium uix decem annorum, regem constituit, exhortans suos, ut regem colerent, senatum populumque Romanum amarent, principem Orientis placatum semper et propicium habere curarent.  Quo defuncto, Gothi, ut precepit Theodericus, Athalaricum cum matre sua preficiunt regno, hoc quod preceptum erat custodientes, quam diu Athalaricus et mater eius uiuebant, qui pene per octo annos regnabant. Iustino autem augusto post octo imperii sui annos defuncto, Iustinianus, sororis eius filius, successit imperio. Cui Athalaricus tam suam adolescentiam  quam matris uiduitatem commendauit, sed breui post tempore humanis rebus excessit. Tum materne sexus fragilitatem Gothi dum spernerent, secum deliberans, ipsa Theodatum consobrinum suum germanitatis gratia accersitum a Tuscia, ubi priuatus in propriis laribus uiuebat, in regno locauit. Qui post aliquantum tempus, immemor consanguinitatis et beneficii, a palatio eam abstractam in insulam laci uulsini relegauit, ubi paucissimos dies in tristicia degens, ab eius satellibus in balneo strangulata est. Quod audiens imperator, magna ira contra Theodatum accensus est.  Sentiens autem hoc Theodatus, beatum Agapitum papam direxit ad  Constantinopolim, ut per cum gratiam imperatoris acquireret. ueniens autem pontifex ad imperatorem, cepit habere colloquium [883 1Kb] cum eo [884 1Kb] de fide, et inuenit eum doctrinam Euticetis habere. Quem cum pontifex pro errore increparet, ille minis eum aggressus est; sed in fide catholica papa immobilis stabat, et ad imperatorem dicebat: Ego desideraui uenire ad Iustinianum imperatorem christianissimum, sed ut uideo, inueni Diocletianum. uidens autem imperator constantiam eius, ex uoluntate Dei acquieuit monitis illius; sed non multo post idem pontifex ibi defunctus est. Iustinianus uero Bilisarium patricium, iam de Wandalis in Africa triumphantem, contra Theodatum [885 1Kb] misit, ut et Italiam a seruitio Gothorum liberaret.  ueniente autem Bilisario  in Siciliam, omnes qui ibi erant Gothi cum duce suo Sinderith ultro se Bilisario tradiderunt. Theodatus uero generum suum Euermundum cum exercitu misit ad custodiendum fretum, ubi est exitus de Sicilia; sed ille audiens euentum rerum in Sicilia, ultro se ad pedes aduenientis [886 1Kb] Bilisarii misit, Romanis optans seruire principibus. Quod Gothorum sentiens exercitus, susspectum Theodatum a regno pellendum clamitat, et Witigem, qui eius armiger erat, ad rebellandum in regnum eleuat. Qui leuatus in regnum Romam ingreditur, premissisque Rauennam fidelissimis sibi uiris, Theodatum occidi precepit, ipseque post paucos dies Rauennam ueniens, Mathesuindam, Amalsuinde filiam, ui sibi in matrimonium copulauit.

  Bilisarius uero conceptas contra Theodatum belli uires in Witigem conuertit, egressusque de Sicilia, Romam uenit. Gothi autem qui ibi habitabant nocte egredientes Romam, portasque relinquentes apertas, fugerunt Rauennam. Witigis autem ut talia cognouit, cum magno exercitu Romam uenit; sed Bilisarius, cernens non aptum sibi tempus ad pugnandum, quia fames magna eo anno obpresserat mundum, inclusit se infra Romam, positis custodibus, qui ex omni parte custodirent eam. Gothi uero omnia foris deuastantes, cum per annum integrum obsiderent Romam, immisso super se terrore, fugerunt Rauennam. Iterum Witigis collecto exercitu uenit contra Bilisarium in pugnam, commissaque pugna, multi ex parte Witigis mortui  sunt, ipsumque fugientem Iohannes militie magister insecutus, uiuum apprehendit Romamque ad Bilisasarium duxit, quem ille secum Constantinopolim uexit. Quem uidens Iustinianus, gauisus est, et non post multum tempus fecit eum patricium, illeque ibi plus quam biennium moratus, defunctus est.  Cuius uxorem Mathesuindam imperator dedit fratri suo Germano patricio, de quibus natus est filius nomine Germanus, in quo, coniuncta stirpe Aniciorum et Amalorum, spes utriusque generis et gentis posita est.  Postquam autem Witigis captus est, Gothi Transpadani Heldebadum sibi regem constituunt, qui eodem anno interemptus est. Cui successit  Erarius, et ipse necdum expleto anno iugulatur. Dehinc Baduillam, qui et [887 1Kb] Totila dicebatur, sibi preficiunt, moxque collecto undique exercitu, totam Italiam inuaserunt.  Exinde cum percurrerent Campaniam, idem Totila ueniens ad cenobium beati patris Benedicti, qui tunc in monte Cassino magnis uirtutibus claruit, ab eo talia audiuit: Multa mala facis, multa fecisti, iam iniquitate compescere. Equidem mare es transiturus, Romam ingressurus, nouem annis regnabis, decimo morieris. Inde digrediens per Lucaniam, inuadit Siciliam, indeque reuertens, Romam petit, eamque obsidione concludit. Romanis itaque fame laborantibus nec menia diutius tueri ualentibus, a porta Ostiensi Totila ingressus est. uolens autem parcere Romanis,  per totam noctem clangere buccina iussit, quo se a Gothorum gladiis aut in ecclesiis tuerentur aut quibuscumque modis occulerent. Habitauit uero cum Romanis aliquantum temporis quasi pater cum filiis, sed hanc animi benignitatem ei, qui antea nimie crudelitatis erat, beati Benedicti ammonitio, ut coniici datur, conferebat. Elapsi sane ex Urbe quidam e numero senatorum Constantinopolim afflicti properant, quibus calamitatibus Roma subiceretur, principi narrant . Qui statim Narsetem eunuchum, cubicularium suum, Italie fecit exarchum, Romamque cum manu ualida dirigit, ut afflicte Rome quantocius subueniret. Is ad Italiam ueniens, legatos ad Alboin regem Longobardorum  misit, qui tunc in Pannonia habitabant et Romanis amici erant, mandans ei, quatinus sibi pugnaturo cum Gothis auxilium ministraret. Tunc Alboin electam e suis magnam manum direxit. Qui per maris Adriatici sinum transuecti Romanisque sociati, magnum cum Gothis certamen inierunt. Quibus ad interitum pene consumptis, regem eorum Totilam, qui iam per [887 1Kb] decem annos super eos regnauerat, Narses interfecit, et uestimenta eius cruentata [888 1Kb] cum corona, lapidibus preciosis ornata, regiam urbem misit, que iactata sunt ad pedes imperatoris coram senatu. Deinde urbes eorum duas munitas, id est ueronam et Brixiam, suscipiens, uniuersam Italiam cum Romana ciuitate ad rei publice iura reduxit, et Longobardos honoratos cum magnis muneribus ad propria  remisit. Qui omni tempore quo Pannoniam possederunt Romanis aduersus emulos adiutores fuerunt. Sic igitur famosum regnum fortissimamque gentem Gothorum diu regnantem, tandem post mille 40 [889 1Kb] annos uictor diuersarum gentium Iustinianus imperator et prius per Bilisarium et post per [890 1Kb] Narsetem uicit, omnemque Italiam ab eorum seruitute liberatam, pristine libertati restituit.

 Hec Iordanis quidam grammaticus, ex eorumdem stirpe Gothorum progenitus, de Getarum origine et Amalorum [891 1Kb] nobilitate, non omnia que de eis scribuntur et referuntur, ut ipse dicit [892 1Kb] , complexus, exarauit, sed breuius pro rerum notitia huic opusculo inseruimus. His perlectis diligenterque perspectis, perpendat qui discernere nouerit, quomodo illud ratum teneatur, quod non solum uulgari fabulatione et cantilenarum modulatione usitatur, uerum etiam in quibusdam cronicis annotatur , scilicet quod Ermenricus tempore Marciani principis super omnes Gothos regnauerit, et Theodericum, Dietmari [893 1Kb] filium, patruelem suum, ut dicunt, instimulante Odoacare, item, ut aiunt, patruele suo, de uerona pulsum, apud Attilam Hunorum  regem exulare cegerit, cum hystoriographus narret, Ermenricum regem Gothorum multis regibus dominantem tempore ualentiniani et ualentis fratrum regnasse, et a duobus fratribus Saro et Ammio, quos coniicimus eos fuisse qui uulgariter Sarelo et Hamidiech [894 1Kb] dicuntur, uulneratum, in primordio egressionis Hunorum per Meotidem paludem, quibus rex fuit ualamber, tam uulneris quam Hunorum irruptionis dolore defunctum fuisse, Attilam uero postea ultra 70 annos sub Marciano et ualentiniano cum Romanis et Wisigothis Aecioque duce Romanorum pugnasse et sub eisdem principibus regno uitaque decessisse; ac dehinc imperante Gothis Walamiro, Theodericum, fratris sui Dietmari filium,  Leoni augusto iam septennem a patruo fidei causa obsidem datum, et ab eodem Leone postea patri iam imperanti Gothis fuisse redditum, patrique defuncto in regnum successisse, sed mox a Zenone augusto Constantinopolim accitum familiariterque tractatum, Italie regnum accepisse, quod tunc Odoacar cum Thurcilingis et Rugis aliisque nationibus, inuito Zenone, possedit, quem Theodericus post multa certamina dediticium interemit. Hinc rerum diligens inspector perpendat, quomodo Ermenricus [895 1Kb] Theodericum, Dietmari filium, apud Attilam exulare cegerit, cum iuxta hunc hystoriographum contemporalis eius non fuerit. Igitur aut hic falsa conscripsit, aut uulgaris opinio fallitur et fallit, aut alius Ermenricus et alius Theodericus dandi sunt Attile  contemporanei, in quibus huiusmodi rerum conuenientia rata possit haberi. Hic enim Ermenricus longe ante Attilam legitur defunctus, Theodericus uero post mortem Attile siue in ipso mortis eius confinio scribitur natus, quinta generatione posteritatis Witulfi, fratris Ermenrici, progenitus. Dietmarus autem, pater eius, alios fratres habuisse non legitur quam Walamirum et Witimarum, quorum  prior sub Attila regnans, post mortem eius se Hunorum ditioni subduxit, et sine filiis mortuus Dietmaro fratri regnum reliquit, alter uero filium omonimum sibi Witimarum habuit, qui post obitum patris, relicta Italia, Gallias secessit.

1.  A. D. 378. Regnante ualente post mortem fratris sui ualentiniani cum Gratiano et ualentiniano, filiis eiusdem fratris sui, Basilius Cesaree Capadocie, uir sapientissimus et continentissimus, claruit, sed [896 1Kb] superbie, ut aiunt, uitio laborauit.

2. A. D. 379. Athanasius [897 1Kb] Alexandrinus episcopus 66o sacerdoti sui anno migrans, Petrum successorem reliquit .

3.  A. D. 380. Gothi ab Hunis expulsi,  diffunduntur per Traciam.

4. A. D. 381. Gothi fame compulsi, rebellant ualenti, quos ille bello petens, sed exercitu occiso, fugiens, in casa quadam uiuus crematur, anno 15o regni sui, quorum, 11 cum fratre, 4 post illum regnauit .

Anni Gratiani.

Anno dominice incarnationis 382, Urbis uero condite millesimo 133. Gratianus, filius ualentiniani, 39us [898 1Kb] ab Augusto, post mortem patrui sui ualentis electus est ad imperium, et regnauit cum fratre suo ualentiniano annos 6, cum prius regnaret annis 4 cum patruo. Eo tempore apud Mediolanum beatus Ambrosius [899 1Kb] hic [900 1Kb] hymnos canendos in ecclesia primus composuit---apud Turonos beatus  Martinus magnis lampabant [901 1Kb] uirtutibus, totoque orbe doctrinis et scientia clari [Gregorius [902 1Kb] Nisenus, Gregorius Nazanzenus et apud Bethleem Hieronimus radiabant . Theophylus Alexandrinus [903 1Kb] episcopus cyclum de obseruatione pasche per centum annos digessit, quem laterculum uocauit, totoque orbe doctrinis et scientia clari] apud Bethleem beatus Hieronimus presbyter, apud Ypponem Africe ciuitatem sanctus Augustinus episcopus radiabant.

 Igitur Gratianus admodum iuuenis, cum inestimabilem multitudinem hostium Romanis infusam finibus cerneret, fretus Christi potentia, longe impari militum numero sese in hostem dedit,  et apud Argentariam Gallie opidum plus quam 30 milia Alamannorum interfecit. Deinde audiens Traciam Daciamque et Pannoniam tanquam genitales terras a Gothis atque omni pernicie atrocioribus Hunis et Alanis possideri, Pannoniam uenit. Ea tempestate Theodosius, Theodosii filius, tam propter parentum nobilitatem, quam propriam fortitudinem habebatur nominatissimus, sed inuidia dissimilium fatigatus, in Hyspania morabatur, ubi et ortus fuerat  et nutritus. Cumque imperator fratrem suum adhuc puerum cerneret, et quid faceret hesitaret, quippe cum barbari, uictoriis elati, inexpugnabiles uiderentur, eadem prouisione, qua Nerua quondam elegerat Hyspanum uirum Traianum, per quem res publica reparata est, accitum et ipse nichilominus ab Hyspania Theodosium magistrum militie fecit, eumque contra barbaros cum expeditione misit. Qui uadens, fortiter cum illis maximis Scythie gentibus pugnauit, et feliciter triumphauit. Mox dux optimus, exercitu disperso per urbes, ipse uelociter ad principem remeauit, ipseque triumphorum suorum nuncius extitit. Quod dum imperator pre admiratione non crederet, inuidi dicebant, eum fugisse et exercitum perdidisse. At ille derogantes sibi rogat dirigi,  qui uiderent multitudinem peremptorum. His uerbis imperator flexus, direxit qui res actas sibi nunciarent. Porro dux optimus inter hec uidit in uisione, quod sanctus Miletius, Antiochene ciuitatis episcopus, eum indueret imperiali clamide et corona caput eius ornaret. Hec cum ille retulerit [904 1Kb] mane cuidam amicorum, ille clarum esse dixit somnium, et nichil enigmaticum, nichil habere dubium. Post paucos autem dies qui missi fuerant redierunt, peremptaque multa hostium milia narrauerunt. Quamobrem letatus princeps Gratianus, fauentibus cunctis, Theodosium, tricesimum tercium etatis annum gerentem, apud Sirmium purpura induit, Orientisque et Tracie simul imperio prefecit [905 1Kb] . Igitur Theodosius Constantinopolim triumphans intrauit, et ne  assidue pugnando Romanum populum fatigaret, cum Athalarico Wisigothorum rege pacem fecit, eundemque Constantinopolim [906 1Kb] uenientem benigne suscepit, ibique defunctum honorifice sepeliri fecit, et hac benignitate omnes Gothos [907 1Kb] Romano imperio subiugauit. ueniens autem Thesalonicam, egritudinem incurrit, cupiensque baptizari, Anatholium, eiusdem ciuitatis episcopum, requisiuit, cuius esset fidei. Quo respondente, quod Arriana pestis in Ylliricum non ualuisset accedere, sed fidem Niceni concilii inuiolatam seruarent, libenter eius uerba suscipiens, baptizatus [908 1Kb] atque ab egritudine liberatus est [909 1Kb] . Inter hec Archadium filium suum consortem sibi fecit in imperio, in Italia uero puero satis existente  ualentiniano, rerum curam Probus exconsul et prefectu shabebat. Iustina uero, mater ualentiniani, cum esset Arriana, uiuente quidem uiro, ledere christianos orthodoxos non preualuit, sed eo mortuo, cum filius esset ualde iuuenculus, Mediolanum ueniens Ambrosio episcopo erat infesta, ita ut iuberet eum exilio destinari. Cumque [910 1Kb] iuberet eum exire de ecclesia, Ambrosius ait: Ego sponte hoc non ago, ne lupis ouium septa aut blasphemantibus Deum uidear  contradere; hic, si placet, occide, hoc loco mortem prona suscipiam uoluntate

Ea tempestate Maximus, uir quidem strenuus atque imperio dignus, si contra sacramenti fidem per tyrannidem non emersisset, inuitus ab exercitu in Britannia imperator factus, in Galliam transiit, exceptusque a legionibus Gratiano infensis, eundem, subita incursione perterritum atque in Italiam transire meditantem, dolo circumuenit et occidit Lugduno, fratremque eius ualentinianum cum matre Iustina expulit ab Italia. . Qui tamen iustissimam cum matre sua luit penam, que et ipsum Arriana heresi polluit et eminentissimum catholice fidei doctorem Ambrosium episcopum perfida obsidione uexauit.  ualentinianus autem Constantinopolim ueniens,  a Theodosio paterna pietate est susceptus, et imperio est restitutus; sed ab Eugenio quodam, prius grammatico, tunc autem militanti in palatio, et ab Arbogasto quodam facinoroso corruptis cubiculariis, ab eisdem dormiens strangulatus est, atque ut uoluntariam sibi mortem consciuisse putaretur, laqueo suspensus est.

2.  Anno dominice incarnationis 383o, qui est Gratiani secundus, Theophilus [* 1Kb] pascales circulos inchoauit:

3. A. D. 384. Synodus 150 episcoporum Constantinopoli aduersus Macedonium congregatur sub Damaso  papa, [* 1Kb] qui 26 [911 1Kb] annis regebat ecclesiam.

4. A. D. 385 [* 1Kb] .

5.  A. D. 386. Archadium [912 1Kb] Theodosius pater consortem regni facit.

6.  A. D. 387. Maximus ex Britannia in Gallias ueniens regnumque sibi usurpans, Gratianum  apud Lugdunum occidit, fratrem uero eius ualentinianum Italia expulit.

Anni Theodosii.

1.  Anno dominice incarnationis 388, Urbis uero condite millesimo 139. Theodosius, genitus patre Theodosio, matre Thermantia [913 1Kb] , 45us [914 1Kb] ab Augusto, interfecto per Maximum Gratiano, imperium Romanum solus [915 1Kb] obtinuit, mansitque [916 1Kb] in eo annis 11 [917 1Kb] , cum iam in Orientis  partibus sex annis Gratiano uiuente regnasset, ualentinianum tamen, fratrem Gratiani, quamdiu uixit, regnare permisit; ipse uero bellum aduersus Maximum, qui tunc Aquileie [918 1Kb] insidebat, suscepit, illumque a militibus propriis, cum uim imperatoris sustinere non possent, captum ac traditum peremit; uictorem quoque [919 1Kb] , filium eius, quem pater Gallis adhuc in etate infantili prefecerat, extinxit. Peracta uictoria, Theodosius cum ualentiniano uenit Romam, eratque cum eis pariter et Honorius ualde puer, quem pater post actam uictoriam a Contantinopoli euocauerat. Theodosius igitur Rome positus, multum profuit Urbi, alia prebendo, alia auferendo. Post hec relicto ualentiniano Rome, ipse cum Honorio Constantinopolim remeauit. ualentinianus uero cum  transiret in Galliam causa ordinande rei publice, fraude Arbogasti comitis sui et Eugenii grammatici, dormiens ab eunuchis cubiculariis pecunia corruptis suffocatus est, moxque Eugenio in principatum electo ab Arbogasto, collecta multitudine Francorum atque Gallorum preparauerunt se in pugnam contra Theodosium. Quod ille audiens, congregauit multitudinem militarem, filiumque suum Honorium constituit imperatorem. Misit autem Eutropium Eunuchum sibi fidelissimum [920 1Kb] in Thebaidam ad Iohannem monachum prescientia clarum, de quo legitur in uita patrum, ut aut eum uenire uolentem deduceret, aut nolentem de belli euentu requireret. Qui uenire nolens, mandauit ei, quod, interfecto tyranno, uictoria sit potiturus, sed ipse in Italia moriturus.  Relictis igitur ambobus filiis in urbe Constantinopolitana, Theodosius contra Eugenium pergit, moxque illi [921 1Kb] exercitus Wisigotharum plus quam uiginti millium occurrit; Eugenius itaque et Arbogastus cum transitus Alpium tenerent, Theodosius in summis Alpibus constitutus, ieiuniis et orationibus intentus erat. Circa gallorum uero [922 1Kb] cantum sopore constrictus, uidit in somnis, quasi iaceret in campo et astarent ei duo quidam uiri in uestibus albis, equis candidissimis residentes, iubentes eum habere fiduciam primoque diluculo preparare milites ad uictoriam, seque dicebant ad solatium sibi destinatos. Quorum alter dicebat, se esse Iohannem euangelistam, alter Philippum apostolum. Que uisio etiam alicui militi [923 1Kb] reuelata est. Qua uisione  comperta, uberiores in oratione lacrimas fudit, et in crastinum facta congressione, turbo uentorum maximus a parte Theodosii in ora hostium surrexit, qui tela, que ipsi mittebant, in ipsos retorquebat, ea uero, que ab eius parte missa sunt, ultra mensuram humani iactus per magnum inane portata ualenter hostibus infigebat. Eugenius itaque corruens ad pedes imperatoris, ueniam rogabat, sed a militibus circa pedes eius capite truncatus est; Arbogastus  uero propria se [924 1Kb] manu interfecit, consulatus Archadii anno tercio et Honorii secundo. Ad laudem uero Theodosii ob insignem uictoriam peta quidam nomine Claudianus, sed paganus, inter cetera huiusmodi uersibus Deo et homini testimonium cecinit:

O nimium dilecte Deo, cui militat ether,
Et coniurati ueniunt ad classica uenti.
Igitur Theodosius Mediolanum ueniens, post laborem publicum corpore fatigatus, egritudinem incurrit, et sperans se moriturum, potius de re publica cogitauit, considerans que solent hominibus euenire, imperatore moriente. Filium itaque Honorium de Constantinopoli uelociter euocauit, et imperatorem Rome ordinauit. Cumque Honorius Mediolanum  uenisset, pater ex egritudine releuatus, circum de uictoria celebrabat, et ante prandium quidem spectaculum quasi sanus exhibuit, post prandium uero repente pregrauatus, ad spectaculum uenire non potuit, filium tamen ludis adesse precepit; superueniente uero nocte, defunctus est, 16 Kal. Febr. anno imperii 17o, uite autem 40o. Fuit autem propagator rei publice et defensor eximius, clemens et misericors, communis cunctis, solo habitu differens a ceteris, in omnes honorificus, in bonos uero [921 1Kb] profusius. Quante autem mansuetudinis apud homines fuit, tante humilitatis coram Domino extitit. Quod [* 1Kb] in illo obedientie exemplo satis probatur, quam sancto Ambrosio episcopo, immo per illum Deo exhibuisse narratur. Quod quia est relatu ac  memoria dignum licet non suo loco, statui tamen memorandum, et pro utilitate legentium et pro opinione uirtutum.

Thesalonica est ciuitas grandis et populosa, in qua dum esset Theodosius, ibi seditio est orta, et quidam ex iudicibus tracti et lapidati sunt, unusque, ut aiunt , ex militibus, quem ille diligebat, occisus est. Hinc indignatus Theodosius, sicut se habent humane passiones, non refrenauit  iracundie infirmitatem, sed iusto furori immensam permiscuit crudelitatem. Ad ludos igitur circenses iussit inuitari ciues, et repente super omnes iniustos gladios precepit euaginari et una cum innocentibus nocentes perimi. Septem quippe milia hominum feruntur ibi occisa, non precedente iudicio, sed furibundo dictante animo. Huiusmodi cladem gemitus plenam audiens Ambrosius, cum princeps Mediolanum uenisset et ecclesiam sollemniter intrare uoluisset, foris ad ianuas ei [925 1Kb] occurrit, hisque illum sermonibus a sacri liminis ingressu prohibuit: Nescis, imperator, perpetrate a te necis  quanta sit magnitudo, neque post ausum tanti furoris mens tua molem tante presumptionis agnoscit. Sed forte recognitionem peccati prohibet potestas imperii; decet tamen, ut ratio uincat potestatem. Scienda est quippe natura eiusque mortalitas atque resolutio et puluis progenitorum, ex quo facti, ad quem redigendi sumus, et non flore purpureo fidentem, infirmitatem operti corporis ignorare. Cequalium es imperator et conseruorum; unus est enim Dominus omnium, rex et creator cunctorum. Quibus igitur oculis aspicies communis Domini templum? quibus calcabis pedibus [926 1Kb] sanctum illius pauimentum? Quomodo extendes manus, de quibus adhuc stillat sanguis innoxius? Quomodo huiusmodi manibus suscipies sanctum Domini corpus! Qua presumptione poculum preciosi  sanguinis percipies ore tuo, dum furore sermonum tuorum tantus iniuste sit sanguis effusus? Recede igitur, recede, nec secundo peccato priorem nequiciam contendas augere! Suscipe uinculum, quo te omnium Dominus nunc ligauit; est enim medicina maxima sanitatis. His sermonibus imperator obediens---erat enim diuinis eruditionibus nutritus, et aperte sciens que essent propria sacerdotum, que regum---gemens et deflens ac regalia remeauit. Cumque octo mensium continua transissent tempora, propinquauit natiuitatis Saluatoris nostri festiuitas. Imperator autem lamentationibus assiduis in palatio residens, continuas lacrimas incessabiliter expendebat. Ingressus autem tunc magister militie Rufinus, et singularem apud principem fiduciam habens, et uidens  eum in lamentatione prostratum, accessit et lacrimarum causas inquirit. At ille amarissime ingemiscens et uehementius lacrimas fundens: Tu, inquit, Rufine, ludis, et mea mala non sentis; ego autem lamentor et gemo calamitatem meam, quia seruis quidem et mendicantibus aperta sunt templa Dei, et proprium dominum ingredientes [927 1Kb] licenter exorant; michi uero ingressus ad eum non est, insuper etiam celi clausi sunt. Hec dicens, uerba singula singultibus irrumpebat. Rufinus [928 1Kb] : Curro, inquit, si tibi placet, pontificique precibus persuadeo, ut soluat uinculum quod ligauit. Ait imperator; Non suadebis Ambrosio; noui ego decretum illius esse iustum; neque reuerebitur imperialem potentiam, ut legem  possit preuaricare diuinam. Cumque Rufinus uerbis plurimis uteretur et promitteret Ambrosium esse flectendum, imperator eum pergere cum festinatione precepit; ipse uero spe data post paululum est secutus, credens Rufini promissionibus. Porro uir mirandus Ambrosius mox ut Rufinum uidit, ait: Impudentiam canum imitatus es, o Rufine [929 1Kb] , tante uidelicet necis auctor existens, et pudorem ex fronte detergens, nec erubescis, nec metuis, contra imaginem latrare diuinam. Cumque Rufinus supplicaret et imperatorem uenturum esse diceret, superno zelo accensus Ambrosius, ait: Ego tibi, Rufine, predico,  quoniam ingredi sacra limina eum prohibebo [930 1Kb] , si uero imperium in tyrannidem mutauerit, necem libenter suscipio [931 1Kb] Hec et alia plurima Rufinus audiens, nunciauit imperatori, monens ne de palatio procederet. At imperator hec in media iam platea cognoscens: Pergo, inquit, et iustas in facie suscipio contumelias. Cumque ad sacra limina peruenisset, in sanctam quidem basilicam non presumpsit intrare, sed inueniens antistitem in salutatorio residentem, supplicabat, ut eius uincula resolueret. At ille tyrannicam dicebat eius esse presentiam, eumque contra Deum uesanire et leges eius calcare. uerum imperator: Non, inquit, insurgo aduersus ecclesiasticas sanctiones, nec inique ingredi limina sacra contendo, sed te soluere uincula mea deposco et  communis Domini pro me exorare clementiam, nec michi ianuam claudi, quam cunctis penitentiam agentibus Dominus noster aperuit. Tunc antistes: Quam, inquit, penitentiam ostendisti post tantas iniquitates, quibus medicaminibus incurabilia uulnera plagasque curasti?---Tuum est, inquit imperator, edocere et medicamenta temperare, meum uero oblata suscipere. Tunc sanctus Ambrosius ait: Quoniam furori iudicium tuum commisisti et non ratio protulit sententiam sed iracundia, scribe legem, que decreta furoris euacuet; et 30 diebus sententia necis atque proscriptionis tantummodo [932 1Kb] maneat in litteris et iudicium expectet rationis, quibus diebus transactis, ira iam cessante, ratio causam iudicans apud semetipsam, que cognouerit sub ueritate disponat. In his enim diebus  cognosces, an iusta sit sententia quam protuleris, an iniusta; et si ratio probauerit iniusta que sunt prolata, disrumpet, si uero iusta, firmabit, dierum uero numerus ad hec examinanda sufficiet. Hanc ammonitionem imperator animo libenti suscipiens et optimam esse confidens, legem conscribi repente precepit et proprie manus litteris confirmauit. Quo facto, uinculum eius Ambrosius absoluit. Que lex hactenus obseruatur Constantinopoli. Est autem huiusmodi:

Â»Imperatores Gratianus, ualentinianus, Theodosius augusti Flauiano prefecto pretorii [933 1Kb] Yllirici.

Si uindicari in aliquos seuerius contra nostram consuetudinem pro cause intuitu iusserimus, nolumus  statim eos aut subire penam aut excipere sententiam; sed per dies 30 super statuta eorum sors et fortuna suspensa sit. Reos sane accipiant uincula, atque custodia et excubiis sollertibus uigilanter obseruentur.Â«

Sic igitur sacratissimus imperator ingredi limina sacra presumens, non stans Domino supplicauit, neque genua flexit, sed pronus in pauimento iacens, Dauiticam proclamauit uocem: Adhesit pauimento anima mea, uiuifica me secundum uerbum tuum, manibus  barbam capillosque euellens frontemque percutiens et pauimentum lacrimarum guttis aspergens, ueniam poscebat. Cumque tempus accederet, quo munus ad altare solebat offerre, surgens cum lacrimis, ingressus est. Cum uero obtulisset sicut solitus erat, intra cancellos stetit. Rursus autem Ambrosius non acquieuit, sed differentiam locorum edocuit, et primo quidem requisiuit quid ibi expectaret. Imperatore dicente, sustinere se sacrorum perceptionem mysteriorum, remandauit ei per suum archidiaconum: O imperator, interiora loca tantum sacerdotibus sunt collata, que ceteri nec ingredi nec contingere permittuntur. Egredere igitur, et hanc exspectationem cum ceteris habe communem. Purpura namque imperatores [934 1Kb] , non sacerdotes facit.  Tunc fidelissimus imperator etiam hanc traditionem animo gratanti suscipiens, remandauit: Non audacie causa intra cancellos mansi, sed in Constantinopolitana urbe hanc consuetudinem esse cognoui; unde gratias ago pro huiusmodi medicina. Tali ergo tantaque et presul et imperator uirtute clarebant. Ego autem utriusque opus ammiror, illius fiduciam, huius obedientiam, illius zeli feruorem, huius fidei puritatem. Porro regulas pietatis quas a magno sacerdote recepit, reuersus etiam in Constantinopolitana urbe seruauit. Nam dum festiuitatis tempore ad ecclesiam processisset, oblatis in altari [935 1Kb] muneribus, mox egressus est. Cumque Nectarius, tunc presul ecclesie, illi mandasset, cur intus stare noluisset, remandauit ei princeps: uix  potui discere, que differentia sit imperatoris et sacerdotis; uix enim inueni ueritatis magistrum [936 1Kb] ; Ambrosium namque solum noui digne uocari pontificem.

Habebat igitur imperator et aliam utilitatis occasionem, per quam de bonis operibus triumpharet. Coniunx enim eius diuinas leges eum sepius ammonebat, se ipsam tamen prius perfecte erudiens. Non enim regni fastigiis eleuata est, sed potius amore diuino succensa. Beneficii namque magnitudo maius ei desiderium benefactoris exhibebat. Repente namque ut uenit ad purpuram, claudorum atque debilium maximam habuit curam, non seruis, non aliis ministris [937 1Kb] utens; sed per semet ipsam agens, et  ad eorum habitacula ueniens, unicuique quod opus haberet prebebat. Sic etiam per ecclesiarum xenodochia discurrens, suis manibus ministrabat infirmis, ollas eorum tergens, ius gustans, coclearia offerens, panem frangens, cibosque ministrans, calices abluens, et alia cuncta faciens que seruis et ministris mos est celebrare. His autem, qui eam de rebus talibus nitebantur prohibere, dicebat: Aurum distribuere opus imperii est; ego autem pro ipso imperio hoc opus offero bona michi omnia conferenti.  uiro autem suo sepe dicebat: Oportet te, marite, semper cogitare, qui dudum fuisti, qui modo sis. Hec si semper cogitaueris, ingratus benefactori non eris, sed imperium, quod suscepisti, legaliter gubernabis, et harum rerum auctorem placabis. His sermonibus uelut optimam quandam utilitatem uirtutisque abundantiam coniugi offerebat.

Defuncto autem Theodosio 16 Kal. Febr., corpus eius Constantinopolim delatum est 6 Idus Nouemb. et ab Archadio filio suo [938 1Kb] sepulture traditum. Dimisit autem regnum duobus filiis suis, Archadio in Oriente, Honorio in Occidente, curam uero amministrationis uiris potentissimis mandauit habere, Rufino aule orientalis, Stilichoni occidentalis. Post paucos autem dies quando translatum est corpus  Theodosii, id est 15 Kalend. Decemb., etiam exercitus, qui cum eo fuerat contra Eugenium, reuersus est, et dum imperator Archadius ad portas occurrisset exercitui, milites Rufinum prefectum [939 1Kb] peremerunt. Erat enim suspectus, quasi tyrannidem meditaretur assumere et Hunos uel Gothos in [940 1Kb] Romanorum prouincias contra imperatorem euocare.

Eiusdem uero Theodosii temporibus apud Palestinam prouinciam in castello Emmaus natus est puer integer et perfectus, sed ab umbilico sursum diuisus, ita ut haberet duo pectora et duo capita et quoscumque sensus; et cum unus edebat et bibebat, alter non edebat; unus [941 1Kb] dormiebat, alter uigilabat; nonnunquam insimul dormiebant, insimul ludebant ad alterutrum et [942 1Kb] flebant, et utrique percutiebant  se inuicem. uixerunt autem annis ferme duobus, et unus quidem mortuus est, alter autem superuixit diebus 4.

2. Anno dominice incarnationis 389o, qui est secundus Theodosii post mortem Gratiani, idem Theodosius, uir uirtutibus plenus, ualentinianum, Italia expulsum a Maximo, in regnum restituit .  Reliquie sanctorum Geruasii et Prothasii ab Ambrosio reperte sunt.

4.  A. D. 391. Augustinus [* 1Kb] ad fidem conuersus, ab Ambrosio baptizatur.

 6. A. D. 393. Iohannes heremita claruit.

7. A. D. 394. Syricius papa 40us, sedit annis 8, decessitque 6 Kalend. Decemb [* 1Kb] .

8.  A. D. 395. Hieronimus librum, quem de illustribus uiris scripsit, hucusque perduxit,

9. A. D. 396. * 1Kb]

 10. A. D. 397. ualentinianus dolo Arbogasti 945 1Kb] occiditur, eiusque locum Eugenius inuadit.

11. A. D. 398. Theodosius Eugenium tyrannum superauit. Arbogastus [946 1Kb] sua manu se [947 1Kb] interfecit, Theodosius uero Mediolano in pace quieuit. Augustinus, doctor facundissimus, Hypponi ordinatur episcopus.

Hucusque ecclesiasticam hystoriam Eusebius [948 1Kb] Rufinus perduxit.

Anni Archadii et Honorii.

Anno dominice incarnationis 309, Urbis condite millesimo 150. Archadius et Honorius, filii Theodosii, 46o loco ab Augusto commune imperium, diuisis  tantum [949 1Kb] sedibus, tenuerunt, Archadius in Oriente, Honorius in Occidente [* 1Kb] ,  Tunc Rufinus patricius Archadio principi tendens insidias, Alaricum regem Gothorum, ut Grecias uastaret, missis clam pecuniis, inuitauit; sed detectus Rufinus ante portas urbis Constantinopolitane, ut supra dictum est, a militibus decollatus est, caputque eius cum dextera manu ad ludibrium per urbem circumductum est; uxoreque [950 1Kb] exulata, opes eius cunctas Eutropius spado promeruit [** 1Kb]  Gildo autem Africe comes a Theodosio dudum ordinatus, cognita morte eius, arbitratus parum spei in pueris, cepit Africam sibi uendicare. Cuius frater Mascezel cum esset fidelis, germani perfidiam detexit; ille autem duos filios fratris, cum pater  abiret, interfecit. Contra quem iam ut hostem idem Mascezel cum exercitu missus cum eum ualde coartaret, in fugam uersus, post paucos dies strangulatus est.

 Hesperiam uero plagam in regno Honorii imperatoris primum Radagaisus [951 1Kb] Scytha crudelissimus cum ducentis milibus Gothorum inundauit, qui omnem Romani populi sanguinem propinare deuouit.  Contra quem duo pagani duces Hunorum Huldinus et Sarus a Romanis conducti sunt; sed nolente Deo causam potentie sue per uirtutem hominum superare, diuinitus territus est Radagaisus,  fugiensque in Peculanum montem, ingenti undique timore [952 1Kb] concluditur; et dum fame sitique laborat, uolens fugere, solus conprehenditur a Romanis [953 1Kb] , missusque in carcerem, ibi mortuus est. Tanta uero multitudo de Gothis comprehensa est, ut sicut uilia pecora uenderentur; nam singuli Gothi singulis aureis uendebantur  Post Radagaisum Alaricus rex Gothorum Italiam intrauit, et ut superius in gestis Gothorum [954 1Kb] scriptum est, multa mala Romanis ceterisque inferens, apud  Consentiam mortuus est.  Cui succedens Athaulfus, consanguineus eius, quicquid ille reliquit, abrasit, et Placidam, Honorii sororem, auferens, in matrimonium accepit.

 Stilicho quoque comes, qui erat de perfida et dolosa gente Wandalorum natus, et erat socer Honorii, cuius filie due Maria et Hermantia altera post alteram principi Honorio desponsate sunt, sed utreque uirgines defuncte sunt, oblitus beneficiorum, oblitus consanguinitatis, regno eius inhiauit, et Alamannorum Sueuorumque gentes datis pecuniis super eum congregauit, quia Eucherium filium suum, christianis semper a puero insidias molientem, cesarem facere cogitauit; sed Honorius congregato exercitu cum eis pugnans, utrosque.  occidit. Quo anno et Archadius, orientalis imperator regnans post obitum patris annos 13, defunctus est anno etatis 31o, relinquens filium nomine Theodosium annorum 8, quem ante mortem suam appellauit imperatorem; qui succedens patri, regnauit annis 41, cum patruo Honorio 15, postea 26, qui fiunt 41. Huius tempore Claudianus et Prudentius pete insignes habentur 

Anni Archadii.

1.  Primo autem anno Archadii et Honorii, qui est annus dominice incarnationis 399, Iohannes heremita obiit.

2. A. D. 400. Sanctus Martinus ad superna migrauit.

 3. A. D. 401. Sanctus Ambrosius carne solutus est.

4. A. D. 402. Anastasius papa 41us ordinatus est, sedensque annis tribus, migrauit [955 1Kb] 5 Kalend. Mai.

5. A. D. 403 [* 1Kb] . Gothi Radagaiso et Alarico regibus Italiam predati sunt.

6. A. D. 404.  Synodus Alexandrie fit propter doctrinam Origenis.

7. A. D. 405. Innocentius papa 42us ordinatus, sedit annis 15, decessitque 4 Idus Martii. [* 1Kb]

 9.  A. D. 407. Seuerus uitam sancti Martini describit.

10. A. D. 408. [* 1Kb]

 13.  A. D. 411. Archadius imperator Constantinopoli moritur. [* 1Kb]

Anni Honorii.

 Anno dominice incarnationis 412, Urbis condite millesimo 163. Honorius post mortem fratris cum Theodosio, filio fratris, adhuc regnans annis 15, cum uideret rem publicam cottidie decrescere, elegit uirum fortem et pugnatorem, Constantium comitem, et transmisit eum ad Gallias. Constantinus enim quidam, Galliis occupatis, inuasit imperium; cuius hostes duo iuuenes locupletes, Didimus et uiridianus, assumptis propriis  seruis et uernaculis, sese patriamque defensare moliti sunt, capientesque filium eius Constantem, monachum fecerunt. Quem pater ex monacho cesarem fecit et contra illos misit. Sed Constantius ab Honorio missus, mox ut Galliam ingressus est, Constantinum apud Arelatem inclusit et occidit, filium uero eius Constantem in uienna Gerontius, comes Constantii, peremit. Quorum exicii immemores, Iouianus et Sebastianus item in Galliis tyrannidem moliuntur, sed et ipsi mox interficiuntur. Heraclianus quoque comes Africe cum tribus milibus armatis et septingentis nauibus ad depredandam Romam uenit; contra quem Marinus comes egressus, sic eum perterruit, ut cum una tantum naui Kartaginem [956 1Kb] fugeret, ubi et mox occisus est. In  his ergo diebus, precipiente Honorio et adiuuante Constantio, firma pax omnibus catholicis ecclesiis per uniuersam Africam reddita est, quamdiu preclarissimus magister ecclesie apud Ypponem [957 1Kb] Regium florebat Augustinus. Inter hec uallia, rex Gothorum, pacem fecit [958 1Kb] cum Honorio, et reddidit ei Placidiam sororem suam, quam ipse Constantio patricio, qui eam reuocauerat, in matrimonium dedit. Honorius uero postquam cum Theodosio, fratris sui filio, regnauit annis 15, et rem publicam pacificatam dimisit, Rome mortuus est.

4.  A. D. 415. Alaricus, rex Gothorum, Romam inuasit.

7. A. D. 418. Corpora sanctorum Stephani, Nichodemi et aliorum reuelata sunt [959 1Kb] .

 9. A. D. 420. Zosimus papa 43us [960 1Kb] ordinatus, sedit annum unum, decessitque 7. Kal. Ianuar. Hic constituit, ut diaconus leuam tegat.

10. A. D. 421. Bonifacius papa 44us sedit annis tribus, menses 8.

12.  A. D. 423. Sanctus Hieronimus migrauit anno uite 91o.

13. A. D. 424. Honorius apud Rauennam Constantium consortem regni fecit.

14. A. D. 425. Celestinus papa 43us sedit annis  lere [961 1Kb] 9, decessitque 8 Kalend. Aprilis . Hic [962 1Kb] constituit Sanctus, Sanctus, Sanctus cantari. [* 1Kb]

15. A. D. 426. Honorius Rome moritur, anno imperii sui 30 964 1Kb] , quorum duos regnauit sub patre, 13 cum fratre, 15 cum filio fratris Theodosio . Faramundus, filius Marcomedis, regnauit in Francia .

Paulus [965 1Kb] Orosius presbyter librum suum hystoricum a conditione mundi hucusque perduxit.

Anni Theodosii iunioris.

  Anno dominice incarnationis 427, Urbis condite millesimo 178. Theodosius iunior, Archadii filius, nepos Theodosii magni, 47o loco ab Augusto, solus tenuit imperium, cum antea regnaret cum patruo Honorio annos 15; imperauit autem postea annis 26, qui sunt anni 41.  Honorio autem defuncto, Iohannes quidam regnum occidentale inuasit, misitque legationem ad Theodosium imperatorem, suscipi deprecans. Qui, legatis in carcerem trusis, Ardubarium pretorem contra eum misit, quem ille apud Rauennam aggressus, inclusit. Quo Theodosius agnito, ualentinianum, amite sue Placidie ex Constantio filium, cesarem fecit, et cum matre sua ad recipiendum occidentale regnum direxit, et Asparem, Ardubarii [966 1Kb] filium, ante  eum contra Iohannem misit. Angelus autem Domini in habitu pastoris apparens, deduxit Asparem et qui cum eo erant per paludem, que Rauenne adiacuit prius inuia [967 1Kb] , quam tunc Deus fecit peruiam, uenientesque Rauennam, portas inuenerunt apertas, et ingredientes, tyrannum Iohannem occiderunt, Ardurbarium a uinculis absoluerunt. ualentinianus igitur ueniens Italiam, consensu omnium factus est imperator, ideoque ex decreto Theodosii augustus appellatur.

Eodem tempore erant Gothi et alie gentes multe ac magne trans Danubium, Hyperboreis locis inhabitantes, ex quibus rationabiliores erant quatuor, Gothi, Hypogothi, qui et Wisigothe, Gepide et  Wandali, nomen tantum et nichil aliud mutantes unaque lingua utentes; omnes autem erant fidei Arriane. Isti sub Archadio et Honorio Danubium transeuntes, locati sunt in prouinciis Romanorum, et Gepide quidem, ex quibus postmodum diuisi sunt Longobardi et Auares, uillas que sunt circa Sygedonem et Syrmium habitauerunt; Wisigothe uero post Alaricum depopulantes Romam, in Gallias abierunt et que ibi sunt obtinuerunt, Gothi autem, qui et Ostrogothe, Pannoniam primum habitauerunt, deinde nono decimo anno imperii Theodosii iunioris Tracie uillas habitauerunt, ibique per quinquaginta et octo  annos morantes, Occidentis quoque obtinuerunt imperium. Porro Wandali, sociatis sibi Alanis et Germanis, qui tunc Franci uocabantur, transeuntes Ninum fluuium Modigisclo duee, habitauerunt in Hyspania.

Eo tempore fuerunt duo pretores, Aecius et Bonifacius, quos Theodosius, postulante ualentiano, Romam direxit. Cumque Bonifacius principatum Africe percepisset ibique gloriose ageret, inuidia ductus Aecius accusauit eum apud Placidiam, matrem ualentiniani, quod rebellationem meditaretur, ceterum Bonifacio scripsit: Si accersitus fueris, accedere noli; incusatus enim es, et dolose uocant te imperatores. Cui credens Bonifacius, accedere distulit accersitus. Tunc imperatores Aecium quasi  deuotum acceperunt, et aduersus Bonifacium duo duces, Mauortius et Galbio, missi sunt, sed ab eo interempti sunt. Rursus contra eum Sigiswaldus comes dirigitur. Bonifacius uero cernens, se Africam tenere non posse, transfretauit in Hyspaniam ad Wandalos et Alanos, et cum Modigisclus iam mortuus esset, filios eius Guntharium et Geisericum suasit in Africam uenire eamque possidere. Qui uenientes, totam pene [968 1Kb] Africam ferro et flamma rapinisque dissipauerunt. Sub hoc turbine beatissimus Augustinus Hypponensis episcopus, ne ciuitatis sue ruinam cerneret, tercio mense obsidionis eius migrauit ad Dominum, septuaginta et sex uite annis expletis, ex quibus 40 in clericatu uel episcopatu transegerat. Interea quidam senatorum, amici Bonifacii,  falsam accusationem Aecii intimauerunt Placidie, ostendentes ei epistolam ab eodem ad Bonifacium scriptam. At illa stupefacta, Aecium quidem non lesit, Bonifacio uero uerbum exhortatorium, ut securus ueniret, cum iuramentis misit. Qui ueniens, suspicionem dissoluit, et magister militum effectus, non multo post morbo extinctus est. Deinde Romani dederunt Wandalis partem Africe ad habitandum, facta pace cum eis. Mortuo autem [969 1Kb] Gunthario, Geisericus Alanorum et Wandalorum [970 1Kb] imperator factus est. Qui quoniam Arrianus erat, infra limites habitationis sue in Africa persecutionem contra christianos fecit, catholicam fidem cupiens subuertere, multosque episcopos catholicos in tantum persecutus  est, ut priuatos ecclesiarum suarum iure de ciuitatibus expelleret. Deinde Kartaginem simulata pace inuadens, omnes diuitias et ornamenta ecclesiastica abstulit.

ualentinianus autem augustus, Constantii et Galle filius, ad Theodosium consobrinum suum Constantinopolim profectus, filius eius Eudoxiam, quam sibi Eudoxia genuit, in matrimonium accepit, Romamque rediit.

Tricesimo autem anno imperii Theodosii terremotus magni facti sunt Constantinopoli per quatuor menses, ita ut timentes Bizantii, extra ciuitatem in  loco qui dicitur Campus una cum episcopo Proculo perseuerarent in letaniis ad Deum uociferantes. Quadam ergo die terra fluctuante et omni populo attentius kyrie eleison clamante, circa horam terciam omnibus uidentibus quidam adolescentulus in erem subleuatur, audiuitque uocem dicentem sibi, ut nunciaret episcopo ac populo letanias facere et sic dicere: Sanctus Deus, sanctus fortis, sanctus immortalis, miserere nobis, nichil aliud apponentes. Quod cum fieret, terremotus cessauit. Porro beata Pulcheria, soror Theodosii, una cum fratre super hoc miraculo ualde mirata, sanxit per uniuersum orbem hunc ymnum taliter decantari. Sub his fere diebus Roma tanto terremotu concussa est, ut plurima edificia corruerent.

 Per hec tempora rex Hunorum Attila dum Tracias et Ylliricum deuastaret, coactus Theodosius, legatione ad eum missa, sex milia librarum ei pro recessu prebuit et mille librarum tributum annuum promisit.

Post hec Theodosius morbo consumptus, apud Constantinopolim obiit, anno imperii 41o. Fuit autem sapiens multum, patientia et clementia uniuersos precellens. Sic enim fuit clemens, ut si quando aliquis dignum morte quippiam committeret, non usque ad portas ciuitatis moriturus perueniebat, sed eius clementia mox subsequens eum reuocabat. Quem cum quidam familiarium interrogaret, cur nullum se ledentium morti subiugaret: Utinam, inquit,  michi esset possibile, etiam mortuos ad uitam reuocare. Nec tamen uir iste uitiis caruit; erat enim mobilis, omni uento circumdatus, unde et in cartis non perlectis se subscribebat. Hoc autem mortuo, beata Pulcheria, soror eius, nondum morte eius diuulgata, Marcianum, in religione et pudicicia conuersantem senem, et idoneum uirum, ad se acceruersantem senem, et idoneum uirum, ad se accersiuit, eique dixit: Quoniam imperator mortuus est et ego te elegi tanquam beneplacentem ex omni senatu, da michi uerbum, quod uirginitatem meam custodias, quam Deo deuoui, et pronunciabo te imperatorem. Quod illo cum sacramento pollicente, accersito patriarcha Anatholio cum omni senatu, pronunciauit eum Romanorum imperatorem. Huius tempore sanctus Seruatius floruit.

 Anni Theodosii.

2. A. D. 428 [971 1Kb] .

5.  A. 431. Aecius, multis Francis occisis, partem Gallie quam possederant recepit.  1Kb]

 6. A. D. 432. Cassianus collationes patrum scribit.

8. A. D. 434. Syxtus papa 46us sedit annis 8, obiit 5 Kal. Aprilis.

10. A. D. 436. Sanctus Germanus Autisiodori episcopus claruit.

11.  A. D. 437. * 1Kb] Synodus tercia uniuersalis 200 episcoporum sub Syxto papa congregatur in Epheso contra Nestorium.

12. A. D. 438. [* 1Kb]

 13. A. D. 439. Aecius Gundicarium Burgundionum regem uicit, petentique gratiam tribuit, quem Huni postea peremerunt 

14.  A. D. 440. ualentinianus filiam Theodosii accepit.

15.  A. D. 441. Iulianus Pelagianista hereticus a Syxto papa dampnatur. Terremotus magni facti sunt Constantinopoli.

16. A. D. 442. Leo papa 47us ordinatur, sedensque annis 16, migrauit 4 Kal. Iulii.

18.  A. D. 444. Theodosius bellum contra Wandalos [974 1Kb] inutiliter mouit.

19.  A. D. 445. Alani terram Gallie  ulterioris ui possident.

20.  A. D. 446. Sanctus Brictius Turonorum [975 1Kb] episcopus migrauit.

21. A. D. 447. [* 1Kb] Eustochius Brictio successit.

23.  A. D. 449. Bleda Hunorum rex Attile fratris fraude percutitur.

25. A. D. 451. Merouecus [976 1Kb] , Clodii filius, regnauit in Francia annis 10.

26.  A. D. 452. Theodosius iunior, Orientis imperator, obiit anno imperii sui 41o, quorum 15 regnauit cum patruo Honorio, 26 cum ualentiniano  consobrino suo.

Anno dominice incarnationis 453o, ab Urbe condita 1204o. Marcianus, 48o loco ab Augusto, orientali aule preficitur imperator, et regnauit cum ualentiniano annis 7. Ceterum ualentiniani tempora huius uel superioris imperatoris asscribentur curriculis. Igitur ualentinianus, occidentalis rector imperii [977 1Kb] , pacem firmauit cum Geiserico, diuisa inter utrosque [978 1Kb] Africa. Geisericus uero dum de rerum successu etiam apud suos superbiret, ualida suorum  conspiratio facta est aduersus eum. Qua detecta, multos ex eis per diuersa occidit supplicia.  Marcianus autem admodum religiosus, et egentibus multa beneficia prestans, regnum, quod delicati decessores et predecessores eius, per annos fere 60 uicissim imperantes, minuerant, diuina prouisione sic reparauit, ut exultatio ingens cunctis accresceret [979 1Kb] . Nam cum Parthis et Wandalis, omnino regnum infestantibus, pacem instituit, Attile minas compescuit, Nouades [980 1Kb] Blemnesque, ex Aethiopia prolapsos, per Florum, Alexandrine urbis procuratorem, a finibus Romanorum expulit.  Inter hec beata [981 1Kb] Pulcheria dormiuit in Christo, que multa bona fecit et omnia sua pauperibus dereliquit; que imperator Marcianus, cum multa essent,  alacriter dispertiuit. Per hec tempora Hunorum rex Attila Gallias deuastans et Italiam irrumpere cogitans, ab Aecio et Gothorum rege Theoderico, ut in hystoria Gothorum scriptum est, deuincitur. Sed quia semper uirtus inuidiam parit, ualentinianus imperator timens prosperos Aecii successus, occidit eum, simulque Becium senatorem nobilissimum. Cum quibus pariter Occidentis imperium salusque rei publice [982 1Kb] corruit, nec ultra releuari potuit. Sed ualentiniano mors Aecii non impune cessit; nam sequenti anno a Transtila [983 1Kb] , Aecii milite, per consilium Maximi patricii et ipse confossus interiit, anno imperii sui 30o, ex quibus cum Theodosio socero suo regnauit 25, cum Marciano  5. Quo mortuo, Maximus inuasit imperium, et Eudoxie, ualentiniani uxori, ui sociatur. Que nullum fore auxilium a Constantinopoli existimans, Theodosio patre et Pulcheria amita defunctis, missa legatione Geisericum ex Africa inuitauit, qui subito per mare cum magna multitudine Italiam intrauit, cum adhuc beatus Leo Romanum regeret pontificatum. Perculsis [984 1Kb] itaque Romanis pro aduentu Geiserici, plurimi ex Urbe fugerunt, inter quos [985 1Kb] et Maximus fugiens, membratim a Romanis discerptus est, mense tercio tyrannidis sue. Geisericus autem inueniens Urbem uacuam, inuasit eam. Cui beatus Leo papa extra portam occurrit, et diuino nutu precibus eum in tantum deliniuit, ut cum omnia potestati eius essent tradita, ab incendio et occisione  atque suppliciis abstineret. Per 14 uero dies Romam omnibus diuitiis suis [986 1Kb] euacuabant, multosque captiuos exinde auferentes, Eudoxiam quoque que Geisericum ad hoc malum inuitauerat, cum duabus filiabus [987 1Kb] suis Africam deportabant [988 1Kb] . Hoc modo capta est Roma secundo postquam eam Alaricus inuasit, expletis ab eo tempore annis 43, a conditione sua [989 1Kb] 1207. Relicta itaque Urbe, Wandali per Campaniam  diffusi sunt, omniaque ferro et igne consumunt. Capuam ciuitatem nobilissimam destruxerunt, Nolam quoque urbem ditissimam et alias multas subuerterunt, Neapolim uero, quia erat firmissima, capere non ualebant, omnia tamen a foris dissipabant. Inter has angustias uir sanctissimus Paulinus, Nolane urbis episcopus, expensis pro redemptione captiuorum omnibus que habuit, se ipsum pro redimendo filio uidue tradidit, sicut beatus Gregorius in [990 1Kb] libro dialogorum  plenius scribit. At Geisericus postquam ditatus Italie opibus ad Africam rediit, filiam [991 1Kb] ualentiniani principis Trasamundo filio suo uxorem dedit, ex qua Hildericus natus est, qui quartus post Geisericum super Wandalos regnauit. Tres quippe filios Geisericus habuit, quibus  ante obitum suum ita regnum ordinauit, ut alius post alium iuxta etatis ordinem regnaret. Regnauit igitur primus post eum Hunericus, secundus Gunthemandus, tercius Trasamundus, post quem filius eius Hildericus quartus regnauit, qui matris monita sequens, catholicus fuit .

 Marcianus uero imperator, cum apud Constantinopolim septem annis regnaret, facta suorum conspiratione peremptus est.

 Huius tempore Ioannes baptista caput suum, iuxta Herodis quondam regis habitaculum reconditum, reuelauit duobus monachis orientalibus, qui Hierosolimam causa orationis uenerunt, quod deinceps Edissam Fenicis urbem perlatum, digno cultu est honoratum.

 Anni Marciani.

1.  Primo anno Marciani, qui est a dominica incarnatione 452us [992 1Kb] , Aecius Attilam superauit. [* 1Kb]

3. A. D. 453. Synodus quarta 630 [993 1Kb] episcoporum in Calcedone congregata [994 1Kb] sub Leone papa contra Euticen. [* 1Kb]

4. A. D. 456. ualentinianus Aecium patricium occidit.

5. A. D. 457. ualentianus ab amicis Aecii occiditur.

 6.  A. D. 458. Hylarius papa 48us ordinatur, sedit annis 7, decessitque 4 Idus Sept. Per hunc scripsit uicturius paschalem cyclum 532 annorum.

7.  A. D. 459. Marcianus Orientis imperator occiditur.

 Anno dominice incarnationis 460o, Urbis condite millesimo 211o.  Leo, Bessica ortus  progenie, ex tribuno militum imperator electus, et ab Anatholio patriarcha coronatus, 49o loco ab Augusto, regnum orientale accepit, et 16 annis tenuit. Qui deinde sequenti tempore filium suum Leonem socium sibi fecit in regno Occidentale uero imperium Mauronianus  quidam accepit apud Rauennam, sed quarto anno haut procul a Dertona ciuitate occisus est, statimque Seuerus sine iussu Leonis apud Rauennam imperator efficitur et augustus appellatur, sed et ipse post quatuor annos Rome defunctus est.  Post cuius mortem consensu totius militie Leo imperator Anthemium, diui Marciani generum, ex patricio cesarem faciens, Romam misit in imperium.  Sequenti anno Seruandus, qui prefectus erat in Gallia, uolens inuadere  imperium, ab Anthemio in [996 1Kb] exilium missus est. Rursus post annum Romanus patricius temptans fraudulenter accipere imperium, iussu Anthemii [997 1Kb] occisus est.

His temporibus Leo imperator Zenonem, generum suum, totius Orientis magistrum fecit, et Basyliscum, fratrem uerene uxoris sue, magistrum Africe constituit. Leo itaque imperator pacem faciens cum Ostrogothis, quibus tunc Walamir preerat, fratris eius Dietmari filium Theodericum, iam octauum etatis annum gerentem, obsidem accepit, quem tamen postea patri cum honore remisit .

 Per hec tempora inter Anthemium principem  eiusque generum Ricimerem patricium, qui tunc Mediolani positus preerat Ligurie, magnus discordiarum fomes exortus est, quibus se uir sanctitate conspicuus Epyphanius Ticinensis episcopus interponens, eos ad concordiam reuocauit; sed quia Ricimer de perfida erat gente Gothorum, pacem disrupit, et cum manu ualida ad Urbem tendens, Anthemium iam quarto anno regnantem occidit, sed non diu de perfidia sua letatus est; nam post mensem tercium excruciatus, languore interiit. Inter hec Olibrius a Leone augusto missus ad Urbem uenit, uiuoque adhuc Anthemio, regiam adeptus dignitatem, Placidiam, ualentiniani principis natam, duxit uxorem. Qui cum septem menses imperium tenuisset, morte propria Rome defunctus est. Post  cuius mortem Licerius apud Rauennam imperator factus est; sed anno sequenti ueniens cum exercitu Nepos patricius, Nepotiani filius, Licerium expulit, ipseque sumens imperium, illum in Salona ciuitate Dalmacie ordinauit episcopum .  Eo tempore Euricus apud Tholosam super Wisigothos regnauit, filius Teoderici, qui cum Aecio contra Attilam pugnans occubuit.

 Leo igitur imperator, postquam orientale imperium sedecim rexerat annis, Leonem, nepotem suum ex Ariagne filia, Zenonis filium, ordinans imperatorem, diem clausit extremum.  Leo itaque iunior cum paucis mensibus rexisset imperium manu sua coronans genitorem suum Zenonem constituensque imperatorem, rebus excessit humanis.  Mox Basyliscus magister Africe imperator acclamatus, Marcum filium suum cesarem fecit, et Zenobiam uxorem suam in augustam coronauit. Interea Zeno, totius Orientis magister, cum Ariagne uxore sua ad regiam perueniens urbem, susceptus est a populo et senatu; Basyliscus uero fugiens ad ecclesiam, imperiali dignitate, hoc est corona, in mensa diuina posita, ipse cum uxore sua Zenobia fugit ad  baptisterium. Zeno autem continuo imperialem nactus dignitatem, obtinuit imperium.

Anni Leonis.

1. Primo igitur anno Leonis, qui est dominice incarnationis 459 [998 1Kb] , corpus sancte Anastasie delatum est a Syrmio et repositum est in templo eius in porticibus Domnini.

2. A. D. 461. Hildericus  , Meroueci filius, regnauit in Francia annis 24  [* 1Kb]

3. A. D. 462. [* 1Kb]

 6. A. D. 465. Simplicius papa 49us sedit annis 12, migrauitque 6 Non. Mart. [* 1Kb]

8.  A. D. 467. Pictor quidam cum Saluatorem pingere presumpsisset secundum similitudinem Iouis, arefacta est manus eius; quem peccatum suum confessum sanauit Gennadius episcopus Constantinopolitanus.

9. A. D. 468. Translatus est apud Alexandriam Heliseus propheta in monasterium Pauli leprosi, qui leprosum sanauit, et leprosum fecit, et in ea que leprosi erant translatus est.

10. A. D. 469. [* 1Kb]

 11. A. D. 470. *1 1Kb]

 16.  A. D. 475. Leo 1001 1Kb] senior obiit; pro quo Leo iunior paucis mensibus regnauit. Anni Zenonis.

1. Anno dominice incarnationis 476o, ab Urbe uero condita millesimo 227o, Zeno, genere Isaurus, gener Leonis imperatoris, quinquagesimo loco ab Augusto adeptus imperium orientale, regnauit annis 16. Occidentale uero imperium Rome tenuit Nepos.  Quem Orestes patricius de regno proturbans, Augustulum filium suum imperatorem fecit,  sequentique anno cum rege Wandalorum Geiserico fedus statuit.

Dum hec Rome geruntur, Odoacar, genere Rugus, Thurcilingorum et Scyrorum Herulorumque turbis fretus, ab extremis Pannonie finibus Italiam contendit. Qui dum adhuc per Noricorum rura duceret exercitum, cognita fama serui Dei Seuerini, qui illis tunc degebat in locis, ad eum benedictionem petiturus accessit. Qui, benedictione percepta, egrediens a cellula, dum caput inclinaret, ne impingeret, eo quod procere stature esset, a Dei uiro futurorum prescio audiuit: uade nunc ad Italiam, Odoacar, uade uilissimis interim animantium pellibus indutus, multis cito plura largiturus. Hec uerba exitus uera probauit; nam postmodum per omnem  Italiam regnauit. Ingresso igitur Italiam Odoacari statim apud Ligurie terminos Orestes patricius occurrit; sed uidens multitudini tante se non posse resistere, intra Ticinum, que nunc Papia dicitur, se trepidus inclusit. ueniens autem Odoacar, expugnatam urbem intrauit, omnia rapinis uastauit, comprehensumque Orestem gladio trucidauit; indeque dispersi barbari omnem Italiam sine tarditate suo subdiderant iuri. Odoacar itaque prosperos sibi cernens successus accrescere, statim regiam arripuit dignitatem; Augustulus uero cernens uniuersam Italiam Odoacaris uiribus subdi, inopinabili metu perterritus, cum uix undecim mensibus rem publicam obtinuisset, sponte purpuram miserabilis abiecit  et imperialem maiestatem deposuit. Ita Romanum imperium toto orbe uenerandum et augustalis illa sublimitas, que ab Augusto quondam Octauiano 709o a condita Urbe anno cepit, in hoc Augustulo periit anno ab Urbe condita millesimo 227o, a Cesare uero, qui primus singularem in ea principatum arripuit, anno 524o, ab incarnatione Domini anno 477o. [* 1Kb] Igitur deiecto Augustulo, Odoacar Urbem ingressus, totius Italie regnum est adeptus, quod per 14 annos nullo inquietante obtinuit, donec Theodericus  rex Ostrogotharum, permittente Zenone augusto, Italiam possessurus intrauit. Quod qualiter sit actum, superius legi potest in hystoria Gothorum. Zeno itaque augustus dum prefuisset orientali regno annis 17, uite terminum accepit. Cuius frater Longinus imperium temptans inuadere, ab Ariagne repulsus est, et Anastasius silentiarius per eius suasum ab omni senatu et populo eligitur, indutusque purpura, eamdem Ariagnem in coniugio sortitur.

2. Anno dominice incarnationis 477. Felix papa quinquagesimus sedit annis 8. [* 1Kb]

 3.  A. D. 478. Odoacar Italiam intrauit.

4. A. D. 479. Corpus Barnabe apostoli et euangelium Mathei apostoli stilo ipsius scriptum inuentum est. [*1 1Kb]

8. A. D. 484. Clodoueus [1002 1Kb] , Hilderici filius, regnauit in Francia annis 30. Hunc [1003 1Kb] baptizauit sanctus Remigius.

9. A. D. 485. Gelasius papa 51us sedens annis 4, mens. 8, decessit 13 Kal. Decembr. [* 1Kb]

10.  A. D. 486. Hunericus rex Wandalorum, filius Geiserici, plus quam 334 episcopos catholicos exiliauit, quibusdam linguas abscidit, qui tamen loquebantur, quorum beatus Gregorius in  libro Dialogorum  meminit.

14. A. D. 489. [* 1Kb]

15. A. D. 490. * 1Kb] Anastasius papa 52us sedit annum unum, mens. decem.

17. [A. D. 492. [1005 1Kb] ] Symmachus papa 53us sedit annis 14.

 Anni Anastasii.

1.  Anno dominice incarnationis 492 [1006 1Kb] , Urbis autem condite millesimo 243o, Anastasius imperium accepit, et 27 annis regnauit, quinquagesimo primo loco ab Augusto;  Theodericus uero cum Gothis Romano presedit imperio; hic Arrianus, ille Euthicianus hereticus. His temporibus magna discordia facta est Rome propter Symmachum et Laurencium, quibusdam eligentibus Laurentium preter consuetudinem Romanorum, aliis uero sanioris consilii Symmachum diaconum. Pro qua causa facta sunt multa homicidia Rome ciuium Romanorum, clericorum etiam et sacerdotum per tres circiter annos, usque quo Theodericus princeps Romam uenit; qui quamuis Arrianus esset, habito  tamen synodo, Symmachum episcopum Rome firmauit, Laurentium uero in ciuitate Nucerina episcopum locari precepit. Qui tamen nullo pacto quiescens, sed sediciones commouens, a Symmacho deponitur et in exilium Dalmatiam mittitur. [* 1Kb]

Eodem tempore Trasamundus, Geiserici filius, qui iam super Wandalos regnauit, secutus patris et fratris perfidiam, ecclesias Dei clausit, et 220 episcopos in Sardiniam exiliauit, quibus beatus Symmachus papa cottidiana subsidia ministrauit.

Inter has tempestates beatus Fulgentius episcopus in confessione fidei et scientia claruit.

His ipsis diebus apud Africam dum Arrianus  quidam, Olimpius nomine, in balneo lauaretur et indigna quedam et blasphema uerba de sancte Trinitatis fide loqueretur, subito igneus gladius de celo uenit eumque percussit. Deuterius autem episcopus Arrianorum baptizans quendam Bizantii nomine Barbam, dum contra regulam fidei minorem Patre Filium et Spiritum sanctum asserens, diceret: Baptizo, te, Barbas, in nomine Patris per Filium in Spiritu sancto, subito aqua, in qua baptizare debuit, nusquam comparuit. Quod uidens qui baptizandus erat, confestim ad ecclesiam catholicam properauit, et iuxta morem recte fidei baptismum accepit.

Hisdem temporibus Alamundaro principe Sarracenorum baptizato, uenerunt ad eum duo episcopi  Arriani, suadentes ei, ut sue secte consentiret. Qui ab orthodoxis baptizatus et instructus, memorabiliter eos redarguit huiuscemodi fabula. Ait enim: Litteras accepi hodie, quia Michahel archangelus mortuus est. Illis uero dicentibus, hoc impossibile fore, ait princeps: Et quomodo Christus secundum uos uiuus crucifixus est, nisi naturarum esset duarum, quando quidem nec angelus mortuus est? Et ita cum confusione recesserunt episcopi. Huius Anastasii temporibus Clodoueus in Francia regnauit, qui et Alaricum regem Gothorum interfecit, et ab eodem Anastasio epistolas pro consulatus dignitate accepit .  Anastasius itaque  dum in heresi, qua dilapsus fuerat, perseueraret, Ormisda papa, Symmachi successor, misit ad eum Ennodium Ticinensem episcopum cum aliis catholicis, ut eum reducerent ad regulam fidei catholice, sed ille non solum monita eorum salubria spreuit, uerum etiam a conspectibus suis non sine iniuria expulit, nauique ueteri fragilique impositos, ne uspiam per totam Greciam ciuitatem ullam intrarent, precepit. Quam eius impiam temeritatem diuina mox ultio subsecuta est. Nam cum 27 imperii ageret annum, mortuus est. Quidam uero aiunt, quod fulmine percussus sit.

4.  A. D. 495. Theodericus Odoacarem interemit, et ipse Occidentis regnum 31 annis tenuit.

 7. A. D. 498. Trasemundus rex Wandalorum, filius Geiserici, catholicas ecclesias clausit, et 220 episcopos in exilium misit.

12. A. D. 503. Becius consul Rome plurima ingenii sui monimenta scribendo reliquit.

14. A. D. 505. Theodericus Romam uenit, et multa miranda edificia in ea construxit.

15. A. D. 506. Hormisda papa 54us sedit annis 9, decessitque 8 Idus Augusti.

20. A. D. 511. [* 1Kb]

21. A. D. 512 * 1Kb]

 22. A. D. 513. Clodoueus rex obiit, relinquens quatuor filios heredes regni .

23. A. D. 514. Lotharius, Clodouei filius, regnauit annis 51.

24. A. D. 515. Iohannes papa 35us sedit annis 2, mens. 9. [* 1Kb]

25.  A. D. 516. Theodericus filiam suam Amalasuindam dedit Eutharico.

27. A. D. 518. Felix papa 56us sedit annis 4, transiit 11 Kal. Ian.

 Anno dominice incarnationis 519o, Urbis condite millesimo 270o, Iustinus, genere  Illyricus, uir catholicus et senior multumque peritus, comes excubitorum, a militibus proficiens ad senatum, 52o loco ab Augusto, senatus electione accepit imperium, regnauitque annis 8. Ad hunc ob causam redintegrande fidei directus a Romano presule uir sanctitate precipuus Germanus, Capuane urbis episcopus, digne ab eo est susceptus, multorumque corda dubia in fide solidauit.

Eo tempore mortuo apud Africam Trasemundo rege Wandalorum, Hildericus, filius eius ex Eudoxia captiua ualentiniani filia, regnum suscepit; qui non patrem auumque Arrianos, sed matrem catholicam secutus, recte fidei cultor extitit. Hic  uniuersos episcopos qui in exilio erant regredi fecit, eisque ecclesias reformare precepit, que a Geiserico usque ad Hildericum per 70 annos fuerant destructe.

Iustinus quoque augustus sexto imperii sui anno pro ardore catholice fidei decertabat hereticos dissipare, precepitque ut ubique illorum ecclesias catholici episcopi consecrarent. Quod audiens Theodericus, qui et ipse fuit Arrianus, misit Iohannem tunc temporis papam ad Iustinum, ut aut hereticis ecclesias suas redderet [1008 1Kb] , aut ipse totius Italie populum gladio feriret. Quo abeunte, ipse interim Symmachum patricium et Betium senatorem gladio peremit, redeuntemque papam fame interfecit. Unde diuine [1009 1Kb] iudicio uindicte 99o dehinc die  subitanea morte interiit. Iustinus uero augustus cum iam octauo anno augustalem dignitatem teneret, mense Aprili, indictione quarta, egrotare incipiens, prouexit, dum adhuc uiueret, in imperium Iustinianum, sororis sue filium, qui et coimperauit [1010 1Kb] ei mensibus quatuor; mense uero Augusto ipse apud Constantinopolim rebus excessit humanis.

Anni Iustini.

1.  Hic anno regni sui primo Amantium prepositum palatii et alios regno suo inhiantes interfecit.

4. A. D. 522. [1011 1Kb] Bonifacius papa 57us sedit annis 2.

6. A. D. 524. Iohannes, qui et Mercurius, papa [1012 1Kb]  58us sedit annis 2, decessitque 5 Kal. Iunii. Hic missus Constantinopolim ad Iustinum a Theoderico, cum uenisset ad portam auream, cecum illuminauit .

7. A. D. 525. Theodericus rex [1013 1Kb] Becium et Symmachum gladio trucidauit, Iohannem papam fame in carcere necauit, ipseque 99o die interiit post hec.

8.  A. D. 526. Iustinus Iustinianum regni consortem et successorem faciens, obiit. Agapitus [1014 1Kb] papa 59us sedit annos decem, obiit 10 Kal. Mai.

 Anno ab incarnatione Domini 527o, ab Urbe condita millesimo 278o, Iustinianus, filius sororis Iustini imperatoris, 53o loco ab Augusto, imperium  solus obtinuit, et 28 annis regnauit. Hic mox ut imperialia iura suscepit, ad reparandum rei publice statum animum intendit, ac primum Bilisarium patricium ingentem uirum contra Persas, qui Romanos fines inuaserant, direxit, qui de illis uiriliter triumphauit. Interea rex Herulorum, Gretes nomine, cum populo suo Constantinopolim uenit, petens ut baptizaretur. Quem in epyphania baptizatum imperator de fonte suscepit, promittentem ei  se in omnibus auxiliari. Eodem anno adhesit Romanis mulier quedam ex Hunis, uidua, habens secum Hunorum centum milia. Tunc et rex Hunorum, qui sunt iuxta Bosphorum, nomine Gorda, accessit ad imperatorem, et factus [1015 1Kb] christianus, susceptus est ab eo, multisque ei [1016 1Kb] prestitis donis, misit eum in regionem ipsius ad Romanas res custodiendas et Bosphorum ciuitatem, que pro eo Bosphorus est dicta, quod Romanis per singulos annos boues pro pecuniis inferebat. Renouauit [1017 1Kb] imperator leges, faciens codicem singularem et uocans eum nouellas constitutiones. Eodem anno passa est Antiochia terremotus magnos et tempestates, et faciebant letanias omnes discalciati, clamantes kyrie eleyson. Apparuit autem in uisu cuidam  Dei cultori, ut diceret omnibus, quod scriberent in superliminaribus suis: Christus nobiscum state. Quo facto, stetit ira Dei.

Interea Athalaricus, nepos Theoderici, rex Gothorum, cum paucis annis regnaret, immatura morte preuentus est. Cuius mater Amalsuinda Theodatum consobrinum suum sibi assciuit in regnum. Sed post dies aliquot isdem, immemor collati beneficii, eam in balneo strangulari [1018 1Kb] precepit. Quia uero ipsa dum uiueret se suumque filium principi commendauerat, audita eius morte, imperator graui exarsit iracundia in Theodatum. Quod ille sentiens, Agapitum papam intercessorem misit Constantinopolim. Qui cum uenisset et colloquium cum imperatore habere [1019 1Kb] cepisset, reperit eum in Euticetis  dogma corruisse. Quo ad fidei regulam reuocato, idem Agapitus papa Anthimum Constantinopolitanum episcopum, qui eandem heresim defendebat, publice conuicit, eumque communione priuauit, et ut eundem exilium mitteret, imperatori persuasit. Hoc facto, non multo post idem pontifex Agapitus ibi [1020 1Kb] defunctus est.

Interea cum iam per multos annos Wandali Africam tenerent, misit imperator Bilisarium patricium cum exercitu contra eos. Qui ueniens tribusque mensibus, id est a Kalendis Septembris usque ad Kalendas Decembris, eos impugnans, multis occisis, tandem eos uicit, Kartaginem intrauit, regem Wandalorum Gelismerem uiuum cepit, omnemque  Africam, post nonaginta sex annos a Wandalico iure liberatam, Romano imperio subiecit. Deinde contra Theodatum missus, cum ueniret Siciliam, Theodato interfecto, Witigis regnum eius inuasit, sed eundem captum Bilisarius Constantinopolim perduxit.  Alia quoque prelia multa idem Bilisarius [1021 1Kb] commisit, multasque gentes bellando deuicit; unde et propter multas uictorias diuersa agnomina meruit, ita ut uocaretur Alamannicus,  Gothicus, Francicus, Germanicus, Alanicus, Wandalicus, Africanus. Magnam quoque gloriam et honorem apud imperatorem et omnes optimates obtinuit.  Qui cum Rome moraretur, Theodora augusta ei demandauit, ut Siluerium papam, falsorum testium accusatione conuictum, truderet in exilium, eo quod Anthimum hereticum Constantinopolitanum episcopum, quem Agapitus papa excommunicauit, absoluere noluisset. Quod Bilisarius, licet nolens, effecit, eumque ad Pontianam insulam exiliauit, ubi et obiit. Similiter et uigilius papa, successor eius, causa eiusdem indignationis per Anthimum scribonem Constantinopolim ductus, inde in exilium est missus  Sub hoc papa uigilio Arator subdiaconus Rome floruit,  Actusque apostolorum uersibus scripsit.

His quoque temporibus Cassiodorus Rome tam seculari quam diuina scientia claruit, qui inter alia bona que scripsit psalmorum secreta optime interpretatus est. Iste antea consul fuit, deinde senator, ad ultimum monachus.

Hoc etiam tempore Dionisius abbas in Romana urbe positus, cyclos paschales sapienter composuit; sed et Priscianus Cesariensis profundum gramatice inquisiuit.

 Felix quoque Tharuisiane ecclesie presul et Fortunatus condiscipulus eius fuerunt. Hic Fortunatus fuit de loco qui dicitur Duplabilis, non longe a Tharuisio, gramaticam uero et rethoricam  didicit apud Rauennam. Qui cum dolorem pateretur dentium, simulque socius eius Felix, abierunt ambo ad ecclesiam sanctorum Iohannis et Pauli, que est in eadem ciuitate Rauenna, in qua est et altare sancti Martini, iuxta quod fenestra est, in qua lucerna poni solebat, de cuius oleo super oculos suos posuerunt, et sanitatem receperunt. Pro qua causa Fortunatus beatum Martinum in tantum dilexit, ut patriam dimittens, ad sepulchrum eius Turonum ueniret, antequam Longobardi Italiam intrarent; indeque Pictauium tendens ibique manens, multas passiones sanctorum, alias per uersus, alias per prosas composuit, ibique primum presbiter, postea episcopus factus est.

 Hisdem temporibus sanctus pater [1022 1Kb]  Benedictus post heremiticam uitam, quam duxit in loco cui Sublacus uocabulum est, in monte Cassino doctrina et miraculis claruit. Quo cum primum tenderet, relicta priore habitatione ex diuina iussione, tres corui, quos cottidie nutriebat, prope ipsum semper uolando secuti sunt eum, ut in Longobardorum hystoria scribitur. Cumque ueniret ad quoddam biuium, duo angeli apparebant ei in specie duorum iuuenum, ostendentes ei, per quam uiam ire deberet. In loco autem ipso quidam Dei seruus habitabat, cui uox de celo dicebat: His tu parce locis, alter amicus adest. Quod apertius dicitur: Â»Amice, exi de loco isto, quia alter amicus debet  hic habitare.Â« ueniens autem sanctus Benedictus in summitatem montis, in magna se constrinxit abstinentia; factoque monasterio, habitauit ibi, sicut in dialogo  legitur.

 Hoc eodem tempore gens Longobardorum, amica tunc Romano populo, in Pannonia habitabat, cui tunc in regni gubernaculo Audoin preerat, omnique tempore, quo Longobardi in Pannonia habitabant, Romane rei publice aduersus emulos adiutores erant. Unde et Alboin, Audoini filius, rogatus a Narsete, quem Iustinianus exarchum Italie fecit et in defensionem Romanorum contra Totilam Gothorum regem direxit, ualidam ei manum in auxilium misit, qua fretus Narses, Totilam uicit, omnemque Italiam a potestate Gothorum liberam  deinceps fecit.

Bilisarius autem patricius accusatus apud imperatorem, quod aduersus eum conspirasset, ablatis omnibus, missus est in custodiam; sed post non multum tempus dimissus, omnia recepit.

Iustinianus uero imperator postquam 38 annis [1023 1Kb] regnauit, rebus humanis excessit.

Anni Iustiniani.

 Primo huius anno missus contra Persas Bilisarius patricius magnis eos preliis fudit, et ex uoluntate principis Constantinopolim triumphans intrauit.

2. A. D. 528. Terremotus magnus Antiochie factus est.

 3. A. D. 529. Iustinianus sententiam promulgauit, ne militarent pagani uel heretici, dans illi tres menses ad inducias conuersionis.

6.  A. D. 532. Dionisius abbas Romanus paschales cyclos ab hoc inchoauit anno.

8.  A. D. 534. In Pompeiopoli Misye ciuitate scissa est terra a terremotu, et obrutum est medium ciuitatis cum habitatoribus, et uoces eorum audite sunt de subtus terra clamantium, ut sibi succurreretur; et imperator ad educendos eos multa donauit, uiuentesque liberaliter liberauit.---Eodem anno tradidit Iustinianus ad psallendum ecclesie illud quod canitur: Unigenitus Filius et uerbum Dei.

10. A. D. 536. Siluerius papa 60us sedit annos 2, obiit 12 Kal. Iulii.

 11. A. D. 537. Theodericus, filius Clodouei, frater Lotharii, obiit anno regni sui 23o, relinquens filium Theodebertum .

12. A. D. 538. uigilius papa 61us sedit annis 14.

13.  A. D. 539. Mundus quidam ex genere Gepidarum sociatus est Romanis.

Anni ab inicio mundi 4500.

15. A. D. 541. Ypapanti Domini sumpsit inicium ut celebraretur apud Bizantium, cum esset eo anno ibi magna mortalitas.

17. A. D. 543. Factus est terremotus magnus in uniuerso mundo; eodemque anno apparuit quidam ex regione Italorum, nomine Andreas, per uillas discurrens,  habens canem rutum et cecum, qui iussus ab eo fecit miranda. Cum enim staret in foro et turba in circuitu adesset, clam eodem cane deferebantur asstantium anuli aurei et argentei ac ferrei, et ponebantur in terra, quos ille cooperiebat; ipsoque precipiente, canis tollebat, et unicuique suum dabat. Similiter et diuersorum imperatorum nomismata mixta porrigebat per nomina. Turba etiam asstante, interrogatus ostendebat in utero habentes, fornicarios et adulteros, auaros et magnanimos, et quicquid de singulis interrogabat, cum ueritate demonstrabat. Unde dicebant quidam, quod spiritum Pythonis haberet.

18.  A. D. 544. Diffusum est mare per Tracen miliariis quatuor.  Corpus sancti Antonii  repertum, Alexandrie reconditur.

20.  A. D. 546. Theodora augusta defuncta est.---Arator subdiaconus librum suum publice coram uigilio papa legit.  His temporibus Cassiodorus Rome floruit, et apud Constantinopolim Priscianus Cesariensis Iuliano consuli librum suum de arte grammatica obtulit.

21.  A. D. 547. Quinta synodus uniuersalis in Constantinopoli congregata est sub uigilio papa contra Theodorum et omnes hereticos.

23.  A. D. 549. Facta sunt encenia sanctorum apostolorum Constantinopoli mense Iunio, et recondita sunt lypsana Andree et Luce ac Timothei apostolorum, et transiit Menas episcopus cum sanctis  lypsanis, sedens in carruca imperatoris aurea et gemmata, tenens tres thecas sanctorum apostolorum in genibus suis, et ita celebrauit encenia.

25.  A. D. 551. uictor Capuanus episcopus librum de pascha scribens, uictorii redarguit errores. Theodebertus, filius Theoderici filii Clodouei, obiit anno regni sui 14o. Cuius filius Theodobaldus fuit .

26. A. D. 552. Pelagius papa 62us sedit annis 12.

27.  A. D. 553. Terremotus terribilis factus est Constantinopoli et in urbibus circumquaque positis per dies 40.

29. A. D. 555. Apparuit ignis in celo quasi species lancee.

 30. A. D. 556. [* 1Kb]

31. A. D. 557. [* 1Kb]

32. A. D. 558. * 1Kb]

33.  A. D. 559. Theodobaldus, filius Theoderici, obiit anno regni 8o.

 37. A. D. 563. Hilpericus, Lotharii filius, regnare cepit.

38.  A. D. 564. Iohannes [1024 1Kb] papa 63us annis 13.---Iustinianus imperator obiit.---Lotharius, filius Clodouei, rex Francorum, obiit anno regni sui 51o, relinquens quatuor filios 

Hucusque [1025 1Kb] Iordanis episcopus cronicam suam perduxit ab Adam .

 Anno dominice incarnationis 565o, Urbis autem condite millesimo 316o, Iustinus minor, Iustiniani nepos, genere Trax, 54o loco ab Augusto, monarchiam accepit, et 11 annis regnauit, habens uxorem nomine Sophyam, quam coronauit augustam, coronatus et ipse ab Euthicio patriarcha. Hic cum esset pius et orthodoxus, adornauit ecclesias,  quas Iustinianus edificauit, dans eis thesauros et omnem reditum, misitque Photinum monachum, priuignum Bilisarii patricii, dans ei potestatem contra omnem personam et causam, ut pacificaret uniuersas ecclesias Aegypti et Alexandrie. Fuit autem, ut dictum est, in inicio bonus, postea uero in omnem auariciam incidit, factus exemptor pauperum, spoliator senatorum, faciens arcas ferreas, in quibus quecumque rapiebat auri talenta reconderet. Huius anno octauo rupta est pax inter Romanos et Persas, eo quod Homerite Indi legationem miserint ad Romanos, et imperator miserit Iulianum magistrum cum epistola ad Aretham regem Indorum. Qui susceptus est cum gaudio multo ab Aretha rege, appetente  nimirum amiciciam imperatoris Romanorum. Enarrabat autem idem Iulianus cum redisset, quod idem Aretha rex, quando eum suscepit, nudus esset, habens in lumbis cincturam et linea uestimenta auro contexta, circa uentrem uero portabat indumenta scissa, margaritis preciosis conserta, habens in brachiis quinos circulos et aureas armillas in manibus suis, in capite autem pannum gemmatum, habentem ex utroque ligamento plectas quatuor, et in collo torquem aureum; et stabat super quatuor elephantes, stantes et habentes iugum et rotas quatuor et super se currum excelsum uelatum petalis aureis, stansque ipse desuper, ferebat scutum paruissimum deauratum et duas lanceolas aureas; et senatus eius omnis erat cum armis, canentes modulationes musicas.  Introductus ergo legatus Romanorum, cum adorasset, iussus est ab eo erigi et adduci ad se. Cum autem accepisset imperatoris sacram, osculatus est signaculum, quod habebat imperatoris pectusculum; susceptis autem et donis, gauisus est ualde. Porro cum legisset epistolam, inuenit, ut se armaret contra regem Persarum et eius regnum uastaret. Quod protinus fecit, tenensque caput Iuliani, dedit ei pacis osculum, dimisitque eum in magna beniuolentia multisque muneribus.

 His temporibus Narses, cartularius quondam imperatoris Iustiniani, sed pro bono seruicio factus patricius, Totilam regem Gothorum,  auxiliantibus Longobardis, Romanorum tunc amicis sed adhuc in Pannonia positis, occidit, gentemque Gothorum de Italia exterminauit. Idem etiam Narses Buccellinum ducem Francorum, a Theoderico rege missum ad deuastandam Italiam, occidit, et Sindoaldum regem Brendorum, qui remanserat de generatione Herulorum, quos Odoaccar duxit in Italiam, apprehendit, et in alta trabe suspendit, totamque Italiam ab hostibus liberam reddidit. Erat enim uir sapientissimus, in fide Christi catholicus, in pauperes largus, recuperator ecclesiarum, in uigiliis et orationibus assiduus, in tantum ut uictoriam magis obtineret oratione quam armis. Huius temporibus facta est magna mortalitas in Italia, incipiens a Liguria, ita ut pene destitueretur habitatoribus terra  illa. Inter hec mortuus est Iustinianus, et successit Iustinus. Narses autem patricius cum, superata gente Gothorum, Italiam securus iam teneret, Romani per inuidiam accusationem aduersus eum direxerunt Iustino augusto et Sophie, uxori eius, dicentes: Melius esset nobis seruire Gothis quam  Grecis, ubi Narses castratus imperat et nos seruicio premit, et noster sanctissimus princeps hoc nescit. Aut libera nos de manu eius, aut certe ciuitatem Ronanam et nosmet ipsos gentibus trademus. Audiens hoc Narses, scripsit ad augustum, dicens: Si male feci cum Romanis, male inueniam. Sed augustus ira motus aduersus Narsetem, Longinum statim prefectum misit in Italiam, qui locum Narsetis teneret. Sophya quoque augusta inter alia uerba Romanis sic scripsit de eo: Ponam illum castratum in genicio [1026 1Kb] , ut perpensam filet lanam cum puellis. Ad hec Narses respondit: Talem eidem ordiar telam, ut, quamdiu uixerit ipsa Sophya, non possit deponere eam. Et quia timuit redire Constantinopolim, contulit se Neapolim, et presentaliter legatos suos ad  Longobardos misit, eosque in Italiam introduxit. Cuius [1027 1Kb] gentis aduentum in Italiam et habitationem eius in ea usque in presens ut apertius describamus, de origine eius regumque illius successione aliqua hic carptim inseramus.



HYSTORIA LONGOBARDORUM.


  Septentrionalis plaga, quanto longius est ab ardore solis et frigida de assiduis niuibus, tanto saniores homines semper habet et eo aptior est ad multiplicandas gentes. Unde fit, ut tanta  multitudo populorum in ea parte nascatur, que ibi uiuere non possit, sed in partem meridianam alii precio uendantur, alii sponte egrediantur. Qua de re, ut in hystoria Gothorum dictum est, multe gentes ex eisdem partibus exierunt, Gothi, Gepide, Rugi, Wandali, Heruli, Turcilingi, Huni, qui et Auares, similiter et Winili, qui et Longobardi. Est itaque insula quedam in partibus septentrionalis occeani, dicta Scandanauia uel Scanzia, que, ut quidam dicunt, non est in oceano posita, sed propter planiciem eius unde maris exestuantes circumdant eam. In hac ergo dum multus populus excreuisset, ita ut in ea habitare non posset, consilio [1028 1Kb] inito, multitudo illa omnis in tres partes est diuisa, quesitumque  est per sortis diuinationem, que pars ex illis patriam relinquere nouasque sedes deberet exquirere. Igitur illa pars, quam sors iubebat exire, ordinauit super se duces fratres duos, Ibor et Aionem, etate iuuenes et corpore aliis maiores et ualentiores, quorum mater Gambara erat sapientissima et consiliatrix optima, de cuius prudentia magnam confidentiam omnes habebant. Osculantes igitur parentes et amicos, ire ceperunt, uenientesque in regionem Scoringam, aliquantos annos ibi sederunt. Illo itaque tempore Ambri et Assi, duces Wandalorum, fortiter premebant uicinas sibi regiones, et cum iam gloriarentur de multis uictoriis, mandauerunt Winulis [1029 1Kb] , qui et Longobardi, ut aut tributa illis darent, aut ad pugnam se prepararent. Tunc Ibor et  Aio per consilium matris sue Gambare definierunt, melius sibi esse, aut pugnando mori aut per arma defendi, quam tributis turpiter subdi, miseruntque legatos Wandalis, se paratos esse ad pugnandum  magis quam ad seruiendum. Commisso uero prelio, Winili [1030 1Kb] pro libertatis gloria fortiter pugnantes, uictoriam habuerunt, sed postea famem magnam passi in eadem prouincia Scoringa, ualde humiliati sunt. De qua exeuntes, uenerunt in Mauringam, indeque item in Godolandam prouinciam, et ibi aliquanto tempore steterunt. Mortuis interea Ibor et Aione ducibus, Longobardi iam nolentes habere duces super se, Agelmundum regem sibi primum constituerunt ad similitudinem aliarum gentium, qui regnauit super eos annis 33. Fuit autem Agelmundus filius Aionis, de gente Thuringorum, que gens apud eos melior et fortior esse dicebatur. His temporibus quedam meretrix in uno partu septem  filios generauit, ultraque bestiam crudelis, in piscinam eos iactauit. Quam piscinam cum predictus Agelmundus forte preteriret, uidens infantulos, doluit, hastamque mittens, eos huc illucque uoluit. Quorum unus cum apprehendisset hastam regis, misericordia motus rex, leuauit eum de aqua, dicens: Quia iste magnus futurus est. Et cum omni studio dedit eum ad nutriendum. Et quia eum de piscina leuauit, eorumque lingua aqua lama dicitur, Lamisso ei nomen imposuit. Qui cum creuisset, factus est fortissimus pugnator et sapientissimus, et post Agelmundum ipse regnauit. Defuncto post hec Lamissone rege secundo, tercius regnauit Lethus. Qui cum regnaret annis 40, filium suum Childeoc quartum regem reliquit; et hoc defuncto, regnauit  Godeoc. Quo mortuo, filius eius Calpho regnauit sextus. Et isto mortuo, regnauit septimus Tado. Post hec egressi Longobardi de Rugilant, que Latino eloquio Rugorum patria dicitur, habitauerunt in apertis campis, qui sermone barbarico appellantur felt. In quo loco dum per tres annos habitassent, pugna surrexit inter Tadonem et Ruodolfum regem Herulorum, qui prius amici fuerunt; et hoc fuit malum, unde in eos discordia intrauit. Frater Ruodolfi regis pro causa pacis ad Tadonem uenerat, et cum ad suam patriam reuerti uellet, ante domum Rumetrude, filie regis, transiit. Illa uero cum uideret multos uiros nobiles ire cum eo, interrogauit, quis esset, dictumque est illi, quod frater Ruodolfi regis fuisset. Tunc illa misit puellam, que eum inuitaret,  ut dignaretur cum ea bibere. Qui ut hoc audiuit, cum simplici corde uenit. Sed quia modicam staturam habebat, puella superba et gloriosa despiciebat eum et deridebat. Ille autem talem uerecundiam non sustinens, amplius eam iniuriauit. Illa uero accensa ira feminea, malum, quod in mente conceperat, compleuit. Finxit enim se per patientiam letam esse, et inuitans eum ad sedendum, fecit eum in tali loco sedere, ubi fenestra erat post dorsum eius, et ne ille aliquam suspicionem mali posset habere, pannum preciosissimum ante fenestram iussit tendere, dixitque pueris suis, ut in qua hora diceret: Misce, illi eum a dorso lanceis transforarent. Sicque factum est. Quod cum Ruodolfo  regi nunciatum esset, nimis iratus de tam funesta morte fratris sui, disrupit pacem, quam cum Tadone rege habuit, et ei pugnam indixit. Cumque uenissent ambe partes in campum apertum, Ruodolf suos mandauit ad pugnam, ipse uero in tentorio sedens, iocabatur ad tabulam, non dubitans aliquid de sua uictoria. Gens enim Herulorum multum docta erat pugnandi, et ut leues essent ad pugnandum, omnes nudi pugnabant, solummodo uerenda corporis membra cooperientes. Rex uero indubitanter de uirtutibus eorum confidens, securus, ut diximus, ad tabulam iocabatur, unum tamen de suis in arborem iussit ascendere, qui ei uictoriam suorum nunciaret, promittens ei, se caput eius abscidere, si Herulos suos nunciaret fugere. Sed ille cum uideret eos fugere  et Longobardos fortiter instare, interrogatus a rege, quid Heruli facerent, respondit: Optime pugnant. Nec ausus fuit antea dicere malum quod uidebat, quam omnes Heruli terga uertebant. Tunc quamuis tarde uocem emisit, dicens: ue tibi, misera Herolia, Dei celestis ira percussa. Ruodolfus uero hoc audiens, commotus ait: Forsitan Heruli mei fugiunt. Ille dixit: Hoc non ego, sea tu, rex, dixisti. Tunc, ut in talibus fieri solet, rex ipse et omnes qui cum eo erant turbati, quid agerent nesciebant. Longobardi uero superuenientes, regem et omnes qui cum eo erant occiderunt. Herulorum uero exercitus dum huc et illuc fugeret, tanta ira de celo super eos uenit, ut frutices uirides in campo uidentes, aquas esse putarent, et dum quasi ad natandum  brachia extenderent, crudeliter ab hostibus cedebantur. Longobardi itaque uictores effecti, predam magnam inter se diuiserunt; Tado uero uexillum et galeam Ruodolfi regis accepit, quam postea semper in bello portauit. Ex illo tempore Herulorum uirtus sic humiliata est, ut super se regem amplius non haberent; Longobardi uero ex hoc diuites facti, ceperunt de propria uoluntate pugnas querere et gloriam uirtutemque suam ubique extendere. Post hec Tado de sua uictoria non multum letatus est; nam irruit super eum Wacho, filius fratris sui Zuchilonis, et occidit eum. Tunc Hildegis, filius Tadonis, pugnauit aduersus Wachonem, sed uicit eum Wacho. Qui fugit ad Gepidos, et ibi mortuus est. Pro qua causa Longobardi cum Gepidis ex eo tempore  inimicias habuerunt. Habuit autem Wacho uxores tres, primam Ranigundam, filiam regis Thuringorum; deinde tulit Austrigosam, filiam regis Gepidorum, de qua fecit duas filias: nomen uni Wiselgarda, quam Theodebertus rex Francorum tulit uxorem, altera dicta est Walterada, quam iterum tulit uxorem Chusabaldus rex Francorum, quam odio habens, dedit uni de suis, qui dicebatur Garibald, in coniugium. Terciam uxorem habuit Wacho Salingam, filiam regis Herulorum, de qua natus est Walthari, qui patre mortuo super Longobardos regnauit octauus. Isti omnes Litingi fuerunt, de quadam stirpe, que nobilissima dicebatur apud eos. Walthari regnauit annis 7, et mortuus est. Post  quem regnauit nonus Andoin, qui post non multum tempus Longobardos in Pannoniam introduxit. Hic habuit uxorem Rodelindam, que peperit ei filium Alboin, qui fuit fortis et astutus in omnibus. Gepidis igitur cum Longobardis rixam facientibus, pugnam sibi ambe partes preparant. Commisso itaque prelio, dum ambe partes fortiter pugnarent et in nullam partem terga uerterent, contigit ut in ipsa pugna Alboin, filius Audoin, et Thurismodus, filius Thurisindi regis Gepidorum, sibi inuicem obuiarent; sed Alboin Thurismodum spata percutiens, de equo deiecit; et sic mortuus est. Gepidi uero uidentes filium regis mortuum, in quo magnam habebant fiduciam, statim fugerunt; Longobardi autem sequentes illos fortiter sternunt, multisque ex eis occisis,  ad spolia recurrunt. Finita uictoria, Longobardi ad sua loca cum redirent, rogauerunt regem Audoin, ut filium suum Alboin secum ad mensam permitteret sedere et prandere, eo quod per eum uictoriam haberent, ut sicut patri suo socius fuit in periculo, ita esset et in conuiuio. Sed pater eius Audoin respondit eis: Hoc facere non possum, ut rumpam constitutam legem gentis nostre. uos scitis, talem consuetudinem apud nos esse, ut filius regis cum patre suo ante non prandeat, quam ab extraneo rege arma recipiat. Alboin ut hoc audiuit a patre, tulit secum 40 iuuenes, et perrexit ad Thurisindum regem, cum quo antea pugnauit, et pro qua causa uenisset, ei indicauit. Rex autem bene suscepit eum, et inuitauit ad prandium, fecitque  eum sedere ad dexteram suam, ubi filius eius Thurismodus sedere consueuit, quem Alboin interfecit. Postquam autem iam leti facti sunt, Thurisindus rex uidens interfectorem filii sui sedere in loco eius, alta traxit suspiria, et dolorem quem habuit in corde aperuit, dicens: Amabilis est michi locus iste, sed persona, que ibi sedet, multum michi grauis est ad uidendum. Tunc alter filius regis audiens sermones patris, ira succensus est, et Longobardos nimis iniuriare cepit, et quia fasciolas albas habebant in cruribus, deridebat eos, dicens: Tibias albas habetis usque ad pedes, et similes estis iumentis uariis et fetus facientibus. Tunc unus de Longobardis sic illi respondit: Perge in campum qui uocatur Asfelt, et ibi sine dubio cognoscere poteris,  quales sunt isti quos tu iumentis similes esse dixisti, quomodo possunt calcitrare; ibi enim inuenies ossa fratris tui dispersa, quasi de uili iumento in mediis pratis. Gepidi hec audientes, et turpitudinem tantam non sustinentes, nimis irati sunt, et de tam manifesta iniuria se uindicare uoluerunt. Econtra Longobardi ad pugnam se preparantes, omnes apprehenderunt gladios. Rex uero surgens a mensa, in medium illorum se misit, et suos ab ira compescuit, iurans, se illum occidere, qui primus auderet pugnam committere. Dixit enim: Non est illa uictoria a Deo placita, cum quis in domo propria inimicum suum in pace susceptum occiderit. Et sic pace inter eos facta, iterum leti conuiuium ineunt. Completo conuiuio, Thurisindus rex tollens arma filii sui  Thurismodi, tradidit ea Alboin, et saluum illum in pace dimisit. Alboin uero reuersus ad patrem suum, conuiua eius factus est. Et dum ad mensam cum patre suo sederet, dixit illi omnia que circa eum facta sunt, et omnes qui aderant ammirantes, laudabant Alboin pro audacia sua et Thurisindum pro tali fide maxima.

His temporibus Iustinianus imperator Romanum regebat imperium, qui per Bilisarium patricium multas uictorias perfecit, leges renouauit, ecclesias reparauit, basylicam quoque, quam Ad Agyam Sophyam, id est sanctam sapientiam, nominant, fabricauit; cuius opus in tantum super omnia edificia excellentius estimatur, ut in tantis terrarum spaciis ei simile non inueniatur. Tunc enim Cassiodorus,  Dionisius, Arator Rome claruerunt, Priscianus Constantinopoli floruit, sanctus quoque Benedictus uirtutibus effulsit.

Igitur Audoin mortuus est, et Alboin, filius eius, regnum accepit. Qui cum esset nominatissimus et fortis multum, Clotharius rex Francorum filiam suam nomine Glotsuindam dedit ei in coniugium, de qua fecit unam tantum filiam nomine Albsuindam. Interea mortuus est Thurisindus rex Gepidorum, et accepit regnum Chunimundus. Qui cum uellet uindicare iniurias Gepidorum, rupit pacem cum Longobardis, et plus amauit pugnam quam pacem. Alboin uero fecit pacem firmam cum Auaribus, qui primum Huni uocabantur sed postea de  nomine regis sui Auares sunt appellati; deindeuiuit ad pugnandum cum Gepidis. Sed cum Gepidi contra Alboin pergerent, Auares statim in terram eorum intrauerunt, sicut cum Alboin constituerunt. Hac de causa cum tristis nuncius ueniret ad Chunimundum, ille nimis afflictus, cepit orare suos ut primum cum Longobardis pugnarent et postea ad depellendos Auares repedarent. Inito autem prelio, Alboin occidit Chunimundum, et de capite eius postea fecit scyphum, qui dicitur apud eos scala, apud Latinos patera, et filiam eius Rosemundam cum magna multitudine uirorum ac mulierum secum abduxit captiuam. Gepidi enim sic sunt deleti, ut ab illo tempore iam de suis regem non haberent. Ut autem mortua est Glothsuinda regina, filia Clotharii,  Alboin ad interitum suum, ut in sequentibus dicetur, duxit Rosemundam uxorem, filiam Chunimundi.

Inter hec Iustinianus princeps mortuus est, et Iustinus minor successit ei ad regendam Constantinopolim. Apud quem, ut supra scriptum est, accusatus Narses patricius, quem loco Bilisarii ad defensionem Italie misit imperator Iustinianus, in uindictam iniurie sue misit legatos ad Longobardos amicos suos, dicens: Dimittite paupertatem Pannonie, et uenite ad fertilem Italiam, omnibus diuitiis plenam. Et ut animos eorum amplius incitaret ad ueniendum, misit eis de omnibus generibus pomorum et quicquid delectabile poterat excogitare de diuitiis terre. Longobardi hec audientes, gratanter acceperunt  et qualiter irent preparauerunt. Et continuo apud Italiam apparuerunt signa in celo, scilicet ignee acies, sanguinem humanum, qui postea effusus est, significantes. Alboin igitur petiit auxilium ab antiquis Saxonibus amicis suis, ut spaciosam Italiam intraret cum multis. Cui Saxones plus quam cum 20000 iuncti sunt, et secundum eius uoluntatem cum uxoribus et filiis Italiam cum eo intrauerunt. In ipso tempore Alboin Pannoniam dimisit Hunis amicis suis, ea conditione, ut si aliquando Longobardis reuerti necesse esset, unusquisque in sua rediret. Habitauerunt autem Longobardi in Pannonia per annos 42. Exierunt uero de Pannonia cum mulieribus et filiis et cum omnibus suis, anno dominice incarnationis 568, indictione prima, secundo  die post pascha, quod sanctum pascha tunc celebratum est in ipsis Kalendis Aprilis. His igitur diebus, quibus Longobardi inuaserunt Italiam, Clotharius rex Francorum mortuus est, relictis quatuor filiis, Heriberto, Guntrammo, Helperico, Sigiberto. In hoc tempore Romanam regebat ecclesiam uir sanctus, papa Iohannes, post quem Benedictus. Ciuitatem autem Aquileiam et populum eius regebat beatus patriarcha Paulus. Qui timens crudelitatem Longobardorum, ex Aquileia ad insulam Gradus secessit, et omnem thesaurum ecclesie sue portauit. Narses itaque de Campania Romam reuersus, post non multum tempus mortuus est. Cuius corpus in cantra plumbea cum omnibus diuitiis suis collocauerunt  et Constantinopolim transmiserunt. Igitur Alboin intrauit Liguriam indictione tercia 3 Non. Septemb., et sub tempore Honorati archiepiscopi Mediolanum intrauit, deinde ceteras Ligurie ciuitates apprehendit. Obsedit autem Ticinensem ciuitatem, que nunc Papia dicitur, per tres annos, quibus transactis, post aliquantos menses tradita est in manus eius. Qui cum introisset per portam que dicitur sancti Iohannis, a parte orientis, equus, super quem sedebat, fixit se in medio porte. Quem cum ille tunderet cum calcaribus et omnes qui circumstabant cederent uerberibus, omnino moueri non potuit equus. Tunc unus ex Longobardis sic ait ad regem: Memento, domine rex, quid uouisti, et frange tam durum uotum, et ingredieris ciuitatem; uere enim  christianus populus est in ciuitate ista. uouerat enim Alboin antea, quod uniuersum populum occideret gladio, qui sibi se tradere nolebat. Quod uotum ubi disrupit, equus se continuo mouit, et sic ciuitatem intrauit. Tunc data pace, omnis populus ad eum tandem cucurrit ad palatium, quod aliquando rex Theodericus fecit. Alboin igitur postquam regnauit in Italia annos tres et menses sex, interfectus est consilio coniugis sue pro hac causa. Cum sederet Alboin apud Rauennam in conuiuio et bibisset plus congruo, precepit afferri uinum regine Rosemunde in uasculo, quod fecit de capite patris eius Chunimundi regis, dicens ei, ut leta biberet cum patre suo. Pro qua re illa maximum concipiens in corde dolorem, cogitauit, qualiter maritum interficeret et  patrem uindicaret, consiliumque habuit pro hac re cum Helmiche armigero regis, qui cum regina unius erat etatis. Helmichis uero dedit ei consilium, ut ad hanc perficiendam assumeret Peredeum, quendam fortem uirum, qui cum uestiaria eiusdem regine solebat dormire. Cui cum illa suam uoluntatem indicaret, et ipse in interfectionem regis sui consensum suum denegaret, regina in tempore noctis collocauit se in lecto uestiarie sue, quam ille amauit, ueniensque Peredeus, reginam adulterauit. Qua re perfecta, cepit illa dicere Peredeo: Quam me consideras esse? Cumque ille nominaret nomen amice sue, illa respondit: Non est, ut tu speras; ego sum Rosemunda. Certe talem causam modo fecisti, ut, si tu non interfeceris Alboin, ipse te interficiat. Qui intelligens  malum quod fecit, licet inuitus, in mortem regis consensit. Tunc Rosemunda crudelior omni bestia, cum Alboin in meridie se somno dedisset, precepit magnum silentium in palatio fieri et omnia arma inde subtrahi, et gladium illius fortiter ligauit ad caput lectuli, ne posset euaginari aut tolli, sicque interfectores eius introduxit. Alboin uero excitatus a somno, et intelligens malum quod imminebat, concite manum ad gladium, qui alligatus erat, tendebat, sed non ualens eum extrahere, scabellum apprehendebat, et aliquamdiu se defendebat; sed illi preualentes eum occidebant. Helmichis autem accipiens Rosemundam in uxorem, decertauit, ut regnum Alboin apprehenderet, sed non potuit, quia Longobardi,  multum dolentes de eius morte, quesierunt Helmichin interficere. Inter hec Rosemunda mandauit Longino prefecto Rauenne, ut concite nauim mitteret, que eos deportaret. Quam cum ille misisset, per silentium noctis Helmichis et Rosemunda nauim intrauerunt, et Albsuindam, filiam regis Alboin, et omnem thesaurum secum deportauerunt. Longinus autem prefectus suasit Rosemundam, ut Helmichin occideret et se maritum acciperet. Que cum consensisset, quadam die dum Helmichis ad balneum iret, perrexit cum eo, ut ei deseruiret, portans secum uenenum, quo eum interficeret. Cumque ille de balneo exiret, porrexit ei uenenum in poculo, dicens: Si hoc biberis, magnam salutem inde habebis. Qui cum biberet ac uenenum esse sentiret,  apprehenso gladio, Rosemundam per capillos tenuit, et uenenum quod remanserat illam bibere cegit, sicque Dei iudicio ambo perierunt ueneno. Longinus uero prefectus Albsuuindam cum omni thesauro misit Constantinopolim imperatori Iustino. Longobardi autem omnes, habito inter se consilio, fecerunt regem Cleph, uirum nobilissimum gentis Longobardorum, in ciuitate Ticinensium. Hic multos potentes uiros Romanorum alios occidit, alios de Italia eiecit; nec enim Romanis illo tempore uirtus fuit, ut resistere possent Longobardis, quia et mortalitas, que sub Narsete fuit, et fames, que postea uenit, omnem Italiam dissipauit. Cumque per unum annum et sex menses Cleph regnaret, a quodam puero, familiari suo, cum gladio, quod in  mensa ad obsequium suum habebat, occisus est. Post cuius mortem Longobardi regem iam per annos decem non habuerunt, sed duces, unaqueque ciuitas suum ducem. Ex quibus ducibus aliquanti cum multis pugnatoribus Gallias ingressi, predati sunt, contra quos Amatus patricius, qui erat ex parte Guntrammi regis, mouens exercitum, ab eis occisus est, ipsique cum multa preda reuersi sunt. Quibus discedentibus, rex Eunium, qui et Nummulus dictus est, ad se uocauit, eumque patricium fecit. Iterum Longobardi intrauerunt Galliam; Nummulus autem iungens se Burgundionibus, iuit contra eos, et circumdans eos insidiis, multos ex eis occidit, ceteros redire uacuos cegit.

Post hec Saxones, qui cum Longobardis Italiam  intrauerunt, cum uiderent Longobardos regnare nec ipsi uellent sub eis uiuere, cum omnibus suis per Galliam redierunt, et per adiutorium Sigiberti regis in patriam suam retenderunt. Quo cum peruenissent, inuenerunt eam tenere Sueuos et alias gentes. Insurrexerunt ergo contra eos, et certabant inde expellere eos. At illi dederunt eis terciam partem regionis, dicentes: Quia possumus communiter uiuere. Saxonibus non consentientibus, iterum dederunt eis aliam terciam, ut ipsi tenerent unam; sed Saxonibus nullo modo acquiescentibus, commiserunt pugnam, in qua de Saxonibus mille 20 mortui sunt, de illis uero 400 milia et 80, sicque Saxones terram suam obtinuerunt.

 Hoc tempore Sigibertus rex Francorum occisus est fraude Helperici fratris sui, et regnum eius suscepit filius eius Hildibertus cum Brunichilde matre sua.

Iustinus quoque minor cum 11 annis regnasset, eisdem temporibus obiit, et Tyberium Constantinum successorem reliquit. Quo post annos septem defuncto, Mauricius ei successit in imperio.

Longobardi uero cum per decem annos essent sub ducibus, postea communi consilio constituerunt sibi regem Authari, filium Calphonis supradicti principis qui ante Tadonem regnauit, et pro magno honore uocauerunt eum Flauium, et istud prenomen postea in usu habuerunt reges Longobardorum. Duces uero qui tunc erant pro restauratlone regni medietatem  omnium suarum substantiarum in expendium rei publice dederunt, ut esset, unde uiuere potuisset ipse rex, uel qui in seruicio eius erant, uel qui ad eum ueniebant. Hoc autem erat mirabile in regno Longobardorum, quod nullus alicui faciebat uiolentiam, nulla fraus ibi erat, nemo aliquem iniuste angariabat, non ibi latrones erant, sed unusquisque ubi uolebat securus pergebat. Hoc tempore Mauricius imperator quinquaginta milia solidorum misit Hildiberto regi Francorum, ut Longobardos de Italia expelleret. Quo ueniente cum magno exercitu, Longobardi ciuitates suas intrauerunt, et xenia Hildiberto regi miserunt, pacemque cum eo fecerunt. Qui reuersus est in Galliam. Quod audiens Mauricius, solidos, quos ei pro dissipatione Longobardorum  dedit, repetere cepit; sed ille in uirtute sua confidens, nullum ei responsum dedit. Interea Hildibertus pugnauit cum Hyspanis, et uicit eos, et ista fuit causa, unde inter se pugnare ceperunt; Hildibertus rex sororem suam nomine Ingundem dederat uxorem Erminigildo, filio Leouigildi regis Hyspanorum. Qui Ermengildus per predicationem Leandri episcopi et per monita uxoris sue de Arriana heresi, quam pater suus colebat, ad fidem catholicam conuersus fuerat; pro qua causa impius pater eius in ipsa festiuitate pasche cum securi eum percuti iussit. Uxor uero illius fugiens de Hyspania, uoluit reuerti in patriam suam; sed milites Romani, qui in illis partibus erant, apprehenderunt illam cum filio suo paruulo, et adduxerunt illam in Siciliam,  ibique mortua est, filium uero eius direxerunt in Constantinopolim Mauricio imperatori. Iterum Mauricius imperator misit ad Hildibertum, rogans illum, ut exercitum dirigeret in Italiam contra Longobardos. Qui sperans, quod soror sua adhuc uiueret et in Constantinopoli esset, uolens eam recolligere, compleuit uoluntatem imperatoris, et misit exercitum Francorum in Italiam; sed Longobardi frequenter pugnabant contra ipsos. Post hec Franci et Alamanni rixam inter se habentes, egressi de Italia, redierunt ad propria. Hoc tempore inundatio aquarum facta est in Italia, de qua beatus Gregorius  scribit in Dialogo , et pestilentia illa, pro qua ipse iam archydiaconus septiformem letaniam constituit ipseque Romanum pontificatum inuitus accepit. Post hec misit Authari legatos suos ad Garibaldum regem Bawariorum, petens filiam suam uxorem. Qui bene legatos suscepit, et filiam suam nomine Theodelindam ei promisit. Quod dum missi renunciarent Authari, ille cupiens uidere sponsam suam, elegit secum paucos iuuenes fortissimos, et unum fidelissimum quasi pro domino, et cum summa festinatione perrexit in Bawariam. Cumque starent in conspectu Garibaldi regis, et ille qui quasi senior uidebatur dicta sua complesset, dixit Authari ad regem: Dominus meus Authari proprie pro ista causa me misit, ut uideam filiam  uestram, dominam nostram, ut, qualis sit forma eius, possim domino meo uere nunciare. Qui statim fecit eam uenire. Que cum placuisset Authari, dixit ad regem: Si placet uestre potestati, de sua manu det nobis bibere, sicut et posthac debebit facere. Quod cum rex fieri iussisset, illa tollens calicem plenum mero, dedit primum illi qui senior uidebatur, deinde porrigebat Authari, nesciens quis esset. Ipse uero postquam bibit et calicem reddidit, nemine uidente, digito eam tetigit, et manum suam per faciem eius duxit. Que uerecundans cum hoc nutrici sue indicaret, nutrix respondit: Si rex et sponsus tuus non esset, te nullo modo tangere presumpsisset. Sed taceamus, nec audiat hoc pater tuus. Iste qui talem habet personam, dignus est, et imperium  habere et te uxorem ducere. Erat enim Authari iuuenis pulcherrimus et boni status. Post hec commeatum petentes a rege, perrexerunt ad patriam suam. Authari uero cum peruenisset prope fines Italie, comitantibus aliquantis Bawariis, appropinquauit arbori, que stabat iuxta uiam, et erexit se super caballum quantum potuit, et securim quam portabat in manu in ipsam arborem impegit ibique dimisit, dicens: Taliter ferire solet Authari. Quo dicto intellexerunt Bawarii, quod ipse esset Authari. Post aliquantum tempus conturbatus est rex Garibaldus de aduentu Francorum, et Theodelinda, filia eius, cum fratre suo, nomine Gundoaldo [1031 1Kb] , fugit ad Italiam, et mandauit sponso suo Authari, ut ueniret obuiam eis. Qui gauisus est, et faciens magnam  preparationem, perrexit in campum qui dicitur Sardis, super ueronam, et suscepit eam cum gaudio. Erat autem ibi tunc inter alios Longobardos Agilolfus dux de ciuitate Taurinensi. Tunc subito conturbatus est er, et cepit tonare et coruscare fortiter, statimqne fulmen percussit unum lignum, quod erat positum in clusura regis. Agilolfus autem habuit puerum quendam, qui, nescio per quam artem, intelligens quid significaret, ait Agilolfo secrete: Ista mulier, quam modo rex tulit uxorem, post non multum tua coniunx [1032 1Kb] erit. Qui iratus ait: Si alia uice hoc dixeris, caput tuum abscidam.  Cui ille respondit: uerum est, quia caput meum abscidere poteris; sed et hoc uerum est, quia ista femina ad hoc uenit in istam patriam, ut uxor tua sit. Quod et postea factum est. Interea mandauit Authari rex uerba pacifica Guntrammo regi Francorum, patruo Hildiberti regis, ut faceret pacem cum eo. Ille uero cum gaudio suscepit missos Authari, et direxit eos ad Hildibertum nepotem suum, ut propter uoluntatem suam et consilium faceret pacem cum Longobardis. Erat enim ipse Guntrammus rex pacificus et omni bonitate preditus. Cum autem legati tardarent in Francia, Authari apud Ticinum ueneno, ut dicunt, mortuus est, postquam regnauit annis sex. Statimque Longobardi miserunt ad Hildibertum regem, qui ei mortem Authari nunciarent  et pacem ab eo postularent. Quos ille benigne suscepit, pacemque petitam dedit. Regina uero Theodelinda quia placebat Longobardis, dimiserunt eam regnare, dicentes ei, ut quemcumque amaret uirum, tolleret maritum, talem tamen qui dignus esset regere regnum. Que, habito consilio cum sapientibus, elegit sibi maritum ducem Agilolfum, qui erat uir sapiens et bellator et per omnia aptus ad regnandum. Cui statim mandauit, ut ueniret ad eam, ipsaque ad castellum quod Laomellum uocatur perrexit ei obuiam. Qui cum inter se haberent colloquium, iussit regina afferri uinum, bibensque ipsa prior, dedit Agilolfo. Qui cum acciperet, honorabiliter manum eius osculatus est. Que subridens  ait: Non debes manum meam osculari, quia rex et maritus meus eris. Et sic eum amplexa est, et manifestauit ei omnia, que per consilia sapientum de gubernatione regni et nuptiis suis ordinata essent. Inter hec fiunt nuptie cum leticia magna, et Agilolfus, qui erat cognatus regis Authari, cepit regnare intrante mense Nouembre; postea tamen congregatis in unum Longobardis apud Mediolanum in mense Maio, confirmatus est in regno. Igitur Agilolfus, qui et Agio dictus est, confirmata sibi regia dignitate, mandauit Agnellum episcopum de Tridento in Franciam pro illis hominibus, qui captiuati fuerant a Francis de castellis Tridentinis. Qui cum ueniret, Brunichildis regina multos ex eis precio suo redemit eique reducendos dedit.

 His diebus beatus Gregorius papa Romanus Dialogum scripsit, eumque Theodelinde regine pro munere misit, quia sciebat eam esse christianissimam et timentem Deum. Per ipsam quippe multa bona in ecclesia Dei facta sunt. Nam Longobardi cum adhuc gentilitatis errore tenerentur, prope omnes substantias ecclesiarum abstulerunt; sed ista supplicando et ipsum regem ad catholicam fidem adduxit, et multas possessiones ecclesiis contulit, episcopos quoque, qui antea nullum honorem habebant, ad propriam dignitatem restituit.

Hoc tempore ordinatus est rex Tassilo in Bawaria ab Hildiberto rege Francorum, statimque iuit cum exercitu in prouinciam Sclauorum, et uictoriam  habens, cum magna preda ad terram suam reuersus est.

Igitur dominantibus per omnem Italiam Longobardis, dum ueniret Agilolfus in partes Romanas, beatus Gregorius de aduentu eius in tantum territus est, ut ab expositione Ezechielis, sicut ipse testatur, cessaret. Cepit autem frequenter per epistolas suas Theodelindam reginam monere, ut hortaretur Agilolfum maritum suum pacem cum Romanis habere. Quod et factum est. Unde idem uenerabilis sacerdos gratias agendo, epistolas ad eandem reginam et ad ipsum Agilolfum regem transmisit, que in libro uite ipsius scripte reperiuntur.

Hoc tempore Hildibertus rex per uenenum, ut dicunt,  occisus est cum uxore sua; mortuus est et Guntrammus rex.

Circa hec tempora destructum est a Longobardis monasterium sancti Benedicti in castro Cassino. Nocte quippe illuc intrauerunt, et omnia inde abstulerunt, sed iuxta prophetiam uiri Dei nullum ex monachis apprehendere potuerunt. Fugerunt namque et uenerunt Romam, portantes secum codicem sancte regule, quam idem beatus pater composuit, et alias scripturas, necnon et pondus panis et mensuram uini et quicquid exinde tollere potuerunt. Post beatum namque Benedictum rexit ipsum monasterium Constantinus; post quem Simplicius; post ipsum uitalis; post hunc Bonitus, sub quo ista  destructio facta est.

His diebus fecit Theodelinda regina ecclesiam beati Ioliannis baptiste in Modicia, qui locus 12o miliario est a Mediolano; et decorauit eandem ecclesiam multis ornatibus auri et argenti, et dedit ibi multas possessiones. In eodem loco fecit quondam palatium Theodoricus rex Gothorum, eo quod estatis tempore locus ipse temperatus est et bonus; est enim uicinus Alpibus.

Tunc quoque natus est Agilolfo filius de Theodelinda regina in palatio Modiciano, et baptizatus est ibi, uocatusque est Adolandus, et suscepit eum de sacro fonte Secundus, seruus Dei de Tridento.

Usque ad hec tempora rebellis fuit Longobardis  Patauium ciuitas, eo quod milites qui ibi erant fortissime resistebant; sed postea iactantes ibi ignem incendebant eam, et iussione regis Agilolfi euersa est usque ad terram; milites tamen qui in ea erant dimissi sunt redire Rauennam.

Huius Agilolfi temporibus beatus Columbanus uenit in Italiam, et fecit monasterium quod uocatur Bobium in montibus Cottiis.

Igitur Agilolfus, qui et Agio dictus est, postquam regnauit annis 20, defunctus est, relinquens in regno filium suum Adolandum adhuc puerum cum matre sua Theodelinda. Qui cum regnaret decem annis, perdidit sensum, et eiecerunt eum de regno, et in locum eius constituerunt Arioaldum quendam, cuius generatio non est descripta  Qui postquam tenuit regnum per annos 12, mortuus est, et regnum suscepit Ruotheri, uir fortis et strenuus, sed Arriana perfidia maculatus. Huius temporibus pene per omnes ciuitates regni eius duo erant episcopi, unus catholicus, alter Arrianus. Hic Ruotheri rex Longobardorum leges composuit, et ipsum codicem edictum appellauit. Erat autem iam 77us annus ex quo Longobardi uenerant in Italiam. Postquam uero sedecim annos regnauit et quatuor menses, mortuus est, regnumque filio suo Radoaldo dimisit, ipse autem sepultus est iuxta ecclesiam beati Iohannis baptiste. Post aliquod tempus quidam homo pro maligna cupiditate aperuit sepulchrum eius nocte, et tulit omnia ornamenta corporis illius. Apparuit autem  ei per uisionem beatus Iohannes, dicens: Quare ausus es tangere corpus hominis istius? Quamuis non recte crediderit, tamen se michi commendauit. Quia igitur hoc facere presumpsisti, nunquam amodo eam ecclesiam intrabis. Quod et factum est. Nam quotiens eandem ecclesiam intrare uoluit, subito, quasi aliquis cum magno cultello uellet eum in guttur ferire, retro cecidit. Radoaldus igitur post mortem patris accipiens regnum, tulit uxorem Guntbirgam, filiam Agilolfi et Theodelinde. Ista Guntbirg fecit ecclesiam sancti Iohannis baptiste in Ticinensi ciuitate, sicut mater eius fecit in Modicia, et decorauit eam ornatibus et ditauit opibus, in qua et ipsa sepulta est. Hec dum accusata esset  apud maritum suum, quod commisisset adulterium Carellus, seruus eius, petiuit a rege, ut ad singulare certamen pugnare sibi liceret cum illo qui dominam suam infamauit; pugnansque [1033 1Kb] cum eo coram omni populo, eum prostrauit, sicque regina pristinum honorem recuperauit. Rex uero Radoaldus [1034 1Kb] , ut dicunt, cum adulterasset uxorem cuiusdam Langobardi, ab eo occisus est, cum iam per quinque annos et septem dies regnasset. Cui successit Aripertus, filius Gundoaldi, qui fuit frater Theodelinde regine. Hic fecit ecclesiam in honore domini Saluatoris in Ticino, et decorauit eam uariis ornamentis ditauitque substantiis.

Igitur Mauricius imperator postquam regnauit annis 21 cum filiis suis Theodosio et Tyberio et  Constantino, occidit illos Focas, qui fuit strator Prisci patricii, et ipse regnauit. Qui postquam regnauit annis 8, Heraclius, qui regebat Africam, rebellauit ei, et ueniens cum exercitu, occidit eum, et suscepit imperium. Quo post 27 annos [1035 1Kb] defuncto, filius eius Constantinus suscepit imperium; sed post quatuor menses per uenenum exstincto, Heracleonas, frater eius, cum matre Martina regnum inuaserunt. Quibus mox deiectis, Constans, filius Constantini, regnauit annis 28.

 Aripertus rex postquam apud Ticinum Longobardos rexerat per annos 9, mortuus est, et reliquit regnum ipsum duobus filiis suis: Perhtari [1036 1Kb] et Goteperto; et Gotepertus [1037 1Kb] sedebat in Ticino, Perhtari in Mediolano. Denique facientibus malignis hominibus, surrexit odium et discordia inter ambos fratres, in tantum ut alter ab altero regnum tollere decertaret. Pro hac causa Gotepertus direxit Garibaldum ducem Taurinensem ad Grimoaldum ducem Beneuentanum, ut ueniret et adiuuaret eum contra fratrem suum, promittens ei dare sororem suam uxorem, si eum adiuuaret. Garibaldus uero fecit fraudem contra dominum suum, deditque Grimoaldo [1038 1Kb] consilium, ut ueniret et regnum Longobardorum, quod ambo fratres, qui erant adolescentes,  dissipabant, apprehenderet, utpote qui habebat iam maturam etatem, et erat consilio bonus et fortis in uirtute. Audiens hec Grimoaldus, statim eleuauit animum suum ad accipiendum regnum Longobardorum, et ordinans filium suum Romoaldum ducem in Beneuento, ipse cum electa multitudine uirorum apprehendit uiam contra Ticinum, et per omnes ciuitates misit, et faciebat sibi amicos, ut regnum accipere posset; Trasemundum uero Capuanum comitem misit per Polentiam et Tusciam, ut omnes Longobardos de partibus illis in eius adiutorium [1039 1Kb] inuitaret. Quod et fecit, et cum magno adiutorio apud Aemiliam ei occurrit. Igitur Grimoaldus cum uenisset Placentiam, misit Garibaldum  ante se, ut Goteperto [1040 1Kb] nunciaret de eius aduentu. Audiens hoc Gotepertus, quesiuit consilium ab eodem Garibaldo [1041 1Kb] in quo loco prepararet hospicium Grimoaldo. At ille respondit, dignum esse, ut Grimoaldus, qui causa illius uenerat et sororem eius accipere debebat, hospicium haberet intra palatium. Quod ita factum est. Predictus ergo Garibaldus, seminator malicie, dixit ad Gotepertum: Quando ueneris cum Grimoaldo ad colloquium, habeto loricam subtus uestimentum, quia ipse te occidere querit. Deinde dixit eadem uerba ad Grimoaldum. Cumque die altera uenissent ad colloquendum, uidens Grimoaldus, quod Gotepertus lorica esset indutus, euaginato gladio interfecit eum, et inuasit regnum eius. Habebat autem Gotepertus filium paruulum  nomine Reginpertum, quem rapientes fideles eius nutrierunt occulte. Sed nec curauit Grimoaldus eum persequi, quia puer adhuc erat. Audiens autem Perhtari, qui apud Mediolanum regnabat, quod frater eius mortuus fuisset, quanta uelocitate potuit, fugit, et ad Cacanum regem Auarum abiit. Uxorem uero illius nomine Rodelindam et paruulum filium nomine Chunibertum [1042 1Kb] transmisit Grimoaldus in Beneuentum. Post hec malignus homo Garibaldus, cuius consilio hec omnia facta sunt, non diu super  his gaudebat. Erat enim in ciuitate Taurinense paruus quidam homunculus, natus de propria gente Goteperti. Iste cum sciret, quod Garibaldus ipso sacratissimo die paschali uenturus esset ad orationem in ecclesia beati Iohannis baptiste, abiit, et ascendit super fontem sacrum baptisterii, et cum sinistra manu tenuit se ad unam columnellam, ubi Garibaldus transire debuerat, cum dextera uero euaginatum gladium sub uestimento tegebat. Cumque prope eum Garibaldus uenisset, ille [1043 1Kb] homuncio, euaginato gladio, cum tota uirtute qua potuit percussit eum in ceruicem, et amputauit caput eius. Homines autem eiusdem Garibaldi multas illi plagas facientes, ad ultimum occiderunt eum. Qui quamuis sic punitus mortuus fuisset, tamen  iniuriam et mortem domini sui uindicauit. Grimoaldus autem confirmatus in regno apud Ticinum, occidit Chunibertum, filium Goteperti [1044 1Kb] , et sororem eiusdem Goteberti [1045 1Kb] , filiam Ariperti, duxit uxorem. Beneuentanum uero exercitum, cum quo regnum apprehendit, remisit ad propria, ditatum magnis muneribus, sed aliquantos secum retinuit, quibus largissimas possessiones concessit. Audiens autem, quod Perhtari in Scythiam fugisset et apud Cacanum regem Hunorum stetisset, mandauit eidem Cacano, quod si Perhtari in regno suo mansisset, pacem cum Longobardis sicut hactenus habere non posset. Quod Cacanus ut audiuit, Perhtari dixit: In qualemcunque partem uolueris, uade, quia in meo regno non poteris stare, ne propter te inimiciciam Longobardorum  incurram. Perhtari hec audiens, delegit reuerti ad Grimoaldum, quia audierat, eum esse misericordissimum. Cum uero uenisset ad Laudensem ciuitatem, misit Unulfum fidelissimum sibi uirum ad Grimoaldum, qui suum ei nunciaret aduentum. Hoc audiens Grimoaldus, gauisus est nimium, et mandauit ei promittendo, quod nullum malum haberet, si ad eum ueniret. Igitur Perhtari ad Grimoaldum ingressus, uoluit se ad pedes eius iactare; sed Grimoaldus non permittens eum hoc facere, retinuit eum et osculatus est eum. Tunc dixit Perhtari ad Grimoaldum: Seruus tuus sum. Potui quidem uiuere inter paganos, sed audiens te christianissimum et misericordissimum, pro tuo bono  nomine ueni ad te. Tunc rex promisit ei iureiurando coram omnibus dicens: Per eum qui me nasci fecit, quandoquidem ad meam fidem uenisti, nullum malum erit tibi. Et dedit ei optimam domum, precipiens suis ministris, ut omnia que sibi essent necessaria ex publico abundantius haberet. Tunc Ticinenses omnes ceperunt ad eum concurrere et quasi notum salutare. Statim maliloqui accedentes ad Grimoaldum, dixerunt ad eum: Nisi Perhtari citius occideris, regnum non habebis; omnes enim ad  eum concurrunt, et propter eum te forte occidere habebunt. His uerbis Grimoaldus credulus, oblitus est quod illi iurauit, et qualiter illum occideret cum suis tractauit. Denique per consilium misit ei ad cenam diuersos cibos et optimum merum ac diuersas potiones, ut cum per noctem quasi mortuus iaceret, leuius occidi posset. Sed cum ad cenam sedisset, uenit ad eum suus quondam seruiens, afferens ei cibum quem misit ei rex, et cum posuisset eum super mensam, finxit se salutare Perhtari, et mittens caput sub mensam, clam nunciauit ei consilium Grimoaldi. Qui statim uocauit ad se pincernam suum, precepitque ei, ut in fiala aurea sibi misceret, sed semper aquam solam in eam mitteret. Tunc missi regis rogabant eum ex mandato  eius, ut letus biberet et in honore Grimoaldi fialam totam consumeret. Ille autem dicebat se cum gaudio bibere totamque fialam in honore eius effundere. Nichil autem bibebat nisi aquam. Pergebant igitur ministri regis, nunciantes ei, quod multum uinum biberet Perhtari et iam ebriosus esset. Ille uero cum gaudio dixit: Bibat ille ebriosus hodie, cras enim euomet eadem uina cum sanguine. Interea clamauit Perhtari ad se Unulfum fidelissimum suum, et indicauit ei regis uoluntatem et consilium. Quod audiens Unulfus, uocauit puerum suum, et precepit ei, ut lectum sibi faceret iuxta Perhtari lectum. Cena uero peracta, cum misisset rex homines suos, qui Perhtari custodirent, ne fugere potuisset, intrauit Perhtari in cubiculum, ubi dormire  debuit cum Unulfo et uestarario suo fidelissimo, nunciauitque eidem uestarario, quod de morte sua rex cogitaret, et ait: Si ego effugere potuero, tu finge loquendo ad homines regis, quod ego dormiam in isto cubiculo, et forsan effugiens de manibus eorum me liberabo. Quod cum ille gratanter se facturum promitteret, tulit Unulfus culcitram et pellem ursinam, et posuit supra dorsum Perhtari, et cepit eum quasi seruum rusticanum cum uecte cedere et cum pugno in collo pellendo extra regiam  iactare. Cumque milites regis interrogarent quid hoc esset, Unulfus dixit: Seruus iste rusticanus fecit michi lectum iuxta lectum Perhtari, qui sic ebrius est, ut dormiat quasi sit mortuus. Hoc illi audientes et uerum  esse credentes, leti facti sunt, et Perhtari quasi seruum rusticanum exire dimiserunt. uestararius autem ille fidelissimus in cubiculo mansit, illudque claudens, firmiter obserauit. Quod uidentes serui regis, reuersi sunt ad dominum suum. Unulfus autem per funem deposuit aliquantos uiros ad Perhtari dominum suum, qui cum illo irent. Pergentes igitur simul fugere ceperunt, et cum inuenissent caballos in prato, apprehenderunt eos, et caballicauerunt, et in ea nocte peruenerunt ad ciuitatem Astensem, ubi  erant uerissimi amici [1046 1Kb] Perhtari, quia eadem ciuitas necdum subdita erat Grimoaldo; indeque fugiens in ciuitatem Tauriniensem, peruenit in Franciam; sicque Deus omnipotens Perhtari innocentem a morte liberauit, et Grimoaldum ne homicidium faceret custodiuit. In crastinum uero Grimoaldus sperans, quod Perhtari dormiret in hospitio suo, misit ad eum homines qui eum adducerent; et ab eodem loco usque ad palatium fecit stare homines hinc et illinc, ne per qualecumque ingenium posset effugere. Cumque uenissent missi a rege, ceperunt clamare ad regiam ubi uestararius ille manebat, ut Perhtari a somno excitarent. uestararius autem ille dicebat: Misericordiam cum eo facite et dormire illum permittite, quia de uia lassus est et adhuc nimium  dormit. Qui cum hoc regi renunciarent, ait: Sero sic ebrius fuit, ut adhuc euigilare non possit. Iterum misit, ut festinantius adduceretur. Qui uenientes ad ianuam ubi eum dormire sperabant, magnis uocibus ut eum excitarent clamabant. uestararius ille iterum eos rogabat, ut eum aliquantulum dormire permitterent. Qui irati dixerunt: Satis iam dormiuit ebriosus ille; et calcibus rumpebant regias, et ingressi cubiculum, requirebant eum in lecto, et non inuenientes, interrogabant uestararium, quid factum sit de illo. Qui eum fugisse respondit. Quem illi apprehendentes per capillos, fustibus cedebant, eumque, ligatis post tergum manibus, ad regem ducebant, dicentes: Iste sapit, quomodo Perhtari fugit,  et ideo dignus est morte. Rex autem solui eum precepit, et per ordinem, qualiter Perhtari fugisset, edicere iussit. Qui omnia sicut facta fuerant enarrauit. Tunc rex interrogauit circumstantes, dicens: Quid homo iste promeruit, qui tale malum fecit? Qui omnes responderunt, mala morte illum mori debere. Rex autem dixit: Per illum qui me nasci fecit, bene debet homo iste habere, qui se pro domino suo morti uoluit tradere. Tunc precepit eum inter suos uestararios esse, multa ei promittens, si sibi talem fidem seruaret, qualem Perhtari seruauit. Deinde requisiuit rex, quid de Unulfo factum sit. Qui ait: In ecclesiam sancti Michelis archangeli fugit. Statim rex misit ad eum, promittens nullum malum eum habiturum, tantum festinantius ueniret  ad eum. Unulfus hoc audiens, festinanter ad palatium uenit, et ad pedes regis se protinus misit. Quem cum rex interrogaret qualiter Perhtari effugeret, ille omnem rei ueritatem ei narrauit. Tunc rex coram omnibus collaudans prudentiam eius et fidem, dedit omnes diuitias suas in illius potestatem, ut esset honoratissimus in palatio suo. Post aliquantos dies interrogauit eum rex, utrum secum aut cum Perhctari libentius esset. Ille autem cepit iurando dicere, quod magis optaret cum Perhctari mori, quam ubicumque in maximis deliciis uiuere. Deinde uocauit uestararium illum, et iussit eum,  utrum melius sibi uideretur in palatio esse an cum Perhctari in peregrinationem ire. Ille autem eadem uerba dicebat, que et Unnulfus antea dixerat. Rex autem cum audisset, gauisus est ualde, et laudauit fidem illorum, dixitque ad Unnulfum: Quodcumque uolueris de domo mea tolle, homines uel caballos uel quecumque alia, et uade ad dominum tuum sine aliqua lesione. Similiter dixit ad uestararium illum. Illi autem tulerunt omnia sibi necessaria, et cum licentia regis Grimoaldi perrexerunt ad dilectissimum dominum suum Perhtari in partes Francorum.

Hoc tempore Dagobertus regnum Francorum tenebat, cum quo Grimoaldus pacem firmam habebat. Romanum uero imperium Constantinus, Constantis  filius, accepit, et per 17 [1047 1Kb] annos tenuit. Post hec Grimoaldus flebotomauit se in palatio, et cum post nouem dies uellet sagittare columbam unam, disrupta est uena de eius brachio, et mortuus est. Hic in edicto, quod rex Ruotheri fecit, aliquanta capitula annexuit. Fuit autem corpore maximus et audacissimus, capite caluo, barba longa, consilio et uirtute primus. Sepultus est in ecclesia sancti Ambrosii, quam ipse fecit. Reliquit autem filium suum Garibaldum, quem de filia regis Ariperti habuit, successorem regni, adhuc puerum, Romoaldum uero filium suum iam in Beneuento ducem constituit.

Igitur Perhtari cum esset in Francia, propter  timorem Grimoaldi, quia federatus erat cum rege Francorum, uoluit fugere in Britanniam. Cumque nauigasset per pelagus, subito audiuit a litore dicentem: Si Perhtari est in ista naui, dicite illi, ut reuertatur in patriam suam, quia iam tres dies sunt, ex quo rex Grimoaldus mortuus est. Quod cum audisset Perhtari, ibat prope litus, ut uideret illum qui loquebatur. Sed cum neminem inueniret, considerauit quod angelus hec diceret; statimque reuersus, uenit Ticinum, et inuenit ibi multitudinem Longobardorum, qui eum cum gaudio susceperunt. Expulit autem Garibaldum puerum, filium Grimoaldi, de regno, et post mensem tercium ordinauerunt eum Longobardi regem super se. Erat enim homo iustus et in Christi fide rectus et nutritor pauperum.  Misit autem in Beneuentum, et fecit exinde uenire Rodelindam uxorem suam et Cunibertum filium suum, quos Grimoaldus illuc direxit in exilium. Post hec idem Perhtari fecit monasterium in eodem loco unde prius fugerat, et fecit illud dedicari in honorem Dei et sancte uirginis Agathe, in quo multas uirgines congregauit, multaque ornamenta et substantias ibi dedit. Fecit autem et uxor eius Rodelinda ecclesiam in honorem sancte Dei genitricis et uirginis Marie foris muros Ticini, in loco qui dicitur ad Perticas, decorans eam mirificis ornamentis.

 Igitur Perhtari cum regnaret solus per annos 7, in octauo anno ordinauit Cunibertum filium suum in regno, ut pariter regnarent, et regnauerunt pariter per decem annos. Cumque in omni tranquillitate regnarent, surrexit contra eos filius diaboli, Alachis [1048 1Kb] nomine, de Tridento; sed Chunibertus, filius regis, diligens Alachis [1049 1Kb] , reuocauit eum in gratiam patris sui. Sepe quippe uoluit rex interficere Alachin [1050 1Kb] ; sed Chunibertus semper rogauit pro eo, sperans quod aliquando ei fidelis esset; insuper non cessauit rogare patrem, ut daret ei ducatum Brixie. Perhtari uero dixit: Ad tuam perditionem hoc rogas, ut talis potentie uirtutem Alachi dem, ut possit regnare. Ciuitas namque Brixiana semper habuit multitudinem de nobilibus Longobardis;  propter hoc timuit Perhtari, quod Alachis ibi dominaretur. Postquam autem idem Perhtari regnauit per annos 18, defunctus est, et iuxta ecclesiam, quam Aripertus pater eius fecerat, sepultus est. Post mortem uero eius Chunibertus, filius eius, tulit uxorem nomine Ermelindam, de genere Angli saxonum. Alachis uero oblitus omnia bona, que in eum fecit Chunibertus, iunxit se cum Aldone et Grausone de Brixia et eum multis Longobardis; et cum non esset Chunibertus in Papia, introiuit ille in palatium eius, et rebellauit ei. Quod audiens Chunibertus, fugit intra lacum Larrium iuxta Cumam. Facta est autem magna tribulatio omnibus qui eum amabant, maxime clericis et presbiteris, quos Alachis odio habebat. Erat autem illo tempore  in Ticinensi ecclesia episcopus nomine Damianus, sanctissimus homo atque sapientissimus. Hic uidens, quod Alachis haberet palatium, ne ecclesia sua uel ipse aliquod malum pateretur, misit ad eum cum benedictione ecclesie sue diaconum suum nomine Thomam, sapientem hominem et religiosum. Cumque nunciatum esset ei, quod ueniret ad eum Thomas diaconus cum benedictione episcopi sui, Alachis, pro eo quod omnes clericos odio habebat, mandauit ei, dicens: Si femoralia, id est bracas mundas habet, intret ad me, sin autem, foris stet. Thomas autem respondit: Nunciate ei, quia munda femoralia habeo; nam hodie lotas indui uestes. Ille autem remandauit ei: Non dico de femoralibus, sed  de eo quod intra femoralia habet. Ad hec Thomas diaconus respondit: Deus solus potest de his causis reprehensionem in me inuenire, ille autem non potest. Cumque illum intrare fecisset, cum magna ira locutus est ei. Quod audientes omnes clerici, timuerunt nimium sperantes quod in illa ciuitate propter crudelitatem eius uiuere non possent, ceperuntque tantum desiderare et amare Chunibertum regem suum, quantum audierunt Alachin crudelem et superbum. Unde crudelitas eius et superbia non durauit per tempora multa. Denique cum quadam die solidos super mensam suam numeraret, unus tremissis  decidit, quem filius Aldonis adhuc puerulus de terra collegit eique reddidit. Qui sperans, quod ipse puer adhuc nichil intellegeret, dixit: Pater tuus multos habet de istis; si Deus uoluerit, in proximo tempore michi daturus est eos. Cum autem puerulus ad uesperum rediret domum, interrogauit eum pater suus, si rex aliquid dixisset ad eum. Qui cum ei nunciasset omnia facta et dicta, timuit Aldo fortiter, et uadens ad fratrem suum Grausonem, nunciauit ei regis uerba, statimque ceperunt ambo consiliari cum amicis suis de interitu regis. Mane autem perrexerunt ad palatium, et sic ad Alachin locuti sunt: Quid dignaris semper stare in ciuitate? Ecce tota ciuitas et uniuersus populus tibi fidelis est, et ebriosus ille Chunibertus in tantum humiliatus est,  ut iam amplius uirtutem aliquam contra te habere non possit. Exi ergo de ciuitate, et uade in uenationem cum iuuenibus tuis, nos autem cum aliis fidelibus tuis defendimus tibi hanc ciuitatem; sed et hoc promittimus tibi, ut in proximo tempore caput inimici tui Chuniberti adducamus tibi. Alachis autem iuxta suasionem eorum exiuit de ciuitate in siluam ad uenandum cum hominibus suis. Aldo uero et Grauso ierunt ad lacum Cumacinum, et ingressi nauim, perrexerunt ad regem Chunibertum, et iactantes se ad pedes eius, ueniam petebant de hoc quod contra eum fecerunt, et indicauerunt ei, quale malum eis facere uoluerit Alachis et quale consilium dederint ei. Quod audiens rex Chunibertus, gauisus est ualde, et sacramentum inter se dederunt, et statuerunt  diem, quando Chunibertus Ticinum ueniret ipsique eum in ciuitatem intromitterent. Constituto autem die uenit Chunibertus, et illi, sicut promiserant, gratanter eum susceperunt. Tunc omnes simul, episcopus et presbiteri et clerici, iuuenes et senes, cum gaudio cucurrerunt ad eum, gratias agentes Deo pro reditu eius, et alii amplexabantur genua eius, et alii pedes; sed et ille quos potuit familiariter osculatus est. Subito autem nuncius exinde ueniens ad Alachisum, dixit ei, quod Aldo et Grauso non tantum caput Chuniberti, sicut promiserant, sed et totum corpus eius adduxissent et in palatium misissent. Quod ille audiens, contristatus est ualde, et cum magno furore discedens,  iuit per Placentiam, et multas ciuitates, alias per blandicias, alias ui apprehendens congregauit omnes quos potuit, ut cum Chuniberto pugnaret. Cumque Chunibertus econtra suos colligeret, conuenerunt in campo qui Coronatus dicitur, ibique steterunt. Misit autem Chunibertus ad Alachisum dicens: Ut quid perit tanta hominum multitudo? Pugnemus ego et tu, et qui uicerit, regnum teneat. Alachis autem noluit. Cui dixit unus de populo suo, genere Tuscus: Quare non pugnas cum eo? Tu es fortissimus et audacissimus, et cur non exis cum audacia, ut pugnes cum eo? Alachis respondit: Chunibertus  quamuis ebriosus sit, tamen satis est fortis; nam tempore patris sui quando eramus pueri, erant in palatio uerueces maiores, et Chunibertus apprehendit quemuis illorum per lanam de dorso, et portauit cum una manu, quod ego facere non poteram. Quod audiens Tuscus ille, dixit: Si tu cum illo pugnare non poteris, nec me amplius in adiutorium habebis; et statim relicto eo, iuit ad Chunibertum, et indicauit ei omnia hec. Cum autem iam prope esset ut iungere se deberent ad pugnam, diaconus quidam nomine Seno, multum amans Chunibertum et timens quod in eadem pugna moreretur, dixit ad eum: Domine mi rex, omnis spes nostra in te est; si tu mortuus fueris in pugna, omnes nos ille crudelissimus Alachis per diuersa occidet tormenta. Placeat  itaque tibi consilium meum, et da mihi omnia arma tua, et ego uadam et pugnabo cum isto aduersario. Si ego mortuus fuero, tu recuperabis causam tuam; si uicero, maiorem inde habebis gloriam, quia per seruum tuum habebis uictoriam. Cumque Chunibertus hoc omnino recusaret, rogauerunt eum fidelissimi sui qui aderant, ut ei consentiret. Tunc ille consensit, indutumque diaconem omnibus armis suis pro se ad pugnam misit. Cumque pugnarent ambe partes, Alachis semper intendebat, ubi Seno diaconus stabat, putansque quod Chunibertus esset, impugnauit eum et occidit, et cum gaudio caput eius abscidi precepit, leuansque illud in hasta, gratias egit Deo, quod Chunibertum occiderit. Sed cum cassidem de capite illius tulissent, apparuit quod  clericus esset. Tunc Alachis cum ira magna exclamauit: Heu me, nichil fecimus, quando hanc pugnam commisimus, in qua clericum occidimus; et statim tale uotum uouit, quod si uictoriam de Chuniberto haberet, puteum unum de clericorum testiculis impleret. Igitur Chunibertus uidens suos deficere, putantes ipsum mortuum esse, ostendit se eis, confortans eos et dicens: Nolite timere, modo enim debemus inimicos nostros uincere. Iterum preparauerunt se ambe partes ad pugnam, et cum [1051 1Kb] iam prope esset ut se coniungerent [1052 1Kb] , rursum mandauit Chunibertus ad Alachisum dicens: Cur perit populus? Pugnemus nos duo, et qui uicerit dominetur omni huic populo. Cumque Alachiso sui homines dicerent: Quare non pugnas cum eo? ille respondit:  Non possum hoc facere, quia uideo imaginem sancti Michahelis archangeli inter hastas suas, ubi ei iuraui. Tunc unus ex illis dixit ei: Propter timorem uidetur tibi quod non est, et iam tibi tardum est hoc dicere. Congredientibus autem utrisque partibus, multi utrimque ceciderunt; Alachis quoque cecidit, et Chunibertus, adiuuante Domino, uictoriam habuit. Caput autem Alachis et crura abscisa sunt, et solum corpus truncum remansit. Rex uero cum gaudio et uictoria reuersus est Ticinum.

Cum ista fierent apud Longobardos trans Padum,  Romoaldus, filius Grimoaldi, dux Beneuentanorum, congregato exercitu, cepit expugnare Tarentum et Brundisium, et totam illam regionem sibi subiugauit. Diederada uero, uxor eius, fecit monasterium in honore sancti Petri apostoli foris muros ciuitatis Beneuentane, in quo puellarum Christi fecit conuentum. Postquam regnauit Romoaldus per annos 16, mortuus est, et filius eius Grimoaldus rexit Beneuentum per triennium, duxitque uxorem Wigilindam, filiam regis Perhtari, sororem Chuniberti. Post mortem Grimoaldi Gisolfus, frater eius, dux factus est, et tenuit ducatum per annos 17. Hic uxorem habuit Winibirgam, filiam Radoaldi ducis.

Circa hec tempora, cum iam per multos annos monasterium sancti Benedicti in Casino monte esset  derelictum, uenerunt Franci de Celmania et de Aurelia in eundem locum, et dum se fingerent iacere in eodem loco ubi iacebant corpora sancti Benedicti et sancte Scholastice, tulerunt ossa eorum et portauerunt in patriam suam, ubi facta sunt duo monasteria, unum in honore sancti Benedicti, aliud in honore sancte Scholastice Sed nos certum credimus, illud uenerabile os, diuina semper ruminans uerba, et oculos, semper celestia uidentes, et alia membra illius, quamuis dissoluta, in eodem loco remansisse. Solum enim corpus Domini non uidit corruptionem, aliorum uero corpora sanctorum, quamuis in eterna gloria reparanda sint, tamen in hoc seculo dissoluta sunt.

Dum hec in Italia geruntur, orta est heresis apud  Constantinopolim, quam excitauerunt Georgius patriarcha Constantinopolitanus et Macarius et Pyrrus et Petrus et Paulus, separantes in Christo deitatem et humanitatem. Propter quam causam Constantinus imperator fecit congregari centum quinquaginta episcopos, inter quos fuerunt duo legati sancte Romane ecclesie missi a papa Agathone. Iohannes diaconus et Iohannes Portuensis epyscopus, factoque concilio dampnauerunt heresim predictam. Eadem uero hora tante tele arancarum in medio populi ceciderunt, ut omnes exinde mirarentur. Hoc autem uise sunt significare, ut heresis illa esset exinanienda. Predictus autem Georgius patriarcha ab episcopis ammonitus et correctus est, alii uero in sua perfidia permanentes, ab omnibus episcopis  anathematizati sunt. Hec est sexta synodus uniuersalis, id est quam mundus uniuersus tenet.

His quoque temporibus per octauam indictionem eclypsis lune apparuit, et secundo die intrantis Mai eclypsis solis facta est hora diei decima, ac deinde mense Iulio, Augusto et Septembre mortalitas magna facta est. Tunc uisibiliter multis hominibus apparuerunt duo angeli, unus bonus et alter malus ambulantes per Urbem tempore nocturno, et ille malus angelus tenebat uenabulum in manu, et per iussionem  boni angeli de quacumque domo ianuam percutiebat, alia die omnes homines de eadem domo moriebantur. Post hec cuidam homini bono per uisionem dictum est, quod ipsa mortalitas non cessaret, nisi in ecclesia sancti Petri que dicitur Ad uincula dedicaretur altare in honore sancti Sebastiani martyris. Quo facto, mortalitas cessauit.

Interea rex Chunibertus cum quodam fidelissimo suo consiliatus est quomodo Aldonem et Grausonem occideret. Cumque de hac re inter se loquerentur, stantes prope fenestram quandam, subito in fenestra illa musca consedit. Quam Chunibertus occidere uolens, cum cultello, quod in manu tenebat, pedem illius tantum abscidebat. Cumque Aldo et Grauso ad palatium regis tenderent et iam appropinquarent,  obuiauit eis unus homo pede truncato, et dixit eis quod Chunibertus rex uellet eos occidere. Hoc illi audientes, fugerunt in ecclesiam sancti Romani martyris, et absconderunt se post altare ipsius ecclesie. Cumque hoc regi nunciatum fuisset, statim uocauit ad se illum fidelissimum suum, cui hoc soli crediderat, et dixit ei: Quare consilium meum credidisti cuicumque homini? Ille cum tremore respondit: Domine mi rex, tu scis, quia, postquam michi locutus es, nunquam de tuo conspectu foras exiui, et quomodo hoc alicui homini dicere potui? Tunc rex mandauit ad Aldonem et Grausonem, ut quid in ecclesiam fugissent. Qui responderunt: Quia audiuimus quod rex nos occidere uellet. Iterum mandauit ad eos rex, interrogans quis eis hoc nunciaret,  et dixit quod gratiam suam non haberent, nisi hoc sibi manifestarent. Tunc illi omnia que facta fuerant manifestauerunt, dicentes: Quia obuiauit nobis unus homo pede truncato usque ad geniculum, et ipse hoc nobis nunciauit. Tunc rex Chunibertus intellexit, quod musca illa diabolus fuisset et ipse hoc eis nunciasset, statimque uocauit eos ad se, et reddidit eis gratiam suam, et usque ad mortem habuit eos honoratos.

Inter hec Constantinus imperator mortuus est, et Iustinianus, filius eius minor, tenuit regnum per annos decem. Contra hunc Leo quidam uenit, apprehensumque naso detruncauit, eiiciensque de regno, ipse per annos tres regnauit, et illum in insulam  quamdam exiliauit. Iterum Tyberius hunc Leonem de regno expulit, ipseque regnum tenuit, et illum in custodiam posuit. Post hec Iustinianus regnum suum per adiutorium Terebelli regis Bulgarum recepit, et Leonem atque Tiberium coram populo in medio circo decollari fecit.

His diebus rex Anglisaxonum nomine Cedoaldus, qui multas pugnas in sua patria commisit, ad Christum conuersus est, et tendens Romam, uenit ad Chunibertum regem, a quo cum magno honore susceptus, iuit Romam, et a beato Sergio papa baptizatus, Petrus nominatus est, et cum adhuc in albis esset, mortuus est, et in ecclesia sancti Petri sepultus.

Hoc etiam tempore fuit in regno Francorum uir  nomine Arnulfus, Deo amabilis, qui relicto seculo postea episcopus factus est.

Cunibertus uero postquam regnauit annis 12 solus post mortem patris, mortuus est, regnumque filio suo Lioperto adhuc paruulo dimisit, cui Asprandum uirum sapientem nutritorem constituit. Post octo menses Reginpertus dux Taurinensium uenit cum exercitu aduersus Asprandum et Ruotharium duces Pergamensium, et pugnans cum eis, uicit eos, et apprehendit regnum; sed eodem anno mortuus est. Cuius filius Aripertus iterum pugnauit aduersus Liopertum regem apud Ticinum, et Liopertum in pugna uiuum apprehendit, Asprandus uero nutritor eius in insulam Cumacinam fugit. Dux autem Ruotharius cum redisset Pergamum, Aripertus cum  magno exercitu obsedit et expugnauit ciuitatem, apprehensoque Ruothario, fecit radi caput eius et barbam, et exiliauit eum, ubi post aliquantum tempus mortuus est. Liopertum uero puerum misit in balneum, et clausit ianuam super ipsum, sicque nimio calore mortuus est.

Aripertus autem cum securus iam regnaret, apprehendit Sigibrandum, filium Asprandi, et excecauit eum et omnes parentes eius per diuersa tormenta afflixit, Liutprandum autem, filium eius minorem, tenuit in carcere; et quia adhuc erat puerulus, personam eius despexit, et noluit ei facere aliquod malum, insuper dimisit eum ire ad patrem suum. Igitur Liutprandus uenit ad patrem suum in Bawariam, quo ipse iam dudum fugerat eundem Aripertum, ad  ducem Theodebertum, stetitque cum eo per annos 9. Quo cum uenisset Liutprandus, cum gaudio magno est susceptus.

Hoc tempore apud Gallias in regno Francorum sub nomine maioris domus principabatur Ansgis, filius Arnolfi supradicti, qui nomen trahere uidetur ab Anchisa Troiano. Igitur postquam Asprandus per nouem annos mansit in Bawaria, mouit exinde Theodepertum Bawariorum ducem, et cum exercitu uenit in Italiam, pugnauitque cum Ariperto, et mortui sunt multi de partibus utrisque. Sed quamuis in ipsa pugna nox finem fecisset, certum est tamen quod Bawarii fugerunt, et Aripertus cum uictoria rediit ad castra. Qui cum noluisset manere in castris sed  iret in Ticinum, fecit desperationem populo suo, et aduersariis dedit audaciam. Postquam uero ciuitatem intrauit et sensit iratum sibi esse populum pro tali facto, habuit consilium, ut fugeret in Franciam, et tulit de palatio aurum quantum uoluit, et exiuit. Cumque Ticinum fluuium oneratus auro transnatare uoluisset, suffocatus ab aqua, mortuus est. Alio die inuentum est corpus illius, et sepultum est in ecclesia domini Saluatoris. Post cuius mortem Asprandus Longobardorum regnum tenuit, et solummodo tres menses regnauit, uir per omnia bonus et cuius sapientie pauci homines assimilari possunt. uidentes autem Longobardi quod Asprandus moreretur, fecerunt sibi regem filium eius Liutprandum, patre adhuc uiuente.

 Phylippicus autem Iustinianum imperatorem occidit, regnumque eius per annum et sex menses tenuit; surrexit enim contra eum Anastasius, qui et Arthemius dictus est, et eiecit eum de regno oculosque eius erumpere fecit. Anastasius autem cum mitteret naues in Alexandriam contra Sarracenos, diuertentes milites Constantinopolim exquisierunt Theodosium, orthodoxum uirum, et inuitum per uiolentiam posuerunt in regnum. Exiens autem idem Theodosius de Constantinopoli in Niceam, pugnauit contra Anastasium, et uicit eum, tulitque ab eo sacramentum, et eum clericum fieri iussit, et postea presbiterum ordinari fecit. Mortuo autem Theodosio post annum unum, Leo factus est imperator.

 Apud regnum Francorum illo in tempore Pippinus regnauit, qui fuit nimium audax semperque ab hostibus uictoriam habuit. Hic habuit filios, sed ex eis Karolus optimus extitit, qui post eum regnum accepit.

Circa hec tempora compunctus diuino amore Patronax de Brixia uenit Romam, et per exhortationem [1053 1Kb] beati Gregorii, tunc temporis pape, uenit in Cassinum castrum, cepitque ibi habitare cum simplicibus hominibus, qui tunc ibi residebant. Qui deinde eundem uenerabilem uirum Petronacem fecerunt sibi seniorem. Ceperunt autem statim ad eum concurrere multi uiri nobiles, et adiuuante diuina gratia, pro meritis beati patris Benedicti, reparauit  priora habitacula, uiuensque cum omnibus sub iugo sancte regule secundum ordinem beati Benedicti, sanctum illud monasterium ad bonum perduxerat statum. Huic uenerabili uiro multa fecit adiutoria dilectus Deo Zacarias papa, dans ei libros sancte scripture et alia que ad utilitatem monasterii pertinent, insuper et regulam, quam beatus pater Benedictus manibus suis scripsit. Ab illo autem tempore, ex quo locus ille destructus est, usque ad iam dictum abbatem Petronacem, completi fuerunt centum et decem anni.

In Francia, mortuo Pippino, filius eius Karolus, quamuis per multas pugnas, tulit principatum de potestate Reginfridi. Inter hec Liutprandus rex audiens quod Sarraceni depredarentur Sardiniam,  dedit magnum precium, et misit in Sardiniam, fecitque inde adduci ossa sancti Augustini episcopi, et posuit illa honorifice in Ticino.

Post hec Karolus rex Francorum misit Pippinum filium suum ad Liutprandum regem, ut tonderet capillos eius et faceret eum sibi exinde compatrem; quod ille fecit, puerumque cum donis multis ad patrem remisit.

Igitur Liutprandus rex multas ecclesias per loca diuersa construxit. Fecit enim monasterium beati Petri apostoli foris muros Ticinensis ciuitatis, quod dicitur ad Celum aureum, et sursum in Alpibus in propria sua uilla fecit monasterium, quod dicitur  Barcetum; itemque in Alonna uilla propria monasterium fecit in honore sancti Anastasii martyris. Similiter fecit ecclesiam domini Saluatoris in palatio suo, et ordinauit ibi sacerdotes et clericos, qui cottidie diuina officia ibi celebrarent, quod nunquam alii reges ante ipsum habuerunt. Postquam uero regnauit per annos 31 et menses 7, mortuus est, sepultusque est in ecclesia sancti Adriani martyris, ubi et pater eius sepultus est. Fuit autem sapiens et fortis, amator pacis, culpantibus misericors, castus, orationibus et uigiliis deditus, in elemosinis largus; litteras non nouit, sed tamen sic sapiens fuit, ut phylosophis assimulandus sit.

Hucusque de Longobardorum gentis origine eiusque in Italiam ingressione regumque eius successione  strictim descripsisse, imperatorum quoque Romanorum interim regnantium nomina et tempora breuiter tetigisse sufficiat, nunc ad cepte seriei digestionem, unde paululum digressi sumus, descriptio redeat.

 Iustinus imperator Tyberium comitem excubitorum sibi filium faciens, cesarem appellauit et consessorem suum constituit. Erat imperator pedibus eger, et per hoc magis in lectulo iacuit. Post hec infirmatus, sed post paululum a languore dimissus, conuocauit tam Euticium pontificem et senatum, quam omnes sacerdotes et ciues, et adducto cesare Tyberio, palam omnibus appellauit eum imperatorem, his sermonibus usus: Ecce Deus benefecit  tibi, hunc habitum Deus tibi dedit, non ego. Honora illum, ut tu quoque honoreris ab illo; honora matrem tuam, que aliquando tibi domina fuit; nosti, quod primum fueris eius seruus, nunc autem filius. Ne gratuleris in sanguinibus, nec communices homicidio, ne malum pro malo reddas, ne in malo inimicicie michi similis efficiaris; non eleuet te habitus hic quemadmodum me; sic attende omnibus sicut tibi; scito quis fueris, ne superbias, et non peccabis. Omnes isti filii tui sunt et serui hos cum uideas, omnes qui sunt rei publice uides. Hec cum dixisset, et facta oratione a patriarcha, cum dixissent omnes: Amen, cecidit cesar ad pedes imperatoris, et dixit ei: Si uis, sum; si uis, non sum. Et imperator ait: Deus, qui fecit celum et terram, ipse omnia que dicere  oblitus sum in cor tuum mittat. Hec cum loqueretur imperator, replebat lacrimis totum collegium. Post hec Iustinus anno 11 regni sui mortuus est, relicto Tyberio successore.

?Anni [1054 1Kb] Iustini.

1.  Primo autem anno Iustini, qui est annus dominice incarnationis 565us, Armenii suscipiunt fidem.

3.  A. D. 567. Sophia augusta, accersitis notariis, deferri [1055 1Kb] iussit cautiones debitorum et breues, et dimisit eis omnia.  Eodem anno Narses patricius Totilam regem occidit Gothosque dispersit.

 4. A. D. 568. Longobardi Italiam petentes, de Pannonia egressi sunt .

6. A. D. 570. [* 1Kb] Longobardi Mediolanum intrauerunt.

7. A. D. 571 * 1Kb] .

11.  A. D. 575. Iustinus imperator obiit. Quidam scribunt , quod in heresim Pelagianam inciderit, et ideo iusto Dei iudicio sensu perdito, cum amentia uitam finiuerit.

Anni Tyberii.

 Anno dominice incarnationis 576o, Urbis  uero condite millesimo 327o, Tyberius Constantinus, genere Thrax, 55o loco ab Augusto imperium accipiens, coronatus est ab Euticio patriarcha, regnauitque annis 7. Qui mittens adduxit uxorem suam Anastasiam, et coronauit eam. Que cum coronaretur, clamabant partes: Anastasia, tu uincas. Salua, Domine, quos iussisti imperare. Hoc audiens Sophya, uxor Iustini, animo perculsa est; nesciebat enim quod haberet uxorem, uolebatque ipsa nubere Tyberio et permanere augusta. Quidam uero dicebant quod, uiuente Iustino, adamicata fuerit Tyberio, et ipsa persuaserit Iustino, ut eum cesarem faceret . Qui cum adhuc uiuente Iustino preesset palatio, et ut uere christianus thesaurum multum, quem Iustinus male congregauit peiusque  in ferreis archis reposuit, pauperibus distribueret, Sophya augusta frequentius eum increpauit, dicens: Quod ego per multos annos congregaui, tu in modico tempore expendis. Cui ille ait: Confido in Domino, quia pecunia non deerit fisco regali, tantum pauperes elemosinas accipiant, et captiui redimantur. Hic cum imperialem coronam accepturus esset, eumque iuxta consuetudinem in spectaculo circi, ubi reges coronari solebant, populus exspectaret, quidam aduersarii insidias ei parauerunt, et Iustinianum, nepotem Iustini, in imperium sublimare uoluerunt. Ille autem prius loca sancta perambulauit, postea uocans ad se pontificem urbis Euticium, cum consulibus et prefectis ceterisque honoratis palatium  intrauit, et induens se purpura coronamque sibi imponens, sedit super sedem imperialem, et cum magnis laudibus in gloria regni est confirmatus.  Quod uidentes eius aduersarii, magna confusione sunt cooperti. Iustinianus uero post paucos dies ueniens, proiecit se ad pedes eius, et ut gratiam eius haberet, quindecim centenaria auri dedit ei. Ille, ut semper fuit patiens, suscepit eum bene, iussitque eum in palatio semper manere. Sophya quoque, immemor promissionis quam aliquando fecerat Tyberio, temptauit ei fraudem ingerere. Exeunte enim illo ad uillam, ut iuxta consuetudinem  imperialem per 30 dies iocundaretur cum suis ad uindemiam, Sophya Iustinianum clam uocauit, eumque in regnum sublimare quesiuit. Hoc audiens Tyberius, festinanter Constantinopolim rediit, apprehensamque Sophyam, omnibus suis rebus cam spoliauit, dimittens ei tantum unde uiueret, et tollens omnes pueros eius, de suis fidelibus posuit qui ei seruirent, precipiens ut nullus ex his qui ei antea seruiebant ad eam accederet. Iustinianum uero solis uerbis corripiens, in tantum eum postea dilexit, ut filiam suam filio eius promitteret rursumque filio suo filiam eius expeteret; sed nescio qua de re hoc ad effectum non peruenit.  Hic itaque quia multas elemosinas cottidie fecit, multum ei Deus aurum demonstrauit.  Quadam itaque  die deambulans per palatium, uidit in pauimento petram, in qua sculptum erat sancte crucis signum. Et ait: Cruce Domini frontes et pectora nostra signare debemus, et ecce sub pedibus nostris eam calcamus, et iussit eam auferri. Que cum leuaretur, inuenerunt aliam simili modo signatam. Cumque et hanc subleuari iussisset, apparuit tercia. Hanc quoque cum leuassent, inuenerunt plus quam mille centenaria auri. Quo sublato, multum pauperibus largitus est ex eo.

Narses quoque patricius magnam domum habuit, in qua cisternam faciens, multum aurum et argentum in ea recondit, occidens omnes huius rei conscios preter senem unum, a quo iuramentum exigens, omnia ei commendauit. Mortuo autem  Narsete, predictus senex ad Tyberium uenit, et de eadem pecunia ei indicauit. Qui gauisus misit pueros suos cum eo, qui aperientes cisternam, tantam pecuniam inuenerunt, ut per multos dies uix potuisset deportari. Quam more suo pene omnem pauperibus erogauit. Hic, cum temporibus Benedicti pape, uastantibus omnia Longobardis, Roma fame laboraret, multa milia modiorum frumenti nauibus ab Aegypto dirigens, eam misericordie studio releuauit.

Tercio huius anno rex Persarum congregauit exercitum copiosum contra eum, sed missus ab eo exercitus duce Mauricio Persas uicit, reuersusque Mauricius cum uictoria, honorifice a Tyberio est  susceptus, dataque sibi filia imperatoris Constantina gener eius est effectus. Similiter et Germano pretori iunxit filiam suam Charito, utrumque cesarem creans.

 Ad hunc Tyberium Helpericus rex Francorum missos suos direxit, et multa dona accepit, et aureos tales, quorum unus solidus libram pensauit, et habebant ex una parte figuram imperatoris et per gyrum scriptum: Tyberii Constantini perpetui Augusti, ex altera parte currum, et hominem super eum qui minabat illum, et ibi erat circumscriptum: Gloria Romanorum

 His temporibus beatus Gregorius, tunc archidiaconus, cum fuisset a Pelagio papa Constantinopolim missus, rogantibus fratribus secum commorantibus, maximeque Leandro Hispaniensi episcopo, qui etiam tunc temporis illuc missus fuerat, moralia Iob scripsit, et Euthicium eiusdem urbis episcopum, presente Tyberio augusto, in fide resurrectionis errasse conuicit .

 Tyberius autem cum regnaret annis 7, et infirmatus mortem sibi propinquam sentiret, cum consilio Sophye auguste Mauricium generum suum, genere Capadocum, ad imperium elegit, eique principatum dedit, dicens: In mente habe, ut rectitudinem et iusticiam semper ames. Hoc postquam dixit, de hac luce migrauit. Quem omnes  populi multum planxerunt pro bonitate eius. Fuit enim summe bonitatis, ad elemosinas promptus, in iudiciis iustus, in discretione cautissimus, nullum despiciebat, sed omnes cum bona uoluntate suscipiebat, et quia dilexerat omnes, ab omnibus dilectus est.

Anni 1058 1Kb] Tyberii.

Cuius anno primo thesaurus magnus sub pauimento palatii et in domo Narsetis patricii inuentus est, ut supra dictum est.

2. A. D. 577. Benedictus papa 64us sedit annis 4. [* 1Kb]

 3.  A. D. 578. Sigibertus, filius Lotharii, interfectus est anno regni sui 14.

6. A. D. 581. Pelagius papa 65us sedit annos 10, menses 2.

7.  A. D. 582. Tyberius Constantinus obiit.

 Anno dominice incarnationis 583o, ab Urbe condita millesimo 334o, Mauricius, genere Capadocus, 56o loco ab Augusto, primus ex genere Grecorum, adeptus est imperium, regnauitque annis 21. Hic secundo imperii sui anno consul appellatus est, et multos thesauros Urbi donauit. Prouexit autem Phylippicum quendam pretorem Orientis, cui et filiam suam Gordiam uxorem dedit, quem  tamen postea quasi regni usurpatorem susspiciosum habuit.  Huius temporibus ipso annitente, beatus Gregorius ad gradum Romani pontificatus prouectus est, cuius filium idem Gregorius antea de baptismate suscepit; postea tamen idem Mauricius Gregorio pape infestissimus erat. Magne quippe auaricie et rapacitati deditus erat, pro qua re Gregorius quantum potuit eum corripiebat. Et quia imperatorem non uerebatur, ad exercendam in eum tyrannidem prodire nitebatur.  Sed eodem anno, qui fuit imperii sui 19us, uir quidam monachico indutus habitu, spatam dextera tenens, a foro usque ad eneam gladiatoris statuam discurrit,  et imperatorem gladio moriturum omnibus pronunciauit.  Quod Mauricius ut audiuit, a tyrannide Gregorio inferenda semet continuit, et reuersus in se cogitauit, quod Deum lateat nichil, sed reddat omnibus secundum opera eorum, recognoscens etiam excessum, quem in captiuatione multorum fecerat---multa enim bella in diuersis mundi partibus per diuersos duces suos exercuerat---expedire sibi iudicauit, in hac uita recipere pro peccato, et non in futura, compositasque scripto preces eidem Gregorio et ad omnes patriarchales sedes et ad omnes ciuitates et monasteria ciuitatum siue solitudinum cum cereis et thimiamatibus et pecuniis transmisit, et ut pro peccatis suis intercederent supplicauit, hoc potissimum  deprecans, ut hic et non in futuro que meruit reciperet. Cumque hoc et ipse uehementius per tempora multa lacrimis postularet, quadam nocte dormiens, uidit in uisu apud eneam palatii portam se coram populo multo imagini domini Saluatoris assistere, et uocem terribilem ex eadem imagine se audire, dicentem: Date Mauricium. Et tenentes eum iudiciorum ministri, posuerunt eum apud purpureum umbilicum qui illic erat. Cui eadem uox caracteris ait: Ubi uis reddam tibi mala que fecisti, hic an in futuro seculo? At ille respondit: Amator hominum, domine et iudex iuste, hic michi potius quam in futuro retribue; et iussit diuina uox tradi Mauricium et Constantinam uxorem eius et filios  et omnem cognationem ipsius Foce militi. Euigilans ergo Mauricius uocauit eum qui ante se [1059 1Kb] dormiebat, misitque [1060 1Kb] et uocauit ad se Phylippicum generum suum, quem dudum susspicabatur uelle sibi regnum subripere. At ille pro susspicione predicta se perdendum coniiciens, aduocate ad se Gordie uxori sue, tanquam ultra se non uisure, uale dixit, sacramentoque communionis accepto, ad palatium uenit, et cubiculum imperatoris ingrediens, ad pedes eius procidit. Cui assurgens imperator, ad pedes eius nichilominus corruit, dicens: Ignosce michi, deprecor, propter Deum, quia peccaui in te; nunc enim certissime noui, quod nichil peccaueris in me. Si quem uero scias in agminibus nostris, qui soleat Focas nominari, dicito michi. Et Philippicus  diu secum recogitans, dixit: Unum sic uocatum scio, qui nuper ab exercitu procurator positus, tuo contradicebat imperio. Cum autem imperator quereret de eius qualitate, Philippicus ait: Est quidem iuuenis et temerarius, attamen timidus. Tunc Mauricius ait: Si est timidus, profecto et homicida; et narrauit Philippico somnium quod uidit. Porro nocte illa uisa est stella que dicitur cometa. In crastinum uero uenit Magistrianus, quem misit ad heremitas, ferens ab eis huiusmodi responsum: Deus, recepta penitentia tua, saluabit animam tuam, et cum tota domo tua in numero sanctorum te constituet; ab imperio uero cum ignominia et discrimine discedes. His [* 1Kb]  auditis, Mauricius glorificauit Deum magnifice, et penitentiam quidem tenuit, sed auaricie malum adeo non reliquit, ut exercitum in periculosis locis hiemare et uictum ab extraneis iuberet cum periculo querere, ne uidelicet alimenta publica deberet eis ministrare. Quod audiens exercitus, in sedicionem conuertitur, exaltatumque super clypeum Focam centurionem acclamauit exarchum. Commoto autem graui tumultu Constantinopoli, Mauricius mutata ueste cum uxore et filiis noctu dromonem conscendit, et fugiens apud Sanctum Antomon uenit. At Focas cum exercitu in septimum ueniens, imperator efficitur; a quo Mauricius cum uxore ac filiis penes Calcedonem missus decollatur. uerum Mauricius patienter infelicitatem sustinuit, Deum  in omnibus inuocans, et crebro pronuncians: Iustus es, Domine, et rectum iudicium tuum. Aiunt autem quidam, quod eo occiso lac cum sanguine fluxerit, ita ut omnes inspicientes dire lamentarentur. Sic ergo imperator etiam nature legibus celsior factus, uitam commutauit. Porro ex illo tempore non defuerunt Romano imperio uarie ac ingentes erumne.

4.  A. D. 586. Leuigildus rex Wisigotharum Arrianus Herminigildum filium suum ob fidem catholicam, quam a Leandro episcopo percepit, in sancta dominica pasche securi fecit occidi.  Hilpericus, filius Lotharii, unus ex quatuor, obiit, anno 24o regni sui .

6. A. D. 588. Lotharius, Hilperici filius, regnare cepit.

 9. A. D. 591. Gregorius primus papa 66us ordinatur, sedensque annis 13, mens. 6, diebus 10, migrauit 4 Idus Mart. anno secundo Foce imperatoris.

13.  A. D. 595. * 1Kb] Gregorius pontifex synodum episcoporum 24 congregans apud Sanctum Petrum, de necessariis ecclesie decernit.

14. A. D. 596. Gregorius misit Augustinum predicare [1061 1Kb] Anglis.

15. A. D. 597. Guntrammus rex, filius Lotharii, obiit, anno regni 33o, habens [1062 1Kb] filios duos Theodebertum  et Theodericum .

17. A. D. 599. Hildibertus, filius Sigiberti cum regnaret annis 20, obiit.

18. A. D. 600. [* 1Kb]

19. A. D. 601. [* 1Kb]

21.  A. D. 603. Gregorius, missis doctoribus  Augustino, Mellito, Iohanne aliisque pluribus, Anglos ad Christum conuertit. Tunica Domini, super quam milites sortem miserunt, in Zaphath procul ab Hierusalem in arca marmorea reperitur, quam Gregorius Anthiocenus episcopus et Thomas Hierosolimitanus et Iohannes Constantinopolitanus cum aliis multis episcopis, facto triduano ieiunio, ordine pedestri Hierosolimam in ipsa archa perducentes, in ecclesia, ubi crux Domini adoratur, posuerunt. Mauricius penas scelerum suorum, ut ipse orauit, in hac uita persoluens, a Foca turpiter decollatur.

Anni Foce.

1. Anno dominice incarnationis 604o, Urbis autem condite millesimo 355o. Focas quidam, Prisci,  ut aiunt , patricii quondam strator, post ad militiam prouectus, deinde a populo procurator factus, ad ultimum uero, uiuente adhuc Mauricio imperatore, ab exercitu ad imperium electus, 57o loco ab Augusto, imperium inuasit, et octo [1063 1Kb] annis regnauit, habens uxorem Leontiam nomine.  Huius anno 2o beatus papa Gregorius migrauit ad Dominum, et Sabinianus pro eo eligitur ad pontificatum; post quem Bonifacius, cuius rogatu Focas constituit sedem Romane et apostolice ecclesie caput esse omnium ecclesiarum; nam antea Constantinopolitana ecclesia se scribebat primam omnium. Post quem alius Bonifacius, qui fuit a beato Gregorio quartus; cuius  item rogatu idem Focas iussit [1064 1Kb] in ueteri fano, quod pantheon uocabatur, ablatis idolatrie sordibus, ecclesiam beate semper uirginis Marie et omnium martyrum fieri, ut ubi quondam omnium non deorum sed demonum cultus agebatur, ibi deinceps omnium sanctorum memoria coleretur. Huius tempore Cosdre rex Persarum aduersus publicam rem bella grauissima gerens, multas Romanorum prouincias et ipsam Hierosolimam abstulit, et [1065 1Kb] destruens ecclesias ac sancta prophanans, inter ornamenta locorum uel sanctorum uel communium que abstulit etiam uexillum dominice crucis abduxit.  Focas autem cum homicidia ceteraque mala multa fecisset in populo, Priscus patricius, gener ipsius, dolens, pro his, scripsit  Heraclio patricio et pretori Africe, ut filium suum Heraclium mitteret, quatinus contra Focam tyrannum ueniret. Qui ueniens cum exercitu, pugnauit cum eo, et uicit eum; uulgus autem apprehensum interfecit et igne apud Taurum cremauit.

2.  A. D. 605. Sanctus Gregorius papa migrauit ad Dominum.

3. A. D. 606. Sabinianus papa 67us sedit annum unum, menses 5.

 4. A. D. 607. Bonifacius papa 68us sedit annum unum, menses 8.  Quo rogante, Focas fecit Romam matrem ecclesiarum.

6. A. D. 609. Bonifacius papa 69us sedit annos 6, menses 8. Cuius rogatu Focas pantheon dedit ecclesie.

7. A. D. 610. [* 1Kb]

8. A. D. 611. Focas occiditur.

Anni Heraclii.

1.  Anno dominice incarnationis 612o, Urbis autem condite millesimo 363o. Heraclius, 58o loco ab Augusto, accepit imperium, occiso Foca, regnauitque annis 27. Hic coronatus est a Sergio  patriarcha in oratorio sancti Stephani, quod est in palatio, cum desponsata sibi Eudoxia, simulque acceperunt nuptiarum coronas, et una eademque die Heraclius et imperator et sponsus ostenditur. Sequenti anno nascitur imperatori filius de Eudoxia, Heraclius minor, qui et Constantinus nouus dictus est; et mortua est augusta eodem anno. Deinde anno sequenti duxit Heraclius inceste Martinam neptem suam, sororis sue filiam, que coronata est in augustam a Sergio patriarcha heretico. De qua suscepit filium Heraclonam.

Anno imperii sui octauo Heraclius misit in Persidem legatos ad Cosdren, postulans pacem. Qui spreuit eos, dicens: Non parcam uobis, donec crucifixum,  quem Deum esse fatemini, abnegetis, et solem adoretis. Sequenti anno Chaianus rex Auarum direxit aciem contra Thracem; sed missis ab Heraclio legatis, fecit cum eo pacem.

Duodecimo autem imperii sui anno, contracta omni militia sua, mouit exercitum in Persidem, multaque prelia cum diuersis ducibus committens, per sex annos Persidem deuastauit et uicit, occisoque Chosdre, septimo anno Constantinopolim, ablato a Perside uiuifico crucis ligno, rediit, moxque sequenti uernali tempore Hierosolimam tetendit, preciosum illuc lignum reportans, ad gratiarum Deo actiones referendas. [* 1Kb]

  Huius temporibus Anastasius Persa monachus nobile pro Christo martyrium passus est. Hic natus in Perside, magicas a patre puer didicit artes; sed ubi a captiuis christianis Christi nomen acceperat, in eum mox animo toto conuersus, relicta Perside, Calcedoniam Hierapolimque Christum querens ac deinde Hierosolimam petiit. Ubi accepta baptismatis gratia, quarto ab eadem urbe miliario monasterium abbatis Anastasii intrauit. Ibi septem annis regulariter uiuens, dum Cesaream Palestine orationis gratia uenisset, captus a Persis et multa diu uerbera passus inter carceres et uincula iudice Marzobana, tandem mittitur ad regem Chosdre, a quo  tercio per interualla temporis uerberatus, ad extremum una manu per tres horas suspensus, sicque decollatus, nobile martyrium cum aliis 70 peregit. Mox tunica eius indutus quidam demoniacus, curatus est. Interea superueniens cum exercitu Heraclius princeps, superatis Persis, christianos qui erant captiuati reduxit gaudentes. Reliquie autem beati Anastasii martyris primum monasterio suo, deinde Romam aduecte, uenerantur in monasterio beati Pauli apostoli, quod dicitur Ad Aquas Saluias.

 Anno imperii Heraclii 15o Arabum, qui et Sarraceni dicuntur, Muhammad princeps habebatur. Hic erat pseudopropheta, sed apud illos magnus estimabatur, ita ut eciam in principio aduentus eius estimarent, hunc esse illum qui ab eis exspectatur  Christus. Erat autem oriundus ex stirpe Ismahelis, filii Abrahe. Cum autem inops et orphanus esset idem Muhammad, uisum est sibi ad quandam mulierem locupletem et cognatam suam nomine Cadigam introire mercenarius, ad negociandum cum camelis eius apud Aegyptum et Palestinam, sicut in illis locis mos erat. Paulatim autem fiducia penes ipsam mulierem percepta, que uidua erat, accepit eam uxorem, et habuit camelos illius omnemque substantiam. Cumque ueniret in Palestinam, conuersabatur cum Iudeis et christianis, capiebatque quasdam scripturas ab eis. Porro habebat passionem epylemsie, id est morbum caducum [1066 1Kb] . Quo comperto, uxor eius ualde contristabatur, utpote nobilis,  quod se huiusmodi uiro copularet, egeno scilicet et epylemtico. Procurabat uero ille placare ipsam, taliter dicens: uisionem quandam angeli Gabrielis contemplor, et haut ferens huius asspectum, mente deficio et cado. Ipsa uero cum haberet alterum quendam talem amicum suum, propter infidelitatem suam ibi exulantem, indicauit ei omnia uerba uiri sui et nomen angeli. At ille uolens eam reddere certam, dixit ei: ueritatem locutus est; iste enim angelus mittitur ad omnes prophetas. Ipsa ergo prima susceptis uerbis eius credidit ei, et predicauit aliis mulieribus contribulibus suis, prophetam eum esse; et taliter ex feminis fama uenit ad uiros, primo ad Hebuber, quem et successorem dimisit, et tenuit partem heresis eius et heredis. Docuit autem auditores suos,  quod qui occidit inimicum, uel occiditur ab inimico, paradysum ingreditur; paradysum uero carnalis cibi ac potus et commixtionis mulierum perhibebat capacem, fluuium quoque uini et mellis et lactis ibi esse et affluentem uoluptatem multaque alia luxuria et stulticia plena, que stultis uidebantur delectabilia ideoque credibilia.--- Heraclius a Sergio patriarcha et ab Anastasio quodam aliisque hereticis circumuentus, in Euthicianam incidit heresim, et mathematicus factus et astrologus, uidit imperium suum a circumcisis gentibus esse uastandum; mittensque ad Dagobertum regem Francorum, omnes regni eius Iudeos baptizari petiit et impetrauit, ipseque  per omnes imperii sui fines et prouincias idem fieri decreuit. Post hec Agareni, qui et Sarraceni, gens circumcisa, prouincias Heraclii uastant. Contra quos dum Heraclius dimicat, 150,000 militum eius Sarraceni interficiunt, et spolia eorum Heraclio remittunt. Que ille percipere nolens; sed uindictam ab eis querens, portas Caspias, quas Alexander Magnus Macedo super mare Caspium fecit et propter multitudinem seuissimarum gentium serari iussit, aperuit, indeque 150,000 auro armata cum omnibus uniuersarum prouinciarum militibus contra Sarracenos in prelium misit. Cumque in crastinum essent preliaturi, ipsa nocte 52 milia de exercitu Heraclii in castris percussit angelus Dei; reliqui cum regredientes appropinquassent Hierosolimam, uidens Heraclius  se nequaquam resistere posse, merore correptus est, factusque ydropicus, mortuus est .

2. [1067 1Kb] A. D. 613.

2. [1067 1Kb] A. D. 614. [* 1Kb]

3.  A. D. 615. Anastasius Persa monachus factus est.

4. A. D. 616. Deusdedit papa 70us sedit annos septem. [* 1Kb]

6. A. D. 618. Eduinus rex efficitur Anglorum.

11. A. D. 622. Anastasius passus est.

12. A. D. 623. Bonifacius papa 71us sedit annos 5.

 16. A. D. 627. [* 1Kb]

17. A. D. 628. Honorius papa 72us sedit annos 10, menses undecim, dies 17. Eduinus rex Anglorum baptizatur a Paulino episcopo anno regni sui 11, aduentus autem Anglorum in Britanniam 180.

18.  A. D. 629. Heraclius interfecto Cosre rege Persarum, crucem dominicam, quam ille abstulit, Constantinopolim rexexit, annoque sequenti Hierosolimam cum debita ueneratione reduxit. * 1Kb]

 19. A. D. 630. [* 1Kb] 1.

20. A. D. 631. Lotharius, Hilperici filius, anno regni sui 44 moritur, relinquens successorem filium suum Dagobertum .

27.  A. D. 638. Heraclius ydropicus factus moritur.---Seuerinus papa 73us sedit annum unum, menses duos.

Anni Constantini.

1. Anno dominice incarnationis sexcentesimo tricesimo  nono, ab Urbe autem condita millesimo trecentesimo nonagesimo Constantinus, filius Heraclii et Eudoxie, quinquagesimo nono loco ab Augusto, suscepit imperium. Qui, cum regnaret mensibus quatuor, a nouerca sua Martina et Pyrro patriarcha ueneno potionatur; illoque extincto, ipsa cum filio suo Heraclona dominatur. Unde omnis senatus Constantinopolitanus cum omni populo indignatione iusta commotus, Heraclonam repulit, linguaque Martine et naso Heraclone absciso, eisque in exilium destinatis, Constantem, filium Constantini, nepotem Heraclii, prouehunt.  Cyrus Alexandrinus episcopus et Pyrrus Constantinopolitanus et alii multi heresim instaurant.  Sed senatus et tota ciuitas Pyrrum ut impium cum Heraclona ac matre  sua expulerunt; et regnante Constante, Paulus consecratur episcopus, et ipse hereticus. Iohannes autem presul Romanus, collecto episcoporum concilio, omnes huius heresis fautores anathematizauit. Quo defuncto, Theodorus pro eo papa consecratur. Pyrrus uero tendens in Africam, Maximi religiosissimi illo tempore abbatis sanctorumque pontificum illic consistentium presentatur asspectibus. Qui hunc redargutum ac persuasum ad papam Theodorum Romam miserunt; sed ille ficta, ut post apparuit, penitentia ortodoxie libello pape tradito, ab [1069 1Kb] eo receptus est. Mox autem ut a Roma descendit Rauennamque peruenit, quasi canis ad uomitum suum rediit. Quo comperto papa, conuocatis cunctis sacerdotibus  et clero in ecclesia principis apostolorum, condempnauit eum sub uinculo anathematis.

Iohannes papa 74us sedit annos 2, menses 9, dies 18.

Anni Heraclone.

1. A. D. 640. [1070 1Kb] [* 1Kb] Heracleonas [1071 1Kb] , filius Hera clii, occiso per uenenum fratre suo Constantino, regnum inuasit, et cum matre sua Martina regnauit annos 2.

Ab inicio anni 4600.

2. A. D. 641 [1072 1Kb] . Heraclonas turpiter deicitur cum matre.

Anni Constantis.

 1. Anno dominice incarnationis 642, ab Urbe condita millesimo 393. Constans, filius Constantini, nepos Heraclii, 60o loco ab Augusto, in regnum eligitur, deiecto Heraclona [1073 1Kb] cum matre sua, et regnauit annis 28.  Hoc regnante, ut supra dictum est, in locum Pyrri heretici consecratur Paulus episcopus, et ipse hereticus, qui non tantum doctrina uesana, sicut decessores sui, sed etiam aperta persecutione catholicos cruciat, apocrisiarios sancte ecclesie Romane, qui ad eius correctionem missi fuerant. partim carceribus, partim exiliis, partim [* 1Kb]  uerberibus afficiens. Altare quoque eorum in domo Placidie consecratum in uenerabili oraculo destruxit, prohibens eos ibidem missas celebrare. * 1Kb]  Unde Martinus papa, qui Theodoro successit, incensus a Maximo abbate supradicto, ab Africa Romam ueniente, collecta synodo centum et decem episcoporum, Sergium et Pyrrum ac Paulum et Cyrum anathemate dampnauit.  Quibus agnitis, Constans, qui seductus erat a Paulo, sicut et auus eius Heraclyus a Sergio, eiusdem regie ciuitatis episcopo misso Theodoro exarcho, Martinum papam et Maximum Constantinopolim fecit adduci, iniuriisque affectos Cersonam fecit exiliari; ubi beatus Martinus papa defunctus, multis uirtutum signis refulget. Constans uero permotus zelo Dei, synodo sacra et  ipse conuocata sub uitaliano papa nuper ordinato, heresim abdicauit; misitque beato Petro apostolo euangelia aurata, gemmis albis mire magnitudinis in circuitu ornata. Ipse post aliquot annos Romam ueniens, obtulit super altare sancti Petri pallium auro textile, toto exercitu cum cereis ecclesiam intrante.  uoluit autem et regnum transferre Romam, quia odiosus factus est Byzantiis, eo quod Martinum papam ignominiose tractans exiliauit, et Maximi sapientissimi uiri linguam manumque truncauit, duosque Anastasios discipulos eius tormentis et exiliis tradidit, et multos orthodoxorum [1074 1Kb] uerberibus et proscriptionibus et exiliis dampnauit. Propter talia cunctis odiosus effectus, sex annos fecit in Sicilia. Ibi cum quadam die balneum fuisset ingressus, introiuit  cum eo quidam Andreas obsecundans illi. Et cum cepisset sapone Gallico deliniri, sumens Andreas situlam, dedit eam in uerticem imperatoris, et statim fugit. Imperator uero cum tardaret in balneo, insiliunt hi qui foris erant, et reperiunt eum occisum. Quo sepulto, Mitium quendam Armenium fecerunt imperatorem, ui cogentes eum. Erat autem ualde decorus et speciosus. Filius autem eius Constantinus audiens de patris obitu, cum multo nauigio Siciliam intrauit, et aggressus Mitium, interfecit eum cum occisoribus patris sui, ordinatisque Hesperiis, Constantinopolim rediit, et Romanis cum Tyberio et Heraclyo fratribus imperauit. Huius [1075 1Kb] imperatoris tempore obiit sancta Gerdrudis, filia Pippini principis.

 Theodorus papa 74us sedit annis septem. [** 1Kb]

2. A. D. 643.

 4. A. D. 645. Dagobertus rex filium suum Sigibertum regnaturum in Austrasia misit Pippino et sancto Chuniberto .

6. A. D. 647. [* 1Kb]

7. A. D. 648. [* 1Kb]

8.  A. D. 649. Martinus papa 75us sedit annos 10. Hic, collectis 110 episcopis, condempnauit Cyrum, Sergium, Pyrrum et Paulum.  Pro qua re a Constante imperatore ab eis seducto exiliatus  est in Cersonam.

9. A. D. 650. [* 1Kb]

11. A. D. 652. Cinis e celo descendit, et timor magnus factus est in populo. [* 1Kb]

13. A. D. 654. [* 1Kb]

17. A. D. 658. Martinus papa apud Cersonam migrauit 4 Idus Nou.

18. A. D. 659. Eugenius papa 76us sedit annos 2,  menses 9.

21. A. D. 662. uitalianus papa 77us sedit annos 9, menses 6.

24. A. D. 665. Dagobertus, filius Lotharii, cum regnasset annis 34 [1076 1Kb] , obiit . [* 1Kb]

25. A. D. 666. Cui 1078 1Kb] successit Clodoueus, filius eius, cuius frater Sigibertus regnauit in Austrasia.

28.  A. D. 669. Constans in balneo occisus est. [* 1Kb]

Anni Constantini.

  Anno dominice incarnationis 670, Urbis condite millesimo 421. Constantinus, filius Constantis, 61o loco ab Augusto, regnauit cum fratribus suis Heraclio et Tyberio; sed cum uenirent aliqui orientalium partium et dicerent: Si in Trinitatem credimus, tres etiam coronemus, turbatus est Constantinus, qui solus erat coronatus, et per Theodorum patricium conuocans maiores natu ex eis quasi in colloquium et consilium, ut fieret uoluntas eorum, in patibulum eos suspendit; quod uidentes ceteri fugerunt;  ipse uero regnauit cum filio suo Tyberio annis 17.  Huius temporibus Agatho pontifex Romane ecclesie [1079 1Kb] legatos suos pro ammonitione sanctarum Dei ecclesiarum in urbem regiam misit, in quibus erat Iohannes, Romane ecclesie tunc archidiaconus [1080 1Kb] , sed non longe post episcopus. Qui benignissime suscepti a reuerentissimo catholice fidei defensore Constantino, iussi sunt, remissis disputationibus phylosophicis, pacifico colloquio de fide uera perquirere, datis eis de biblioteca Constantinopolitana cunctis antiquorum patrum libris quos petebant, collecta uniuersali synodo 150 episcoporum, siue ut quidam libri  habent 289, presidente Georgio patriarcha Constantinopolitano et Macario Anthiocheno, qui renouabant heresim  eorum qui unam uoluntatem et unam operationem asstruebant in Christo; conuictique sunt falsasse sanctorum patrum dicta per plurima.  Finito autem conflictu Georgius patriarcha correctus est. Macarius uero cum suis sequacibus simul et precessoribus Sergio, Cyro, Honorio, Pyrro, Paulo, Petro, anathematizatus est, et in locum eius Theophanius abbas de Sicilia factus est episcopus Antiochie, tantaque gratia legatos catholice pacis comitata est, ut Iohannes Portuensis episcopus, qui erat unus ex ipsis, in dominica octauarum pasche missas publicas in ecclesia sancte Sophye coram principe ac patriarcha latine celebraret. Hec est sexta synodus uniuersalis Constantinopoli celebrata et Greco sermone conscripta, temporibus Agathonis pape, exsequente  ac presidente piissimo principe Constantino intra palatium suum, simulque legatis apostolice sedis et episcopis 150 siue 289 residentibus.

Prima enim uniuersalis synodus in Nicea congregata est contra Arrium 318 patrum sub Constantino principe, temporibus Siluestri pape; secunda in Constantinopoli 150 patrum contra Macedonium et Eudoxium, temporibus Damasi pape et Gratiani principis, quando Nectarius eidem urbi ordinatus est episcopus; tertia in Epheso 200 patrum contra Nestorium Auguste urbis episcopum, sub Theodosio Magno principe et Syxto papa [1081 1Kb] ; quarta in Calcedone patrum 630 sub Leone papa, temporibus Marciani principis, contra Euthicen, nefandissimum  presulem Manicheorum [1081 1Kb] ; quinta item in Constantinopoli, temporibus uigilii pape, sub Iustiniano principe, contra Theodorum et omnes hereticos; sexta hec de qua in presenti diximus. [* 1Kb]

Hoc tempore regnum Longobardorum tenuit Chunibertus, Francorum uero Clodoueus  [1082 1Kb] .

His [* 1Kb] eciam temporibus fuit in Gallia homo prepotens et Deo dilectus, nomine Arnulfus, qui renuncians seculo postea factus est Metensium episcopus,  cuius filius Ansgisus qui de nomine Anchise Troiani creditur appellatus, sub nomine maioris domus principatum in regno Francorum postea tenuit.

His [1083 1Kb] temporibus sanctus Lantpertus in Treiectensi epyscopatu successit sancto Theodardo, sub Hilderico [1084 1Kb] rege Austrasie.--- Eisdem  temporibus sancta et perpetua uirgo Christi Edildrudis, filia Anne regis Anglorum, primum alteri uiro permagnifico, postea Ekfrido regi coniunx data, postquam 12 annis thorum uirilem incorrupta seruauit, sumpto uelamine sacro, sanctimonialis ex regina efficitur; nec mora, etiam uirginum mater et nutrix piarum existit. Cuius merita uiuacia testatur etiam caro mortua, que post 16 annos sepulture cum ueste, qua inuoluta est, incorrupta reperta est. Anni Constantini.

3. A. D. 672. Adeodatus papa 78us sedit annos 4.

7. A. D. 676. Domnus papa 79us sedit annum unum, menses 5.

9. A. D. 678. Agatho papa 80us sedit annos 5,  menses 6.

12.  A. D. 681. Sexta synodus uniuersalis Constantinopoli congregatur sub Agathone papa, qui Dono successit; in qua dampnatis hereticis, tante aranearum tele in medio populi ceciderunt, ut sordes heresium expulsas omnes intellegerent et mirarentur. Clodoueus, filius Dagoberti, obiit. Cui Lotharius filius successit.

14. A. D. 683. Leo papa 81us sedit annum unum, menses decem.

16. A. D. 685. Benedictus papa 82us sedit menses decem, decessitque Non. Mai. [* 1Kb]

 17.  A. D. 686. Constantinus imperator obiit.---Iohannes papa 82us sedit annum unum. Cui successit Conon papa 83us seditque annos 2, menses 11, a quo sanctus Kylianus pontificalem potestatem accepit. Cononi Sergius successit.---Apud [* 1Kb] Gallias in Francia sub nomine maioris domus principatum gerebat Ansgisus.

Anno dominice incarnationis 687, Urbis condite millesimo 438. Iustinianus, filius Constantini, 62o  loco ab Augusto regnum accepit, et decem annis regnauit.  Hic pacem firmam decennio fecit cum Sarracenis terra marique; sed et prouincia Africa subiugata est Romano imperio, que a Sarracenis fuerat tenta. Hic beate memorie pontificem Romane ecclesie Sergium, quia erratice sue synodo, quam Constantinopoli fecerat, fauere et subscribere noluit, misso Zacaria protospatario suo, iussit Constantinopolim deportari; sed militia Rauennate urbis uicinarumque partium nefanda principis iussa preuenit, et eundem Zacarium [1085 1Kb] contumeliis et iniuriis ab urbe Roma pepulit.  Idem Iustinianus a Callinico patriarcha exigit, ut orationem faceret ad destruendam ecclesiam sancte Dei genitricis iuxta palatium sitam, que Metropolite dicebatur,  uolens ibi edificia facere, ubi a populo susciperetur. Patriarcha uero dicebat: Orationem quidem ad statuendam ecclesiam habemus, in destructionem uero ecclesie orationem non suscepimus. Cogente autem imperatore et omnimodis exigente, orationem dixit patriarcha: Gloria Deo, qui iugiter sustinens patitur, nunc et semper et in omnia secula seculorum. Quo audito, destruxerunt ecclesiam. Alia quoque multa improuide faciens, odium populi in se excitauit. Unde Leontius patricius, quem ipse quondam pretorem et magistrum militum orientalium fecerat, sed iam per tres annos in custodia tenuerat, cum exinde protractus in exilium mitteretur, contra eum sensit, iunctisque sibi multis, Iustinianum comprehendit,  nasoque preciso, in insulam quandam relegauit, ipseque regnauit.

Anni Pippini. Anni Iustiniani.

2.  A. D. 688. Sanctus Kylianus cum sociis suis passus est.

1. 3. A. D. 689. Pippinus, filius Ansgisi, maior domus efficitur in Gallia, regnumque Francorum amministrauit annis 27, cuius etiam anni suorumque successorum deinceps annotantur in catalogo regum.

2. 4. A. D. 690. Sergius papa 84us sedit annos 16, menses 8, decessitque 5 Idus Septembr. Hic constituit, ut Agnus Dei cantetur inter sacrificium. [*1 1Kb] .

 4. 6. A. D. 692. Clodoueus, filius Theoderici fratris Dagoberti, cum fratre Hildiberto regnare cepit .

6. 8. A. D. 694. Sanctus Remaclus Treiectensis episcopus migrauit. *2 1Kb] .

7. 9.  A. D. 695. Willibrordus, qui et Clemens, a Sergio papa ordinatur episcopus [1087 1Kb] ad predicandum gentibus.

 8. 10. A. D. 696. Iustinianus ob culpam perfidie sue regno priuatur et exiliatur.

Leonis.

9. 1. Anno dominice incarnationis 697, Urbis uero condite millesimo 448. Leo, qui et Leontius, 63o loco ab Augusto, depulso Iustiniano, regnum inuasit, tribusque annis regnauit.  Cuius anno primo Sergius papa in sacrario beati Petri apostoli capsam argenteam, que in angulo obscuro diutissime iacuit, Domino reuelante inuenit, et in ea crucem diuersis ac preciosis lapidibus adornatam reperit. De qua tractis quatuor petalis, quibus gemme incluse erant, mire magnitudinis portionem dominice crucis interius repositam conspexit, que omnibus annis in basilyca Saluatoris, que dicitur  Constantiniana, die exaltationis eius ab omni populo salutatur.

11. 3. A. D. 699. Sanctus Chutpertus episcopus ex anachorita obiit. Cuius [1088 1Kb] corpus post 11 annos sepulture eius integrum inuentum est.

 Leontio itaque apud Constantinopolim posito, uenit Tyberius, qui et Absimarus, ex aduerso ciuitatis cum multis, et prodita sibi ciuitate, Leontium cepit, precisoque naso eius, in monasterio Dalmati sub custodia constituit, ipseque regnauit.

Tyb

12. 1. Anno dominice incarnationis 700, Urbis autem condite millesimo 451. Tyberius, qui et Absimarus dictus est, 64o loco ab Augusto imperium  inuasit, deiecto Leone, et regnauit annis 7.  Cuius tempore synodus in Aquileia facta quintum uniuersale concilium suscipere diffidit ob imperitiam fidei, donec salutaribus beati pape Sergii monitis instructa, et ipsa cum ceteris Christi ecclesiis huic annuere consentit. Huius [1089 1Kb] tempore occisus est sanctus Lantpertus episcopus, sub Hildeberto rege .

15. 4.  A. D. 703. Synodus Aquileie congregatur sub Sergio papa.

18. 7. A. D. 706. Iohannes papa 85us sedit annos 3.

Beda [1090 1Kb] uenerabilis presbyter Anglorum cronicam minoris libri sui hucusque perduxit.

Anni Iustiniani.

 19. 1.  Anno dominice incarnationis 707, Urbis condite millesimo 458. Iustinianus, filius Constantini, quem superius a Leone de regno expulsum diximus, per adiutorium Terbellis regis Bulgarum expugnata Constantinopoli, regnum recepit, et postea sex annis regnauit.  Recepto autem regno, multa dona et regalia uasa Terbelli tribuit, eumque in pace dimisit. Absimarus autem, qui et Tyberius, ex urbe profugit, sed insecutione captus et ad Iustinianum est adductus. Adducto quoque Leontio, qui eum deiecit, fecit ambos catenis constrictos,  dum ludi equestres agerentur, per plateas trahi, tractosque publice ante pedes suos, dum in solio resideret, proiici, calcauitque colla eorum fortiter, uniuersa plebe clamante: Super aspidem et basyliscum ambulasti, et leonem draconemque conculcasti, sicque eos precepit decollari, innumerabilem quoque multitudinem eorum qui contra eum consenserunt diuersa morte fecit necari.  Quia enim se naso detruncauerunt, quotiens defluentem guttam reumatis manu detersit, totiens pene aliquem ex illis iugulare precepit.  Kallinicum uero patriarcham, erutis oculis, Romam exiliauit, et pro eo Cyrum in episcopatum prouexit, qui fuit abbas in Ponto, quique illum exulem alebat et eum in imperium restituendum predicebat. Natus  est autem ei filius eodem anno, quo recepit imperium, ex Theodora, filia Chaiani, quam accepit dum esset in exilio, quem uocauit Tyberium, coronauitque eum cum matre sua, et regnauerunt cum eo.  Hic Constantinum papam accersiens, honorifice suscepit, prostratusque in terram, pro suis peccatis intercedere rogauit, cunctaque ecclesie priuilegia renouans, eum cum honore remisit. Qui cum mitteret exercitum in Pontum ad comprehendendum Phylippicum, quem illic relegauerat, multum Constantinus papa eum prohibuit, sed animum eius reuocare non potuit. Exercitus autem quem miserat, conuersus ad partem Phylippici, fecit eum ibidem imperatorem, reuersusque cum eo  Constantinopolim, pugnauit contra Iustinianum miliario ab urbe 12o uictoque illo et occiso, accepit regnum Phylippicus.  Filius quoque Iustiniani, adhuc puer, ab his qui a Phylippico premissi sunt occisus est.

21. 3. A. D. 709. Iohannes papa 86us sedit annos 2, menses 7.

22. 4. A. D. 710. Dagobertus iunior regnare cepit .

23. 5. A. D. 711. Sisinnius papa 87us sedit dies 20. Cui succedens Constantinus papa 88us sedit annos 6.

24. 6. A. D. 712. Iustinianus a Phylippico interficitur .

Phylippici [1091 1Kb] .

 25.  1. Anno dominice incarnationis 713, ab Urbe uero condita millesimo 464. Phylippicus, 66o [1092 1Kb] loco ab Augusto, inuasit imperium, occiso Iustiniano, regnauitque anno uno et mensibus 6. Hic, priusquam imperaret [1093 1Kb] , habuit quendam amicum monachum inclusum, qui erat hereticus et tamen preuisor, qui dixit ei: Imperium tuum est. At ille turbatus est. Cui ait inclusus: Si Deus iubet, tu quare contradicis? Hoc autem dico tibi, quia sexta synodus male acta est. Si ergo regnaueris, hanc abice, et efficietur imperium tuum forte atque longeuum.  Qui cum iuramento spopondit, se hoc esse facturum. Cum uero regnaret, fecit synodum pseudepiscoporum iuxta illius pseudomonachi et inclusi sermonem, et abiecit sanctam et uniuersalem sextam synodum. Eodemque anno uanus ille inclusus oculorum cecitatem incurrit. Reperiens autem Phylippicus quendam sui consensus Iohannem, fecit eum Constantinopolitanum presulem, Cyrum uero deponens, ad monasterium suum redire precepit.  Idem Phylippicus in disputationibus quidem suis rationabilis uidebatur et prudens, in actibus autem inhoneste ac indigne uitam consummans, improbabilis ubique demonstrabatur. Erat enim hereticus et adulter.  Hic Constantino pape misit litteras praui dogmatis, quas ille  cum apostolice sedis consilio respuit. Hac de causa [1094 1Kb] fecit Constantinus picturas in porticu sancti Petri, que sex sanctarum synodorum acta continerent. Nam et huiusmodi picture habebantur Constantinopoli, quas Phylippicus iussit auferri. Statuit autem populus Romanus, ne heretici imperatoris nomen aut cartas aut figuram solidi susciperent. Unde nec eius effigies in ecclesiam introducta est, nec nomen ad missarum sollemnia prolatum.  Sabbato autem pentecostes, cum lauaret in balneo publico, ingressus cum equitatu et organis, habitoque prandio cum ciuibus antique prosapie, requiesceret meridie, repente per auream portam introiuit Rufinus primus stratorum cum Theodoro  patricio, festinansque in palatium, et inueniens eum quiescentem, apprehendit eum et eruit oculos eius, in crastinum uero, id est die pentecostes, congregato in magna ecclesia populo, coronatus est Artemisius, mutato nomine Anastasius.

Anni Anastasii.

26. 1. Anno dominice incarnationis 714, ab Urbe condita millesimo 465. Anastasius 67o loco ab Augusto imperium adeptus est, regnauitque annis 3. Quidam uero libri * habent, quod Phylippicus regnaret annos 2 et menses 9, Anastasius autem annum unum et menses 3.  Anastasius igitur ubi regnum accepit, Constantino pape per Scolasticum patricium litteras Romam misit, quibus se fautorem et defensorem catholice fidei et  sancti sexti concilii predicatorem esse docuit. Quo regnante, quidam aduersus eum coniurauerunt, et contra regiam urbem cum exercitu ascenderunt.  Cum autem Adramium adissent [1095 1Kb] et essent sine capite, inuenerunt illic hominem indigenam, Theodosium nomine, inertem ac idiotam, qui publicorum tributorum erat exceptor, et hortati sunt eum imperare. At ille fugiens, latebat in monte. Quem inuentum, ut imperatorem laudibus extulerunt, ui cogentes eum. Quibus Anastasius cognitis, Niceam abiit, ibidemque se muniuit.   Theodosius autem secutus, magno prelio uicit eum, datoque sibi sacramento, clericum eum fieri et postea presbiterum fecit ordinari.

27. 2.  A. D. 715. [* 1Kb] Pippinus senior maior domus obiit; pro quo filius eius Karolus successit.---Dagobertus rex Francorum obiit.

Karoli senioris.

1. 3. A. D. 716. Karolus, Pippini senioris filius, in amministratione regni patri successit, adhuc quidem regibus in Francia manentibus sed parua dignitate regnantibus .  In Romano quoque imperio apud Constantinopolim adhuc imperatores erant, sed et ipsi intestinis pariter et extrinsecis bellis pene adnullati, parum ualebant. Karolus uero regnum Francorum amministrauit annis 27. Cui cum Reginfridus quidam aduersaretur, regnumque tenere conaretur, quamuis per multas pugnas et certamina, tulit principatum de manu eius.  Nam cum teneretur in custodia, diuina misericordia protegente, fugit inde, et primum contra eundem Reginfridum per tres uices pugnauit, postea cum magno certamine illum uicit, Andegauensem tamen ciuitatem illi ad habitandum permisit, ipse uero super cunctam Francorum gentem principatum tenuit, multaque prelia contra Sarracenos et in Wasconia et in Saxonia et in  Fresia fecit.---Ekbertus uir sanctus de gente Anglorum Scottos pascha legitime celebrare docuit.--- Gregorius papa 89us sedit annis 10, migrauitque Idus Febr. Hic sanctum Bonifacium ordinauit episcopum. * 1Kb]

2. 1. Anno [Theodos.] dominice incarnationis 717, Urbis uero condite millesimo 468. Theodosius a militibus electus, 68o loco ab Augusto, imperium Romanum accepit, et anno uno regnauit.  Leo quippe, qui erat pretor orientalium, quoniam auxiliabatur Anastasio, non est subiectus Theodosio. Unde ueniens  Nicomediam, apprehendit filium Theodosii cum omni apparatu regio et primis uiris palatii, et uenit Chrysopolim. Quod audiens Theodosius, consilio a Germano patriarcha et senatu percepto, per eundem patriarcham accepit a Leone indempnitatis uerbum et ecclesie sine perturbatione seruande, et sic ei committunt imperium, ipse uero Theodosius una cum filio suo clericus factus, residuum uite sue tempus transegit in pace.--- Hoc anno Tyberis alueum suum egressus, multa Rome subuertit edificia, ita ut in uia Lata ad unam et semis staturam excresceret.  Mansit autem diebus  7, donec, agentibus letanias crebras ciuibus octauo demum die regreditur.

3. 1. Anno [Leonis.] dominice incarnationis 718, Urbis autem condite millesimo 469. Leo, pretor orientalium, genere Syrus, 69o loco ab Augusto, Romanorum prouehitur in imperium, regnauitque annis 24.  Hic a Iustiniano, cum prius regnaret, exiliatus est in Messembriam Thrace regionis, posteriore uero tempore, cum secundo regnaret, ueniens ei obuiam una cum Bulgaribus, obtulit ei munera, oues scilicet quingentas, placatusque Iustinianus fecit illum spatarium, et habuit hunc sicut germanum amicum. Unde quidam inuidia ducti detraxerunt ei tanquam imperium appetenti, sed habita  questione, inuenti sunt falsi. Iustinianus tamen postea illum suspectum habens, sed manifeste hunc ledere nolens, misit eum cum pecuniis in Alaniam, ad commouendos Alanos contra Abasgiam. Ubi cum multa ei feliciter prouenirent, Iustiniano interempto, et Phylippico uisu oculorum orbato, cum imperasset Anastasius, prouexit eum in pretorem orientalium. Depulso autem Anastasio a Theodosio, ipsoque regnante, Leo et hunc expulit, ipseque regnauit, sed in christianos et ecclesias Dei ac religionem sanctam impius fuit  Primum quippe precepit [* 1Kb] in Constantinopoli, ut quicumque haberent imagines domini Saluatoris seu sancte genitricis eius uel aliorum sanctorum, sibi eas afferrent, quas ille in medio ciuitatis incendere fecit;  et quia multi de populo huic impietati non consenserunt, decollati sunt; Germanus quoque patriarcha de sede sua est deiectus, et Anastasius presbiter in loco eius constitutus. Misit et ad papam Romanum Gregorium, ut similiter faceret; ille uero noluit, sed omnia tributa Romane urbis et Italie sibi dari prohibuit.  1Kb]

6. 4.  A. D. 721. Sarraceni Constantinopolim obsident, et per triennium ibi morantes, multasque prouincias deuastantes, tandem, populo ad Deum clamante, fame pesteque depulsi sunt, multique frigore et ferro naufragioque perierunt.  Theodericus regnauit in Francia annis 16 .

8. 6.   A. D. 723. Luitprandus [1097 1Kb] , rex Longobardorum, audiens quod Sarraceni, depopulata Sardinia, etiam illa loca fedassent, ubi aliquando propter deuastationem barbarorum ossa beati Augustini translata fuerant, misit et per precium adduxit ea Ticinum, ibique, ut decuit, honorifice recondidit.--- Leo imperator cegit Iudeos et Montanos baptizari; sed Iudei abluebant unctionem crismatis et post cibum participabant sacramentis et contaminabant fidem, Montani uero definientes sibi diem, introierunt domos errori suo deputatas, et incenderunt semet ipsos.

9. 7. A. D. 724. [* 1Kb]

 10. 8.  A. D. 725. Sanctus Pirminius episcopus Augiam intrauit, eamque a serpentibus emundauit.

11. 9. A. D. 726. Hucusque [1098 1Kb] Beda cronicam suam in maiori libello perduxit.

12. 10. A. D. 727. Gregorius papa 90us sedit annos 8, decessitque 4 Kal. Decembris. Hic augmentauit in canone: Nec non illorum omnium sanctorum quorum soll. [1099 1Kb]

15. 13.  A. D. 730. Pirminius ex Augia uenit in Alsaciam

16. 14.  A. D. 731. Germanus sanctissimus patriarcha uidens impietatem Leonis, abrenunciauit  summo sacerdotio, tradens pallium, et in domo sua quieti operam dedit, functus sacerdotio ann. 14, mens. 5. In cuius locum Anastasium, eius quondam discipulum, sed tunc impietati consentientem, Leo constituit. Sane Gregorius sanctus presul Romanus hunc anathematizauit, et Leonem tanquam impie agentem per epistolas redarguens, Romam cum tota Italia ab eius imperio recedere fecit. Beda uenerabilis Anglorum presbiter obiit.

17. 15.  A. D. 732. Karolus filium suum Pippinum ad Luitprandum regem Longobardorum pro tondenda cesarie misit; quod ille fecit, cum multisque muneribus [1100 1Kb] ad patrem remisit.

 18. 16.  1Kb] .

20. 18.  A. D. 735. Zacarias papa 91us sedit annos 18. Hic quatuor libros dialogorum beati Gregorii transtulit in Grecum.

22. 20. A. D. 737. Theodericus rex Francorum obiit .

 24. 22.  A. D. 739. Sarraceni Gallias iterum inuadentes, ceperunt ciuitatem Arelatem. Tunc Karolus misit ad Luitprandum, qui uenit ad eum cum omni exercitu Longobardorum. Quod audientes Sarraceni, fugerunt de terra illa.

Anni ab initio 4700.

25. 23.  A. D. 740. Karolus Saxoniam intrat.

26. 24.  A. D. 741. Leo imperator impius obiit.

Anni Constantini.

27.  1. Anno dominice incarnationis 742, Urbis condite millesimo 493. Constantinus, filius Leonis, 70o loco ab Augusto, Romanum suscepit imperium, regnauitque annis 34, mensibus 2, diebus  26. Hic erat perniciosissimus, ferus et agrestis, persecutor legum a patribus traditarum, tyrannice non legitime usus imperio, primo quidem a Deo et intemerata eius genitrice et omnibus sanctis abscedens, magicis, maleficiis et luxuriis ac cruentis sacrificiis et inuocationibus demonum delectatus, molliciebus quoque ac omnibus animas corrumpentibus a tenera etate conuiuens, persecutionibus eciam sanctarum ecclesiarum ac peremptionibus monachorum ac uiolationibus monasteriorum malisque uariis supercrescens, non minus quam Diocletianus ceterique antiqui tyranni.

 Huius anno primo, qui est dominice incarnationis 742, Karolus, Pippini filius, maior domus in regno Francorum, obiit, relinquens filios  tres, Pippinum, Karlomannum et Griphonem. Quorum Gripho, qui ceteris minor natu erat, matrem nomine Suanahildem habebat, neptem Oudilonis Bawariorum ducis. Hec illum maligno consilio ad spem regni totius incitauit, in tantum ut sine dilatione Laudunum ciuitatem occuparet ac bellum fratribus indiceret. Qui celeriter exercitu collecto, Leudunum obsidentes, fratrem in deditionem accipiunt, atque inde ad ordinandum regnum ac prouincias, que post mortem patris a Francorum societate desciuerant, recuperandas animos intendunt, et ut in externa profecti domi omnia tuta dimitterent, Karlomannus Griphonem in nouo [1101 1Kb] castello, quod iuxta Aruernum situm est, custodiri fecit, in qua  custodia usque ad id tempus, quo idem Karlomannus Romam profectus est, dicitur permansisse.

Pippini et Karlomanni.

1. 2. A. D. 743. Pippinus et Karlomannus principatu potiti, primo Aquitaniam recipere uolentes, contra Hunoldum illius prouincie ducem cum exercitu eandem Aquitaniam ingrediuntur, et capto quodam castello, quod dicitur Lucas, priusquam ex ea prouincia secederent, regnum, quod communiter habuerunt, inter se diuiserunt in loco qui uocatur uetus Pictauis, et Karlomannus Austriam et Alamanniam  atque Thuringiam sortitur, Pippinus uero Burgundiam, Neustriam atque Prouinciam, sicque Karlomannus usque in annum sextum, Pippinus usque in undecimum principabantur . Neustria uero pars est Gallie Celtice [1102 1Kb] , illa scilicet que Sequane Ligerique interiacet.

 Omnis namque Gallia in tres partes distincta est, in Belgicam, Celticam, Aquitanicam. Quarum Belgica a Rheno, qui Germaniam ab oceano determinat, que multarum gentium ferax a germinando nomen accepit, exporrigitur usque in fluuium Matronam, ab utroque uero latere, hinc quidem Alpibus Apenninis, inde uero mari uallatur, cuius circumfusione insula Britannica [1103 1Kb] efficitur. Celtica autem a Matrona per longum in Garunnam  distenditur, cuius latera oceani Britannici et insule Britannice limites efficiunt. Quicquid uero a Garunna protenditur in Pyreneum, Aquitanica appellatur, hinc Rhodano et Arari atque inde mediterraneo mari collimitans. Constat itaque, totius Gallie spacium ab oriente quidem Rheno, ab occidente, Pyreneo, a septentrione mari Britannico, ab austro uero mari mediterraneo, cingi. Omnes ergo Galliarum populi innata audacia plurimum efferuntur, calumniarum impatientes.  Si incitantur, cedibus exultant, efferatique inclementius adoriuntur, semel persuasum ac rationibus approbatum uix refellere consuerunt. Belge rebus disponendis sunt insigniores, robore atque audacia non impares, maxima queque magis ingenio quam uiribus appetunt;  et si ingenio in appetendis cassantur, uiribus audacter utuntur. Cibi etiam atque potus adeo sunt parci. Celte uero atque Aquitani consilio simul et audacia plurimi, rebus sediciosis accommodi, Celte tamen magis prouidi, Aquitani uero precipites aguntur, plurimumque in ciborum appetitum rapiuntur, quod sic eis est innatum, ut preter naturam non appetant. Hinc Sulpicius Seuerus: Â»Edacitas, inquit, in Grecis est gula, in Gallis natura.Â« Hos omnes Galliarum populos etiam in paganismo fere per omnia prospere egisse, tradunt hystorie; post uero a sancto Remigio baptizati, contra omnes gentium exterarum impetus clara semper atque illustri uictoria emicuisse referuntur. Quorum rex christianus  primus fuisse traditur Clodoueus, uir audax et strenuus, et quo nullus post eum pietate bellisque umquam magis enituit.  Hic tempore quodam bellaturus contra Alaricum regem Gothorum cum uenisset Turonum, multa munera obtulit ecclesie sancti Martini cum equo suo uelocissimo, quem multum amabat; et expetito auxilio eiusdem sancti contra gentem incredulam, promittebat adhuc plura, si per eius intercessionem uictor rediret. Cumque  interfecto Alarico reuerteretur cum uictoria, ueniens ad eandem ecclesiam, pro soluendo uoto dona obtulit plurima, pro equo uero, quem ibi dimiserat, dedit matriculariis ecclesie centum solidos, ut eum reciperet. Quibus datis, equus ille se nullatenus mouit. At ille ait: Dentur alii centum. Quibus itidem datis, statim equus solutus abiit. Tunc rex cum leticia ait: uere beatus Martinus bonus est in auxilio et carus in negotio.  Ab hoc ergo Clodoueo per succedentia tempora imperatoribus egregiis res publica Francorum gubernata fuisse dinoscitur, usque ad hec propinqua tempora Pippinorum et Karolorum, in quibus temporibus per leuitatem regum aliquantum dilapsa, per hos egregios uiros, de quibus nunc sermo est, ad pristinam dignitatem magnificentius est  reducta.

 Denique ut de Pippino et Karlomanno fratribus scribere cepimus, mox ut de Aquitania domum sunt regressi, Karlomannus Alamanniam, que et ipsa a Francorum societate defecerat, cum exercitu ingressus, ferro deuastauit et igni. Hildericus [1104 1Kb] rex Francorum regnare cepit 

2. 3.  1Kb] .

3. 4. A. D. 745. Iterum Karlomannus et Pippinus iuxta manu [1106 1Kb] Saxoniam ingressi sunt, predictumque Theodericum Saxonem ceperunt.  Initium Fuldensis monasterii.

4. 5.  A. D. 746. Karlomannus patefecit fratri suo, quod iam diu premeditatus est, se scilicet uelle seculum dimittere [1107 1Kb] et in habitu monachico Deo seruire. Propter hoc nullam expeditionem eo anno habuerunt, sed preparauit se  uterque, Karlomannus ut iter et uotum suum perficeret, Pippinus qualiter illum honorifice dimitteret.

5. 6.  A. D. 747. [* 1Kb] Karlomannus diuino succensus amore Romam tendens, Zacarie pape se obtulit, et ab eo clericus factus, habituque mutato monachicum capiens indumentum, in monte Soracte siue Syrapti [1108 1Kb] constructo monasterio, apud ecclesiam beati  Siluestri, cum fratribus secum ad hoc uenientibus, per aliquot annos optata quiete fruebatur. Sed cum ex Francia multi nobilium ob uota soluenda Romam commearent et eum uelut dominum quondam suum preterire nollent, otium, quo maxime delectabatur, crebra salutatione interrumpentes, locum mutare compellunt. Nam cum huiusmodi frequentiam proposito suo uidisset officere, relicto monte, in Samnium prouinciam ad monasterium sancti Benedicti, situm in castro Cassino, se contulit, et ibi quod reliquum fuit uite tempus compleuit.

6. 7.  A. D. 748. Gripho fratri suo Pippino subiectus esse nolens, quamuis sub eo  honorifice uiueret, in Saxoniam profugit; collectoque Saxonum exercitu, super fluuium Ouacra in loco qui dicitur Orheim consedit; Pippinus uero cum exercitu Francorum in Thuringiam profectus, contra dolos fratris Saxoniam ingressus est, conseditque super fluuium Missaha in loco qui dicitur Scahaningi; prelium tamen inter eos non est commissum, sed ex placito discesserunt.

7. 8. A. D. 749. Gripho Saxonum fidei diffidens, cum copiis que ad eum de Francia confluxerant Bawariam petiit, ipsumque ducatum in suam potestatem redegit, Tassilonem cum Hiltrude in deditionem accepit, Suiggerum in auxilium sibi uenientem suscepit. Hec audiens Pippinus, cum maximo exercitu uenit in Bawariam, fratremque suum Griphonem  cum omnibus suis cepit, Tassilonem in ducatum restituit, domumque reuersus, Griphoni more ducum duodecim comitatus dedit; sed ille tali beneficio non contentus, eodem anno ad Waifarium Aquitanie ducem profugit.

9. 10.  A. D. 751. [* 1Kb] Sanctus Burchardus accepit pontificatum Wirciburgensem, in quo sedit annos 40.  Hic itaque sanctus Burchardus et Folradus archicapellanus, quem quidam  abbatem, quidam  presbiterum scribunt, ad Zacariam Romanum pontificem missi sunt, ut consulerent eum super regibus qui tempore illo fuerunt in Francia, nomen tantum regis sed nullam potestatem regiam habentes. [** 1Kb]   Solebant enim Franci ex antiqua regum stirpe reges habere, qui a Meroueo, Clodii secundi regis eorum filio, Merouingi dicebantur; quorum genealogia usque ad Hildericum tunc temporis regem permanebat, in quo etiam deficiebat; sed licet in illo finita posset uideri, iam dudum tamen nullius uigoris erat, nec quicquam clarum in se preter inane regis uocabulum preferebat. Nam et opes et potentia regni penes palatii prefectos, qui maiores domus dicebantur et ad quos summa imperii pertinebat, tenebantur; nec aliud quicquam regi permittebatur, quam ut regio tantum nomine  contentus, crine profuso, barba summissa, solio resideret, ac speciem dominantis effingeret, legatos undecumque uenientes audiret, eisque abeuntibus responsa, que doctus erat aut iussus, ex sua uelut potestate redderet, cum preter inutile regis nomen et precarium uite stipendium, quod ei prefectus aule, prout uidebatur, exhibebat, nichil aliud possideret; quanquam unam et eam perparuam reditus uillam, in qua domum et ex qua famulos necessaria sibi ministrantes atque obsequium exhibentes pauce numerositatis haberet. Quocumque eundum erat, carpento ibat, quod iunctis, bubus et bubulco more rustico agente trahebatur. Sic ad palatium, sic ad publicum conuentum, qui Kalend. Maii ob regni utilitatem annuatim [1109 1Kb] celebrabatur, ire solebat, et  coram tota gente presidens omnesque salutans, et ab iis salutatus debitisque obsequiis honoratus, sic domum rediebat, sicque secum usque ad alium Maium domi residebat. At regni amministrationem et omnia, que uel domi uel foris agenda erant ac disponenda, prefectus aule procurabat. Quo officio tunc, cum predicti legati Romam mittebantur, Pippinus, Karoli filius itemque Karoli Magni pater, iam uelut hereditario iure fungebatur. Zacarias uero papa super huiusmodi negotio consultus, remandauit, melius esse illum uocari regem, apud quem summa potestatis consisteret; dataque auctoritate sua, Pippinum regem constitui iussit.

 10. 11. A. D. 752. Pippinus per auctoritatem Zacarie pape more Francorum electus ad regnum, per manus sancti Bonifacii archiepiscopi Mogonciacensis eleuatus est in regni solium in Suessionum ciuitate.--- Translatio sancti Kyliani facta est.---Beatus papa Zacarias in uenerabili patriarchio reperit caput beati Georgii martyris in capsa reconditum, quod in Romanam urbem transtulit.

11. 12. A. D. 753. Stephanus papa 92us ordinatur, seditque annos 5, dies 28.

 Anni regni Pippini.

1. 13.  Anno dominice incarnationis 754. Pippinus rex cum exercitu magno Saxoniam ingressus est, et quamuis Saxones ei obstinatissime resisterent, pulsi tamen cesserunt, et ipse usque ad locum qui dicitur Rimie iuxta fluuium Wisaram accessit. In qua expeditione Hiltigarius episcopus occisus est in monte qui dicitur uiburg [1110 1Kb] . Reuertenti uero regi de Saxonia nuncius uenit de morte fratris sui Griphonis, a quo uel qualiter interfectus esset.---Eodem anno Stephanus papa multa mala  passus ab Haistulfo Longobardorum rege, uenit ad Pippinum regem in uilla que dicitur Carisius [1111 1Kb] , suggerens ei, ut se et Romanam ecclesiam ab infestatione Longobardorum defenderet. uenit et Karlomannus, frater regis, iam monachus factus, iussu abbatis sui, ut apud fratrem suum precibus Romani pontificis obsisteret. Inuitus tamen hoc fecisse putatur, quia nec ille abbatis sui iussa contemnere, nec abbas ille preceptis regis Longobardorum, qui ei hoc imperauit, audebat resistere.  Stephanus autem papa apud Parisium aliquamdiu infirmatus, rursumque per sanctum Dionisium conualescens, postquam a rege Pippino pro sancte Romane ecclesie defensione firmitatem accepit, ipsum sacra unctione in regie dignitatis honore confirmauit,  et cum eo duos filios eius, Karolum et Karlomannum, cum matre eorum Berhtrada consecrauit; Francorumque proceres una cum populo benedictione apostolica sanctificans, auctoritate beati Petri apostoli obligauit, et protestatus est eos, ut nunquam ipsi, uel quique ex eorum progenie, per succedentium curricula temporum progeniti, de alia stirpe regem sibi preponerent, nisi ex eorum propagine, quos diuina prouidentia tunc in defensionem ecclesie dignata est sublimare.  Sic ergo Pippinus ex prefecto palatii, auctoritate apostolica, sublimatus et unctus in sedem regni, postea regnauit annis 15, absolutus per eundem papam Stephanum a iuramento, quod regi Hilderico cum ceteris regni primoribus  fecerat. Hildericus uero, qui falso regis nomine fungebatur, tonso capite, in monasterium missus est [1112 1Kb] .

2. 14.  A. D. 755. [* 1Kb] Pippinus rex, inuitante ac rogante predicto papa Stephano, propter iusticiam beati Petri apostoli exigendam a rege Longobardorum Haistulfo, Italiam cum manu ualida intrauit, resistentibusque Longobardis et claustra Italie tuentibus, ad ipsas montium clusas acerrime pugnatum est, cedentibusque Longobardis, omnes copie Francorum intrauerunt. Haistolfus uero rex in Papia ciuitate se inclusit, quem Pippinus rex tam diu obsedit, donec firmitatis causa pro facienda sancte Romane ecclesie iusticia obsides 40 recepit.  Quibus datis, promissisque iureiurando firmatis, Pippinus quidem domum rediit, Stephanum uero papam cum Folrado capellano et non minima Francorum manu Romam remisit. Karlomannus autem, frater regis, qui cum Berhtrada regina in uienna ciuitate remansit, correptus febre, priusquam reuerteretur obiit; cuius, corpus iussu regis ad monasterium sancti Benedicti, ubi monachus erat, relatum est. Sanctus [1113 1Kb] Bonifacius passus est .

3. 15.  A. D. 756. Haistolfus rex Longobardorum  cum nichil eorum que datis obsidibus et facto iuramento promisit complesset, Pippinus rex iterum cum exercitu Italiam ueniens, eum in Papia obsedit, et ad implenda que promisit obsidione cegit; redditamque sibi Rauennam et Pentapolim omnemque exarchatum ad Rauennam pertinentem sancto Petro dedit, hisque peractis, in Galliam rediit. Post cuius abscessum Haistolfus cum ea que promisit denuo commutare meditaretur, in uenatione de equo suo prolapsus et ex hoc infirmatus, intra paucos dies uiuendi finem fecit. Cui Desiderius successit.

4. 16 A. D. 757. Constantinus imperator misit Pippino regi munera, inter que et organum; que ad eum in Compendio uilla peruenerunt, ubi tunc  populi sui generalem conuentum habuit. Illuc et Thassilo dux Bawariorum cum primoribus gentis sue uenit, fidelitatemque tam ipsi regi Pippino quam filiis eius Karolo et Karlomanno iureiurando supra corpus sancti Dionisii promisit, nec solum ibi, sed etiam supra corpus sancti Martini itemque sancti Germani id ipsum sacramentum cum omnibus primatibus suis firmauit.

5. 17. A. D. 758. Pippinus rex cum exercitu Saxoniam aggressus est, et quamuis Saxonibus ualidissime resistentibus et se munitionibus tuentibus, pulsis propugnatoribus prelio, per ipsum, quo patriam defendere conabantur, uallum intrauit; commissoque passim prelio, plurimam ex ipsis multitudinem occidit, et eos ad hoc cegit, ut promitterent,  se omne quod iuberet facturos et annis singulis 300 equos causa honoris daturos. His ita compositis et more Saxonico ut rata essent confirmatis, in Galliam repedauit.---Paulus papa 93us sedit annos 10.

6. 18. A. D. 759 [* 1Kb] . Natus est Pippino regi filius, quem suo nomine Pippinum uocari u luit; sed puer immatura morte preuentus, tercio post natiuitatem suam anno decessit.

7. 19. A. D. 760. Waifarius dux Aquitanie cum res ecclesiarum, que in sua potestate  erant et ad ecclesias sub manu Pippini regis constitutas pertinebant, reddere noluisset, ipsumque regem pro his per legatos suos se commonentem audire contempsisset, contumacia sua eundem regem ad suscipiendum contra se bellum concitauit. Contractis ergo rex undique copiis. Aquitaniam intrauit, seque res ac iusticias ecclesiarum exacturum pronunciauit. Cumque in loco qui dicitur Tedoad positis castris consedisset, Waifarius bello concertare non ausus, missa legatione ad regem, spopondit, se imperata facturum, ecclesiarum iussticias  redditurum; dedit etiam obsides duos de primoribus gentis Adalgarium et Itherium.  Quibus acceptis, rex a bello abstinuit, domumque rediit---Sanctus Othmarus in insulam que dicitur Stein relegatus, migrauit [1114 1Kb] ad Deum.

8. 20.  A. D. 761. Waifarius licet obsides dedisset et sacramenta iurasset, satius tamen ratus, si de illato sibi bello superiori anno ultionem exigeret, exercitum, qui Francorum possessiones popularetur, usque ad Cabillonem ciuitatem fecit accedere. Quod cum Pippino regi, generalem conuentum agenti in uilla Duria, nunciatum fuisset, coactis undique consiliis, cum magno belli apparatu in Aquitaniam ingressus, omnia ferro et igne uastauit, et quedam oppida et castella manu cepit, quedam  uictori se ultro dederunt. Cumque omnia uastando Lemouicas uenisset, regressus est, iterumque in Carisiaco hibernis habitis, natale Domini et pascha ibi peregit. In hac expeditione fuit cum eo filius eius primogenitus Karolus, ad quem post patris obitum omnis imperii summa peruenit.

9. 21. A. D. 762. Pippinus rex suscepto a se bello finem imponere cupiens, tercio Aquitaniam intrauit, captisque Biturica ciuitate et castello Toarcis, reuertitur, hiemauitque in uilla Gentiliaco.

10. 22. A. D. 763. Pippinus, habito conuentu in Niuernis, quarto Aquitaniam intrauit, cunctisque extra munitiones uastatis usque ad oppidum Cadurciam [1115 1Kb] , cum integro exercitu in Franciam se recepturus,  per Lemouicum regreditur.  Tassilo dux Bawarie postponens sacramenta que iurauerat, et oblitus omnia bona que sibi auunculus suus Pippinus rex fecerat, simulata infirmitate, ab hac expeditione per dolum se subduxit, et in Bawariam rediit; firmatoque ad defectionem animo, ad conspectum regis se ulterius uenturum abiurauit. Rex autem dimisso exercitu, in uilla Longlare hiemauit.

11. 23. A. D. 764. Rex Pippinus, distracto in diuersa animo propter duo bella, Aquitanicum scilicet iam olim susceptum et Bawaricum propter Tassilonis ducis defectionem suscipiendum, conuentum populi sui habuit in Wormacia, dilataque in futurum expeditione, illo anno se domi continuit.

 12. 24. A. D. 765. Pippinus generalem conuentum in Atiniaco uilla habuit, sed et hoc anno nusquam mouens expeditionem, Aquis hiemauit.---Corpora [1116 1Kb] sanctorum Gorgonii, Naboris et Nazarii de Roma translata sunt in Franciam.

13. 25. A. D. 766. Turci egressi a Caspiis portis, cum Auaribus bellum inierunt, multique ex utrisque perierunt. Pippinus propter conficiendum Aquitanicum bellum, conuentu in Aurelianis habito, in Aquitaniam quinto profectus est, et destructum a Waifario Argentomagum castrum reedificauit, dispositoque  ibi et in Biturica ciuitate presidio, regreditur.

14. 26. A. D. 767. [* 1Kb] Orta questione de sancta Trinitate et de sanctorum imaginibus inter orientalem et occidentalem ecclesiam, id est inter Grecos et Romanos, Pippinus rex in uilla Gentiliaco [al., Salmonciaco [1117 1Kb] ] synodum habuit, uentilataque questione, ad bellum predictum conficiendum post natale Domini septimo in Aquitaniam proficiscitur; multisque castellis et pagis captis, uiennam reuertitur, ibique pascha celebrato et exercitu recreato, mense Augusto ad reliquias belli profectus est, et Bituricam ueniens, conuentum in campo habuit; indeque ad Garonnam fluuium accedens, multa castella et petras atque speluncas, in quibus se hostium  multitudo plurima defendebat, cepit, reuersusque Bituricam, exercitum in hiberna dimisit.

15. 27. A. D. 768. Pippinus in Biturica natale Domini celebrauit, et cum primum ad gerendum bellum tempus aptum uideret, euocato undique exercitu, ad Santonicam ciuitatem contendit; captoque in itinere Rimisteino, cum ad urbem predictam uenisset, mater et soror et neptes Waifarii ducis ad eum adducte sunt. Quas cum pie susceptas seruari iussisset, ad Garonnam fluuium proficiscitur. Ubi ei Heriwigus [1118 1Kb] cum alia prefati ducis sorore occurrit,  seque et illam regi tradidit. Rebus igitur aliquot prospere gestis, rex reuertitur, et in castello quod dicitur Sels pascha celebrauit; assumptaque secum uxore sua atque familia, iterum ad urbem Santonicam uenit; dimissaque ibi uxore ac familia, cum omnibus copiis ad persequendum Waifarium ducem animum intendit, nec prius desistere instituit, quam aut uiuum caperet aut rebellantem interficeret. Quo interfecto in territorio Petragorico, confectoque bello Aquitanico, Santonas reuersus est, ibique demorans aliquamdiu, egritudine decubuit, delatus tamen Turonos apud sancti Martini memoriam orauit, indeque Parisium ueniens, 8 Kalend. Octobr. obiit, corpusque eius in basilica sancti Dionisii humatum est.---Filii uero eius Karolus et  Karlomannus omnium Francorum consensu ambo reges creati sunt , ea conditione premissa, ut totum regni corpus ex equo partirentur; et Karolus eam partem quam pater eius Pippinus tenuerat, Karlomannus uero eam quam patruus eorum Karlomannus possedit, susceperat; et Karolus 7 Idus Octobris in Nouiomo ciuitate, Karlomannus uero in Suessiona, regni susceperunt insignia.  Karolusque, qui maior erat natu, Aquasgrani profectus, natale Domini ibi celebrauit, pascha uero in Rotomago ciuitate.  Suscepte sunt itaque conditiones utrimque, et pars regni diuisi iuxta modum sibi propositum ab utroque recepta est, mansitque ista quamuis cum magna difficultate concordia, multis ex parte Karlomanni societatem separare uolentibus, adeo ut quidam eos etiam bello committere sint meditati. Sed in hoc plus suspecti quam periculi fuisse, ipse rerum exitus approbauit, cum defuncto Karlomanno uxor eius et filii cum quibusdam ex primoribus eius Italiam fuga petiit, et nullis existentibus causis spreto mariti fratre, sub Desiderii Longobardorum regis patrocinium cum liberis suis se contulit.  Et Karlomannus quidem post amministratum communiter biennio regnum morbo decessit; Karolus  autem, defuncto fratre, consensu omnium Francorum rex constituitur. De cuius natiuitate atque infantia uel puericia, dicit actuum eius scriptor Eginhardus, ab eodem principe educatus, quod neque scriptis unquam aliquid declaratum sit, neque quisquam suo tempore inuentus sit, qui horum noticiam se habere dixerit; de actibus uero et moribus ceterisque uite illius partibus [* 1Kb] ita explicuit.



DESCRIPTIO ACTUUM KAROLI MAGNI.


  Omnium bellorum que gessit primo Aquitanicum, a patre inchoatum, sed nondum finitum, quia cito peragi posse uidebatur, fratre adhuc uiuo, etiam et auxilium ferre rogato, suscepit, et licet eum frater, malis quibusdam machinantibus, auxilio frustrasset promisso, susceptam expeditionem strenuissime exsecutus, non prius destitit, quam hoc quod efficere moliebatur perfecit. Nam et Hunoldum quemdam, qui post mortem Waifarii Aquitaniam occupauit bellumque iam pene peractum reparare temptauit, Aquitaniam relinquere et in Wasconiam fugere cegit. Quem tamen ibi consistere non sustinens, transmisso amne Garunna, Lupo Wasconum duci mandat, ut perfugam reddat, quod ni festinato faciat, bello se illum expostulaturum.  Sed Lupus saniori usus consilio, non solum Hunoldum reddidit, sed etiam se ipsum cum prouincia cui preerat eius potestati permisit.  Quo bello finito, rogatu et precibus Adriani pontificis Romani, insolentiam Desiderii Longobardorum regis ferre non ualentis, bellum contra Longobardos suscepit, copiasque quas adduxerat diuidens, unam partem cum Bernhardo patruo suo per montem Iouis ire precepit, alteram ipse ducens per montem Cinisium, Italiam intrauit,  nec prius destitit, quam Desiderium regem, longa obsidione in Papia fatigatum, in deditionem susciperet et perpetuo exilio deportaret, filium uero eius Adalgisum, in quo omnium spes stare uidebatur,  non solum regno sed etiam Italia excedere compelleret, omnia Romanis ablata restitueret, Routhgisum, Foroiuliani ducatus prefectum, noua molientem obprimeret, totamque, Italiam sue ditioni subiugaret, subacteque filium suum Pippinum regem preponeret. Post cuius belli finem Saxonicum, quod quasi intermissum uidebatur, repetitum est, quo nullum neque prolixius neque atrocius Francorumque populo laboriosius susceptum est, quia Saxones, sicut omnes fere Germanie nationes, et natura feroces et idolorum [1119 1Kb] cultui dediti, neque diuina neque  humana iura polluere uel transgredi arbitrabantur inhonestum haberi. Susceptum est igitur aduersus eos bellum, quod magna utrimque animositate, maiore tamen Saxonum dampno per continuos 30 annos gerebatur. Poterat siquidem citius finiri, si Saxonum perfidia hoc pateretur. Dictu difficile est, quotiens, superati ac supplices regi se dediderunt, imperata facturos polliciti sunt, obsides qui imperabantur absque dilatione dederunt, legatos qui mittebantur susceperunt; aliquotiens ita edomiti et emoliti, ut etiam cultum demonum dimittere et christiane religioni se subdere uelle promitterent; sed sicut ad hec facienda aliquotiens proni, sic ad eadem peruertenda semper fuere precipites. Regis uero magnanimitas aut per se aut per comites suos, misso  exercitu, perfidiam illorum semper ulciscebatur, donec, omnibus qui resistere solebant profligatis, decem milia hominum ex his, qui utrasque ripas Albis fluminis incolebant, cum uxoribus et paruulis sublatos transtulit, et per Galliam et Germaniam multimoda diuisione distribuit; eaque conditione bellum per tot annos tractum constat esse finitum, ut abiecto demonum cultu, christiane religionis sacramenta susciperent. Hoc autem bellum licet tam diu pertraheretur, ipse tamen non amplius quam bis acie conflixit cum hoste, semel iuxta montem qui Osneggi dicitur in loco Theotmelli nominato, et iterum iuxta Hasa fluuium, et hoc uno mense, paucis diebus interpositis. Sed his duobus preliis ita deuicti sunt,  ut ulterius regem neque prouocare, neque uenienti resistere, nisi aliqua loci munitione defensi, auderent. Plures tamen eo bello tam ex nobilibus Francorum quam Saxonum et functi summis honoribus uiri consumpti sunt. Tandem anno tricesimo tercio finitum est. Nec minus interea Hispaniam quoque debellauit; nam Aquitaniam et Wasconiam primum subiecit. Britones quoque domuit missaque expeditione imperata facere cegit.---Ipse postea cum exercitu Italiam ingressus, ac per Romam iter agens, Capuam urbem Campanie accessit, ibique positis  castris, bellum Beneuentanis, ni dederentur, comminatus est. Preuenit hoc dux gentis Aragisus [1120 1Kb] , filiosque suos Rumoldum et Grimoldum cum magna pecunia regi obuiam mittens, rogat, ut filios suos obsides suscipiat, seque cum gente imperata facturum, preter hoc solum si ipse ad conspectum uenire cogeretur. Rex utilitate gentis magis quam eius obstinatione considerata, oblatos sibi obsides suscepit, eique, ut ad conspectum uenire non cogeretur, pro magno munere concessit, et minore filio gratia obsidatus retento, maiorem patri remisit, legatisque ob sacramenta fidelitatis a Beneuentanis exigenda cum Aragiso dimissis, Romam rediit, consumptisque ibi in sanctorum ueneratione aliquot diebus, Galliam reuertitur.---Baioaricum deinde bellum et repente  ortum et celeri fine completum est, quod superbia simul et socordia Tassilonis ducis excitauit, qui hortatu uxoris, que filia Desiderii regis erat ac patris exilium per maritum ulcisci posse putabat, iuncto federe cum Hunis, qui Baioariis sunt ab oriente contermini, non solum imperata non facere sed regem bello prouocare temptabat. Cuius contumaciam, quia nimia uidebatur, animositas regis ferre nequiuerat, ac proinde contractis undique copiis, Baioariam petiturus, ad Licum amnem uenit, qui Baioarios ab Alemanniis diuidit. Cuius in ripa castris collocatis, priusquam prouinciam intraret, animum ducis per legatos statuit experiri. Sed ille pertinaciter agere nec sibi uel genti utile ratus, regi se supplex  permisit, obsides qui imperabantur dedit, inter quos et filium suum Theodonem, data insuper fide cum iuramento, quod ab illius potestate ad defectionem nemini suadenti consentiret; sicque bello, quod quasi maximum uidebatur futurum, celerrimus est finis impositus. Tassilo tamen postea euocatus ad regem, neque redire permissus est, neque prouincia quam tenebat ulterius duci, sed comitibus est commissa.  Nam cum Tassilo dux reus maiestatis iudicatus, capite dampnaretur, clementia regis uita sibi concessa, mutato habitu in monasterium missus est, filius quoque eius Theodo detonsus monastice conuersationi deputatus est.--- His motibus ita compositis, Sclauis, qui nostra consuetudine Wilci, propria uero lingua Weletabi dicuntur,  bellum illatum est, in quo Saxones, uelut auxiliares inter ceteras nationes, quanquam ficta et minus deuota obedientia, militabant, unaque hac expeditione idem Sclaui ita sunt domiti, ut ulterius iussis non contrairent.---Maximum omnium que a Karolo gesta sunt bellorum preter Saxonicam huic bello successit, illud uidelicet quod contra Auares siue Hunos susceptum est, quod ille et animosius quam cetera et longe maiori apparatu amministrauit. Unam tamen per se in Pannoniam---nam hanc prouinciam ea gens incolebat---expeditionem fecit, cetera filio suo Pippino ac prefectis prouinciarium,  comitibus etiam ac legatis perficienda commisit. Que cum ab his strenuissime fuissent impleta, octauo tandem anno idem bellum consummatum est. Quot prelia in eo gesta sint, quantumque sanguinis effusum, testatur Pannonia omni pene habitatore uacua et locus, in quo regia Cagani erat, ita desertus, ut ne uestigium quidem humane habitationis in eo appareat. Tota in hoc bello Hunorum nobilitas periit, tota gloria decidit, omnis pecunia et congesti ex longo tempore thesauri direpti sunt, neque ullum bellum contra Francos exortum humana potest memoria recordari, quo illi magis ditati et opibus aucti sint, quippe cum usque in id temporis pene pauperes uiderentur. Tantum auri et argenti in regia repertum, tot spolia preciosa in preliis sublata, ut  merito credi possit, hoc Francos Hunis iure abstulisse, quod Huni prius aliis gentibus iniuste eripuerunt.---Descriptio [1121 1Kb] terre Hunorum: Terra quippe Hunorum, ut antiquorum temporum relatores testantur , nouem circulis, quos Teutonici haga dicunt, cingebatur, quorum singuli ita stipitibus quernis siue faginis uel abiegnis erant exstructi, ut de margine ad marginem uiginti pedum spacium tenderetur in latum et totidem subrigerentur in altum, cauitas [1122 1Kb] autem uniuersa aut durissimis lapidibus aut creta tenacissima repleretur, porro superficies uallorum eorundem integerrimis cespitibus tegeretur. Inter quorum confinia plantabantur arbuscule, que, ut cernere solemus,  abscise atque proiecte comas caudium foliorumque proferunt. De primo autem circulo usque ad secundum 20 miliaria Teutonica protendebantur, et inde similiter ad tercium, et ita usque ad nonum, quamuis ipsi circuli alius alio multo contractiores fuissent. Inter hos igitur aggeres ita uici uilleque erant locate, ut de aliis ad alias uox humana posset audiri. Contra eadem uero edificia inter inexpugnabiles muros porte non satis late erant constitute, per quas latrocinandi gratia non solum exteriores, sed etiam interiores solebant exire. De circulo quoque ad circulum sic erant possessiones [1123 1Kb] et habitacula undique uersum ordinata, ut clangor tubarum inter singula cuiusque rei posset significatiuus [1124 1Kb] aduerti. Ad has ergo munitiones per ducentos et eo  amplius annos, qualescumque omnium occidentalium diuitias congregantes, cum et Gothi et Wandali quietem hominum perturbarent, orbem occiduum pene uacuum dimiserunt. Quos tum inuictissimus Karolus in annis octo ita perdomuit, ut de eis ne minimas quidem reliquias remanere permiserit. A uulgaribus uero ideo manum retraxit, quia uidelicet, Hunis extinctis, regno Francorum nichil nocituri uiderentur. Porro predam in Pannonia repertam per epyscopia uel monasteria liberalissima diuisione distribuit.  Duo tantum ex proceribus Francorum eo bello perierunt. Hericus  dux Foroiulianus in Liburnia iuxta Tarsicam maritimam ciuitatem insidiis oppidanorum interceptus, et Geroldus Baioarie prefectus in Pannonia, cum contra Hunos preliaturus aciem strueret, incertum a quo, cum duobus tantum qui eum obequitantem ac singulos cohortantem comitabantur, interfectus est. Ceterum incruentum pene Francis bellum hoc fuit et prosperrimum exitum habuit, tametsi diutius sui magnitudine traheretur. Post quod et Saxonicum sua prolixitate congruentem finem accepit.---Bemicum quoque et Lilonicum, que postea exorta sunt, durare non potuerunt, quorum utrumque ductu Karoli iunioris celeri fine completum est.---Ultimum contra Normannos qui Dani uocantur, primo pyraticam exercentes, deinde maiori classe litora  Gallie atque Germanie uastantes, bellum susceptum est, quorum rex Gotefridus adeo uana spe inflatus erat, ut sibi totius Germanie promitteret potestatem; Fresiam quoque atque Saxoniam haut aliter atque suas prouincias estimabat. Iam Abodritos uicinos suos in suam ditionem redegerat, iam eos sibi uectigales fecerat, iactabat etiam se breui Aquisgrani, ubi regis comitatus erat, cum maximis copiis aduenturum. Nec dictis eius quamuis uanissimis omnino fides abnuebatur, quin potius aliquid tale inchoaturus, nisi festinata fuisset morte preuentus, putabatur. Nam a proprio satellite, siue ut quidam uerius estimant , a proprio filio, cuius matrem abiecerat et aliam duxerat, interfectus, et sue uite et belli a se inchoati finem  fecit.

 Hec sunt bella, que rex potentissimus per annos 46---tot enim annis regnauit---in diuersis terrarum partibus summa prudentia atque felicitate gessit, quibus Francorum regnum, quod post patrem Pippinum magnum quidem et forte susceperat, ita nobiliter ampliauit, ut pene duplum reddiderit. Nam cum prius non amplius quam ea pars Gallie, que inter Rhenum et Ligerem fluuium oceanumque ac mare Balearicum iacet, et pars Germanie, que inter Saxoniam et Danubium ac Salam fluuium, qui Thuringos et Sorabos diuidit, postea incolitur a Francis qui orientales dicuntur, et preter hec Alemanni atque Baioarii, ad regni Francorum potestatem pertinerent: ipse per bella memorata  primo Aquitaniam et Wasconiam totumque Pyrenei montis iugum et usque ad Hyberum amnem, qui apud Nouarros [1125 1Kb] ortus et fertilissimos Hispanie agros secans, sub Tertose ciuitatis menia Balearico mari miscetur, deinde Italiam totam ab Augusta Pretoria usque in Calabriam minorem, in qua Grecorum ac Beneuentorum constat esse confinia, tum Saxoniam, que Germanie quidem magna pars est, et eius, que a Francis incolitur, duplum in lato habere putatur, cum ei longitudine possit esse consimilis, deinde utramque Pannoniam  et appositam in altera Danubii ripa Daciam, Histriam quoque et Lyburniam atque Dalmatiam, exceptis maritimis ciuitatibus, quas ob amiciciam et iunctum cum eo fedus Constantinopolitanum imperatorem habere permisit, deinde omnes barbaras et feras nationes, que inter Rhenum ac uisulam fluuios oceanumque ac Danubium posite, lingua quidem pene similes, moribus uero atque habitu ualde dissimiles, Germaniam incolunt, ita perdomuit, ut eas tributarias efficeret. Auxit etiam gloriam regni sui, quibusdam regibus ac gentibus per amiciciam sibi coniunctis. Adeo namque Adefonsum, Galicie atque Asturice [1126 1Kb] regem, sibi societate deuinxit, ut is cum ad eum uel litteras uel legatos mitteret, non aliter se apud illum quam proprium suum appellari iuberet.  Scottorum quoque reges sic habuit ad suam uoluntatem per munificentiam inclinatos, ut eum nunquam nisi dominum, seque subditos et seruos eius pronunciarent. Cum Aaron rege Persarum, qui excepta India totum pene tenebat Orientem, talem habebat in amicicia concordiam, ut is gratiam eius omnium qui in toto erant orbe regum ac principum amicicie preponeret, solumque honore ac munificentia sibi colendum iudicaret.---Imperatores etiam Constantinopolitani, Nicephorus, Michahel et Leo, ultro amiciciam et societatem eius expetentes, complures ad eos misere legatos. Cum quibus tamen, propter susceptum a se imperatoris nomen, et ob hoc, quasi qui imperium eis preripere uellet, ualde susspectum, fedus firmissimum statuit, ut nulla  inter partes cuiuslibet scandali remaneret occasio. Erat enim semper Romanis et Grecis Francorum susspecta potentia. Unde et illud Grecum exstat prouerbium , .---Qui cum tantus in ampliando regno et subigendis exteris nationibus existeret et in eiusmodi occupationibus assidue uersaretur, opera tamen plurima ad regni decorem et commoditatem pertinentia diuersis in locis inchoauit, quedam etiam consummauit; inter que precipua non immerito uideri possunt basylica sancte Dei genitricis Aquisgrani opere mirabili constructa, et pons apud Mogontiam in Rheno quingentorum passuum longitudinis; nam tanta est ibi fluminis latitudo. Qui tamen uno anno antequam decederet incendio conflagrauit, nec refici potuit propter  festinatum illius decessum, quanquam in ea meditatione esset, ut pro ligneo lapideum restitueret. Inchoauit et palatia operis egregii, unum haud longe a Mogontiaca ciuitate, iuxta uillam cui uocabulum est Ingelenheim, alterum Nouiomagi super uahalem fluuium. Precipue tamen edes sacras ubicumque in toto regno suo uetustate collapsas comperit, pontificibus et abbatibus, ad quorum curam pertinebant, ut restaurarentur, imperauit, adhibens curam per legatos, ut imperata perficerent. Talem eum in ampliando et tuendo simulque ordinando regno fuisse  constat; ceterum, qualis in domestica cura fuisset, dicatur.---Post mortem patris cum fratre regnum partitus tanta patientia simultates et inuidiam eius tulit, ut omnibus mirum uideretur, quod ne ad iracundiam quidem ab eo prouocari potuisset. Deinde cum matris hortatu filiam Desiderii regis Longobardorum duxisset uxorem, post annum repudiauit cam, et Hildigardam de gente Suauorum, precipue nobilitatis feminam, in matrimonium accepit, de qua filios tres, Karolum uidelicet ac Pippinum et Ludowicum, totidemque filias, Ruothrudem et Berhtam et Gislam, genuit. Habuit et alias tres filias, Theoderatam et Hiltrudam et Ruotheidem, duas de Fastrada uxore, que de orientalium Francorum, scilicet Germanorum, gente erat, terciam de concubina  quadam. Defuncta Fastrada, Luitgardam Alamannam duxit, de qua liberos non habuit. Post cuius mortem tres habuit concubinas, Gersuindam Saxonici generis, de qua ei filia nomine Adeltrud nata est, Regenam, que ei Druogonem et Hugonem genuit, Adelindam quoque, que Theodericum procreauit.---Mater quoque eius Bertrada in magno apud eum honore consenuit; colebat enim eam cum magna reuerentia, ita ut nulla unquam inuicem sit exorta discordia, nisi in diuortio filie regis Desiderii, quam illa suadente acceperat. Decessit tandem post mortem Hiltigarde, cum iam tres nepotes suos totidemque neptes in filii domo uidisset. Quam ille in eadem basylica qua pater situs est, apud Sanctum Dionisium magno cum honore fecit humari  [1127 1Kb] .---Erat ei unica soror nomine Gisla, a puellaribus annis religiose conuersationi mancipata, quam similiter ut matrem magna coluit pietate, que etiam paucis ante obitum illius annis, in eo quo conuersata est monasterio decessit.---Liberos suos ita censuit instituendos, ut tam filii quam filie primo liberalibus studiis, quibus et ipse operam dabat, erudirentur, tum filios, cum primum etas patiebatur, more Francorum equitare, armis ac uenatibus exerceri fecit, filias uero laneficio assuescere, coloque ac fuso, ne per otium torperent, operam impendere, atque ad omnem honestatem erudiri iussit. Ex his omnibus duos tantum filios et unam filiam, priusquam moreretur, amisit, Karolum, qui maior natu erat, et Pippinum, quem regem Italie prefecerat,  et Ruothrudem, que filiarum eius primogenita et a Constantino Grecorum imperatore, filio Leonis et Hyrene fuerat desponsata. Quorum Pippinus unum filium Bernhardum, filias autem quinque superstites reliquit, in quibus rex pietatis sue precipuum documentum ostendit, cum nepotem patri succedere et neptes inter filias suas educari fecit. Filiorum ac filiarum tantam [1128 1Kb] in educando curam habuit, ut nunquam domi positus sine ipsis cenaret, nunquam iter sine illis faceret. Adequitabant ei filii, filie uero pone sequebantur, quarum agmen  extremum ex satellitum numero ad hoc ordinati tuebantur. Que cum pulcherrime essent et ab eo plurimum diligerentur, mirum dictu, quod nullam earum cuiquam aut suorum aut exterorum nuptum dare uoluit, sed omnes secum usque ad obitum suum in domo sua retinuit, dicens, se earum contubernio carere non posse, ac propter hoc, licet alias felix, aduerse fortune indignitatem expertus est; quod tamen ita dissimulauit, acsi de eis nulla unquam alicuius probri susspicio exorta uel fama dispersa fuisset.---Erat ei filius nomine Pippinus ex concubina editus, cuius inter ceteros mentionem facere distuli, facie quidem pulcher, sed gibbo deformis. Is cum pater bello cum Hunis suscepto in Baioaria hiemaret, cum quibusdam e primoribus  Francorum, qui eum uana regni promissione illexerant, aduersus patrem coniurauit. Quem post fraudem detectam et coniuratorum dampnationem, detonsum, in cenobio Prumia religiose uite iam uolentem uacare permisit. Facta est et alia prius contra eum in Germania ualida coniuratio, cuius auctores partim luminibus orbati, partim incolomes, omnes tamen exilio deportati sunt, neque ullus ex eis interfectus est, nisi tres tantum, qui cum se, ne comprehenderentur, strictis gladiis defenderent, aliquos etiam occidissent, quia aliter cerceri non poterant, interempti sunt. Harum tamen coniurationum Fastrade regine crudelitas causa et origo dicitur extitisse, et idcirco in ambabus contra regem conspiratum est, quia uxoris crudelitati consentiens,  a sue nature benignitate ac mansuetudine uidebatur exorbitasse. Ceterum per omne sue uite tempus ita cum summo omnium amore atque fauore domi et foris conuersatus est, ut nunquam ei uel minima iniuste credulitatis nota a quoquam fuisset obiecta. Amabat peregrinos et in eis suscipiendis magnam habebat curam, adeo ut eorum multitudo non solum palatio, uerum etiam regno non immerito uideretur onerosa. Ipse tamen pre magnitudine animi huiuscemodi pondere [1129 1Kb] minime grauabatur, cum etiam ingentia incommoda laude liberalitatis ac bone fame mercede compensaret.---Corpore fuit amplo atque robusto, statura eminenti, que tamen non excederet---nam septem suorum pedum proceritatem eius constat habuisse mensuram---apice  capitis rotundo, oculis pregrandibus ac uegetis, naso paululum in mediocritatem excedenti, canicie pulchra, facie leta et hylari, unde forme auctoritas ac dignitas tam stanti quam sedenti plurima acquirebatur. Quanquam enim ceruix obesa et breuior uenterque uideretur proiectior, tamen hec ceterorum membrorum celabat equalitas. Incessu erat firmo, totaque corporis habitudine uirili, uoce clara quidem, sed que minus corporis forme conueniret, ualitudine prospera, preter quod antequam decederet per quatuor annos crebro febribus corripiebatur,  ad extremum etiam uno pede claudicabat. Erat eloquentia copiosus et exuberans, poteratque quicquid uellet apertissime exprimere; nec patrio sermone contentus, etiam peregrinis linguis ediscendis operam dabat, in quibus Latinam ita didicit, ut ea ac patria lingua orare sit solitus, Grecam uero melius intellegere quam pronunciare poterat. Artes liberales studiosissime coluit, earumque doctores plurimum ueneratus, magnis extulit honoribus. In discenda grammatica Petrum Pisanum diaconem senem audiuit, in ceteris disciplinis Albinum cognomento Alcwinum, item diaconum de Brittania, uirum undecumque doctissimum, preceptorem habuit, apud quem et rethorice et dialectice, precipue tamen astronomice ediscende plurimum et  temporis et laboris impertiuit. Discebat et artem computandi, et intentione sagaci siderum cursum curiosissime rimabatur. Temptabat et scribere, tabulas et codicellos ad hoc in lecto sub ceruicalibus circumferre solebat, ut cum uacuum tempus esset, manum litteris effigiandis assuesceret; sed parum successit labor preposterus ac sero inchoatus. Assidue exercebatur equitando ac uenando, quod illi gentilicium erat, quia uix ulla in terris natio inuenitur, que in hac arte Francis possit cequari. Delectabatur etiam uaporibus aquarum naturaliter calentium, frequenti natatu corpus exercens, cuius adeo peritus fuit, ut nullus ei iuste ualeat anteferri. Ob hoc etiam Aquisgrani regiam extruxit, ibique  extremos uite annos usque ad obitum perpetim duxit.---In cibo et potu erat temperans, sed in potu temperantior, ita ut super cenam raro plus quam ter biberet; cibo non adeo abstinere poterat, ut sepe quereretur, noxia suo corpori esse ieiunia. Conuiuabatur rarissime, et hoc precipuis tantum festiuitatibus, tunc tamen cum magno hominum numero. Cena cottidiana quaternis tantum ferculis prebebatur, preter carnem assam, quam uenatores ueribus inferre solebant, qua ille libentius quam ullo alio cibo uescebatur. Inter cenandum aut aliquod acroma aut lectorem audiebat. Legebantur ei hystorie et antiquorum res geste, delectabatur etiam libris sancti Augustini, precipueque his qui de ciuitate Dei pretitulati sunt.---Circa pauperes  sustentandos et gratuitam liberalitatem, quam Greci elemosinam uocant, deuotissimus erat, ut qui non in patria solum et in suo regno id facere curauerit, uerum trans maria in Syriam et Aegyptum atque Africam, Hierosolimis, Alexandrie, Kartagini, ubi christianos in paupertate uiuere compererat, penurie illorum compatiens, pecuniam mittere solebat, ob hoc maxime transmarinorum regum amicicias expetens, ut christianis sub eorum dominatu degentibus refrigerium aliquod ac releuatio proueniret. Colebat pre ceteris sacris locis apud Romam beati Petri apostoli ecclesiam, in cuius donaria magnam uim pecunie congessit. Neque ille toto regni sui tempore quicquam duxit antiquius, quam ut urbs Roma sua opera suoque labore uetere polleret auctoritate,  et ecclesia sancti Petri per illum non solum tuta ac defensa, sed etiam suis operibus pre omnibus ecclesiis esset ornata atque ditata. Quam cum tanti penderet, tamen intra 46 annorum quibus regnauerat spacium quater tantum illo uotorum soluendorum ac supplicandi causa profectus est. Ultimi aduentus sui non solum he fuerunt cause, uerum etiam quod Romani Leonem pontificem multis affectum iniuriis, erutis scilicet, ut quidam dicunt, oculis, linguaque amputata, fidem regis implorare compulerunt. Idcirco Romam ueniens propter reparandum, qui nimis conturbatus erat, ecclesie statum, ibi totum hiemis tempus extraxit. Quo tempore imperatoris et augusti nomen accepit, quod primo in tantum auersatus est, ut affirmaret, se eo  die, quamuis precipua festiuitas esset, ecclesiam non intraturum, si prescire potuisset pontificis consilium. Inuidiam tamen suscepti nominis, Romanis imperatoribus super hoc indignantibus, magna tulit patientia, uicitque eorum contumaciam magnanimitate, qua eis procul dubio longe prestantior erat, mittendo ad eos crebras legationes et in epistolis fratres eos appellando. Post susceptum imperiale nomen cum aduerteret multa legibus populi sui deesse---nam Franci duas habent leges, in plurimis locis ualde diuersas---, cogitauit, que deerant addere, et discrepantia unire, praua quoque ac perperam prolata corrigere; sed de his nichil aliud ab eo factum est, nisi quod pauca capitula et ea imperfecta legibus addidit. Omnium tamen nationum,  que sub eius dominatu erant, iura, que scripta non erant, scribi ac litteris mandari fecit; item barbara et antiquissima carmina, quibus ueterum regum actus et bella canebantur, scripsit et memorie mandauit. Inchoauit et grammaticam patrii sermonis; mensibus etiam iuxta propriam linguam uocabula imposuit, qui ante id temporis apud Francos partim Latinis, partim barbaris nominibus pronunciabantur, et Ianuarium appellauit wintermanoth, Februarium hornung, Martium lencinmanoth, Aprilem ostermanoth, Maium uunnemanoth, Iunium brahmanoth, Iulium howimanoth, Augustum arnmanoth, Septembrem witemanoth, Octobrem windemanoth, Nouembrem herbistmanoth, Decembrem  heilicmanoth. Item uentos 12 propriis appellationibus insigniuit, cum prius non amplius quam uix quatuor uentorum uocabula possent inueniri. Et subsolanum uocauit osterwint, eurum ostsundroni, euroaustrum sundostroni, austrum sundroni, austroafricum sundwestroni, africum westsundroni, zephirum westroni, chorum westnordroni, circium nordwestroni, septentrionem nordroni, aquilonem nordostroni, uulturnum ostnordroni.---Religionem christianam, qua ab infantia fuerat imbutus, sanctissime et cum summa pietate excoluit, ac propter hoc plurime pulchritudinis basylicam Aquisgrani exstruxit auroque et argento et luminaribus atque ex ere solido cancellis et ianuis adornauit. Ad cuius structuram cum columnas et marmora aliunde habere non posset, Roma  atque Rauenna deuehenda curauit. Aecclesiam mane et uespere, item nocturnis horis et sacrificii tempore, quoad ualitudo eum permiserat, impigre frequentabat, curabatque magnopere, ut omnia que in ea gerebantur cum maxima fierent honestate, edituos creberrime commonens, ne quid indecens aut sordidum uel inferri uel in ea remanere permitterent. Sacrorum uasorum ex auro et argento uestimentorumque sacerdotalium tantam in ea copiam procurauit, ut in sacrificiis celebrandis ne ianitoribus quidem, qui ultimi ordinis sunt, priuato habitu ministrare necesse fuisset.---Legendi atque psallendi disciplinam diligentissime emendauit; erat enim utriusque admodum eruditus, quanquam ipse nec publice legeret, nec nisi summisse et in commune  cantaret.  Fuit autem consuetudo, ut in basylica eius magister scole designaret pridie singulis, quod responsorium quis cantare deberet in nocte; lectiones uero nullus cuiquam recitandas iniunxit, nullus ad terminum uel ceram imposuit, uel unguibus saltem quantulumcumque signum impressit; sed cuncti omnia que legenda erant ita sibi nota facere curarunt, ut quando inopinate legere iuberentur, irreprehensibiles apud eum inuenirentur. Digito autem uel baculo porrecto uel ex latere suo ad procul sedentes aliquo directo, demonstrauit quem legere uoluisset. Finem uero lectionis sono gutturis designauit; ad quem uniuersi ita intente suspensi sunt, ut siue finita sententia,  siue in media distinctione, siue subdistinctione significaret, nullus sequens superius aut inferius incipere presumeret, quantumcumque incongrua finis aut inicium uiderentur; et hoc modo factum est, ut etiam si non intelligerent, omnes in eius palatio lectores optimi fuissent. Nullus alienus, nullus etiam nouus, nisi legere sciens et canere, chorum eius ausus est intrare.

Extremo [* 1Kb] uero tempore cum iam et morbo et senectute premeretur, euocatum ad se Ludewicum filium suum Aquitanie regem, qui solus filiorum Hildigarde regine supererat, congregatis sollemniter de toto Francorum regno primoribus , cunctorum consilio consortem sibi totius regni et imperialis nominis heredem constituit; impositoque  capiti eius diademate, imperatorem et augustum iussit appellari. Susceptum est hoc eius consilium ab omnibus qui aderant cum magno fauore; nam diuinitus ei propter regni utilitatem uidebatur inspiratum; auxitque maiestatem eius hoc factum, et exteris nationibus non minimum terroris incussit.---Dimisso deinde in Aquitaniam filio, ipse more solito, quamuis senectute confectus, non longe a regia Aque nisi uenatum proficiscitur, exactoque in huiuscemodi negotio quod reliquum erat autumni, circa Kalendas Nouemb. Aquasgrani reuertitur. Cumque ibi hiemaret, mense Ianuario febre ualida  correptus, decubuit, statimque, ut in febribus solebat, cibi abstinentiam sibi indixit, arbitratus hac continentia morbum posse depelli uel certe mitigari. Sed accedente ad febrem lateris dolore, quem Greci pleurisin dicunt, illoque adhuc inediam retinente neque corpus aliter quam rarissimo potusustentante, septimo postquam decubuit die, sacra communione percepta, decessit, anno etatis sue 72o et ex quo regnare ceperat 46[.....], indict. 7 [1130 1Kb] , 5 Kal. Febr., hora diei tercia. Cuius corpus more solemni lotum et curatum, maximo totius populi luctu ecclesie illatum atque humatum est. Dubitatum est primo, ubi reponi deberet, eo quod ipse uiuus de hoc nichil precepisset. Tandem omnium animis sedit, nusquam honestius eum tumulari posse, quam in ea basylica,  quam ipse propter amorem Dei et domini nostri Ihesu Christi, et ob amorem sancte et eterne uirginis genitricis eius, proprio sumptu in eodem uico construxit. In hac sepultus est eadem die qua defunctus est, arcusque supra tumulum deauratus cum imagine et titulo exstructus est. Qui titulus hoc modo descriptus est: Sub hoc conditorio situm est corpus Karoli magni atque orthodoxi imperatoris, qui regnum Francorum nobiliter ampliauit et per annos 46 feliciter rexit.

[* 1Kb] Stephanus [1131 1Kb] papa 94us sedit annos 3, menses 5, dies 28.

 [Anni Constantini.] 28. [Anni Karoli.] 1. Anno dominice incarnationis 769, Karolus Magnus, Pippini filius, diuiso post patrem regno, cum fratre  Karlomanno regnare cepit, et 46 regnauit annis, tribus cum fratre, 43 solus postea . Cuius anno primo Hunoldus quidam Aquitaniam, que in sortem Karoli cesserat, inuasit, et prouincialium animos ad concitanda noua excitans, bellum, quod pater eius Pippinus occiso Waifario consummasse uisus est, renouauit. Contra quem Karolus profectus, fratris auxilium postulauit; sed  impedientibus malis hominibus, habere non potuit; colloquio tamen cum eo habito, ad persequendum Hunoldum profectus est, eumque, ad Lupum Wasconie ducem fugitiuum missa legatione, recepit cum uxore sua, ipsoque Lupo cum tota Wasconia sibi obediente, regressus est.

29. 2. A. D. 770. Karolus rex habuit generalem conuentum in Wormacia ciuitate. Berthrada uero, mater regum, cum Karlomanno [1132 1Kb] minore filio apud Salussam locata, pacis causa in Italiam proficiscitur, peractoque negotio pro quo ibat, adoratis etiam Rome sanctorum apostolorum liminibus, ad  filios regreditur.--- Corpus sancti Othmari in insula qua defunctus est per decem annos incorruptum reperitur, ablatumque in basylica sancti Galli sepelitur.

30. 3.  A. D. 771. Karlomannus in uilla que dicitur Salmonciacus defunctus est 2 Non. Decemb., et Karolus rex ad capiendum ex integro regnum animum intendens, Carbonacum uillam uenit, ibique Williharius episcopus Sedunensis et Folradus presbiter aliique plures sacerdotes, comites etiam atque primates fratris sui ad eum uenerunt, uxor uero Karlomanni cum filiis et parte optimatum ad Italiam profecta est.

31. 4. A. D. 772. Rex Karolus, congregato Wormacie generali conuentu, Saxoniam bello aggredi  statuit, eamque sine mora ingressus, cunctaque ferro et igni depopulatus, Eresburg castrum cepit, idolum, quod a Saxonibus Irminsul uocabatur, euertit. In cuius destructione cum in eodem loco per triduum moraretur, contigit, ut propter continuam celi serenitatem, exsiccatis omnibus illius loci riuis et fontibus, aqua ad bibendum inueniri non posset. Sed subito diuinitus, ut creditur in cuiusdam torrentis concauo tanta uis aque eruperat, quiescentibus cunctis tempore meridiano, ut omni exercitui sufficeret. Tunc rex, idolo destructo, Wisaram fluuium accessit, ibique acceptis a Saxonibus duodecim obsidibus, recessit. Adrianus [1133 1Kb] papa 95us ordinatus sedit annos 24.

32. 5. A. D. 773. [* 1Kb] Adrianus papa, cum insolentiam  Desiderii regis et oppressionem Longobardorum ferre non posset, legationem ad Karolum mittens, opem eius implorauit. Qui collecto exercitu ueniens, Desiderium intra Ticinum obsedit, totumque hibernum tempus multa moliendo in hac obsidione consumpsit.---Dum hec in Italia geruntur, Saxones, nacta occasione pro absentia regis, contiguos sibi Hassorum terminos populantur; uenientesque in locum qui Friteslar nominatur, ecclesiam a beato Bonifacio dedicatam incendere moliti sunt , quam ipse sanctus martyr per spiritum prophetie nunquam incendio uiolari predixit. Cumque multa ui eam incendere conarentur, apparuerunt quibusdam et e christianis atque paganis duo iuuenes in  albis, qui eam protexerunt ab igne; nutuque diuino immisso terrore, omnes in fugam conuersi sunt, nemine extrinsecus persequente. Inuentus est autem postea unus ex eisdem Saxonibus mortuus iuxta ecclesiam ipsam genibus accliuis, ligna et ignem habens in manibus, et quasi ore flans ad incendendam eandem basylicam.  At rex dimisso ad obsidionem et expugnationem Ticini exercitu, orandi gratia Romam proficiscitur, peractisque uotis, ad exercitum reuersus, fatigatam longa obsidione ciuitatem ad deditionem compulit; quam cetere ciuitates secute, regis se potestati subdiderunt. Et rex, subacta ac pro tempore ordinata Italia, in Franciam  reuertitur, captiuum ducens Desiderium regem. Adalgis uero, filius eius, in Greciam ad Constantinum imperatorem, diffidens rebus patrie, se contulit, ibique in patriciatus honore uitam finiuit. [** 1Kb] 1

 33. 6. A. D. 774. Karolus domum regressus, priusquam Saxones eum uenisse sentirent, tripertitum in eorum regiones misit exercitum, qui direptionibus et incendiis cuncta uastantes, compluribus qui resistere conati sunt interfectis, cum ingenti preda regressi sunt.

54. 7. A. D. 775. Karolus rex consilio habito decreuit Saxoniam ingredi et in ea tam diu perseuerare, dum aut christiane religioni subderentur aut ommno tollerentur. Totis ergo regni uiribus Saxoniam petens, primo impetu Sigiburgum castrum, in quo Saxonum presidium erat, cepit, Eresburgum castrum a Saxonibus destructum muniuit, in eoque Francorum presidium posuit, multaque strage facta, obsides ab eis et Westfalais accipiens,  regressus est.---Corpora sanctorum Gordiani et Epimachi de Roma in Alamanniam translata sunt--- Constantinus imperator, filius Leonis, persecutor christianorum et ecclesiarum legisque destructor, [* 1Kb] obiit.

Anno dominice incarnationis 776, ab Urbe autem condita millesimo 527, Leo, filius Constantini persecutoris, 71o loco ab Augusto, Romanum suscepit imperium, regnauit que annis 5. Hic ad breue tempus uisus est pius esse sancteque Dei genitricis ac monachorum amicus; unde et metropolitanos ex monachis in primis sedibus collocauit, multosque ordines  in urbe bene ampliauit. Quapropter principes omnes cum multitudine populi copiosa ingredientes, petierunt filium eius Constantinum imperatorem. Qui cum diceret, illum sibi unicum esse et paruulum, seque uereri pro hoc, si forte sibi contingeret quod humanum est, illum ab eis interfici et alium promoueri, iurauerunt ei omnes, se non admissuros alios imperatores preter Leonem et Constantinum et ex semine ipsorum, et hoc scripto confirmauerunt. Et sic in sancto die pasche coronatus est imperator.---Leo autem cum regnaret annos quinque, mortuus est, et regnauit filius eius Constantinus pro eo cum Hyrene matre sua.

 [Anni Leonis.] 1. [Anni Karoli] 8.  Primo autem anno Leonis, qui est octauus Karoli, nunciatur eidem Karolo, Ruotgaudum [1134 1Kb] Longobardum, quem ipse Foroiuliensibus ducem dederat, nouas res in Italia meditari, et complures ciuitates ad eum defecisse. Quo statim tendens, Ruotgaudum interfecit, ciuitates que a se defecerant recepit, impositisque Francorum presidiis, rediit, et statim audiens Saxones rebellasse, illuc tetendit; sed inueniens eos denuo supplices, ueniam dedit, baptizatisque qui uolebant, et obsidibus acceptis, iterum in Franciam regressus est.

2. 9. A. D. 777. Karolus rex, habito concilio in loco qui Paderbrunno uocatur, iterum Saxoniam intrauit,  omnesque fallaciter deuotos inuenit. Cuncti quippe ad eum uenerunt preter Witikindum, unum ex primoribus Westfalorum, qui multorum sibi conscius facinorum, regem timuit et ad Sigefridum Danorum regem cum paucis profugit. Ceteri qui uenerant in tantum se regis potestati permiserant, ut ea conditione ueniam tunc mererentur, quatinus, si ulterius sua statuta uiolarent, patria et libertate priuarentur. Baptizata est autem et multitudo magna, que se, licet falso, christianam fore promiserat.

3. 10. A. D. 778. Karolus rex partes Hispanie petens, quasdam urbes subegit, obsides a Sarracenis accepit; sed in regressu fraude Wasconum plerique aulicorum per insidias interfecti sunt. Interea Saxones  comperto quod tam longe recessisset, sumptis armis, Rhenum usque profecti sunt; sed cum amnem transire non possent, quicquid a Tuicio ciuitate usque ad fluuium Mosellam uicorum uillarumque fuit, ferro et igni populati sunt; nullum discrimen sexus aut etatis ira hostis fecerat, ut liquido appareret, eos non predandi, sed ulciscendi se gratia terminos Francorum introisse. Quod cum rex Autisiodoro positus audisset, orientales Francos et Alamannos ad propulsandos eos continuo misit. Quorum aduentum Saxones audientes, recesserunt; sed illi eos e uestigio secuti, inuenerunt eos in partibus Hassorum super fluuium Adernam; statimque in ipso fluminis uado illos adorti, tanta cede strauerunt ut ex ingenti multitudine uix pauci redierint.

 4. 11. A. D. 779. uenit ad Karolum Hiltibrandus dux Spolitanus cum magnis muneribus in uilla Wirciniaco; quem ille benigne suscepit, donatumque in suum ducatum remisit; ipse uero animo in Saxoniam tendens, Rhenum in eo loco qui Lippia uocatur cum exercitu traiecit. Cui cum Saxones in eo loco qui Buohcholz dicitur resistere temptarent, uicti fugatique sunt; et rex Westfalorum regionem ingressus eos omnes in deditionem accepit; indeque ad Wisaram ueniens, castra posuit; ibi Angrarii et Ostfalai obsides dederunt et sacramenta iurauerunt. Quibus peractis, rex Wormaciam in hiberna se recepit.

 5. 12. A. D. 780. Karolo Saxoniam uenienti omnes orientalium partium Saxones occurrerunt, multique de populo baptizati sunt; ueniensque in locum ubi Hora et Albia confluunt, ordinauit res tam Saxonum quam Sclauorum; reuersusque in Franciam, habito consilio, Romam causa orationis cum uxore sua Hiltigarda et liberis perrexit, et natale domini Papie celebrauit.---Leo imperator obiit.

 Anno dominice incarnationis 781, Urbis autem condite millesimo 532, Constantinus, filius Leonis, 72o loco ab Augusto, cum matre sua Hyrene regnum suscepit, et annos 17 regnauit. Huic filia Karoli et Hiltigardis regine Ruothtrudis desponsata fuerat, sed mater eius aliam ei inuito coniungebat.

 [Anni Constantini.] 1. [Anni. Karoli.] 13.  Cuius anno primo Karolus Romam ueniens, ab Adriano papa honorifice suscipitur; et cum ibi sanctum pascha celebraret, baptizauit idem pontifex filium eius Pippinum, eumque de sacro fonte suscepit, et ungens eum in regem Italie, imposuit ei coronam, fratrem uero eius Ludewicum in regem Aquitanie unxit, ipsique coronam imposuit. Rex uero Roma digrediens, Mediolanum uenit, ibique baptizata est filia eius Gisela ab archiepiscopo Thoma, et ab eodem est de sacro fonte leuata. Misit autem Adrianus papa Formosum et Damasum episcopos cum legatis regis, Richolfo diacono  et Eberhardo pincernarum magistro, ad Tassilonem ducem, ut commonerent eum de iuramento, quod Pippino et filiis eius olim iurauerat. Qui uenientes, cor eius emollierunt, ut cum eis Wormaciam ad regem ueniret, datisque 12 obsidibus [1135 1Kb] , regi fidelitatem iuraret; sed ubi domum rediit, non diu in fide permansit.

2. 14. A. D. 782. Karolus in Saxoniam eundum et ibi ut in Francia quotannis generalem conuentum censuit habendum; traiectoque apud Coloniam Rheno, ad fontem Lippie uenit, ibique positis castris, inter cetera negotia legatos Sigifridi regis Danorum, et quos Caganus et Iugurrus principes Hunorum quasi pacis causa miserunt ad se, audiuit et absoluit. Cumque soluto conuentu in Franciam redisset,  Witikindus in patriam reuersus, Saxones rebellare persuasit. Nunciatum est autem regi, quod Sorabi Sclaui, qui campos inter Albiam et Salam iacentes incolunt, in fines Thuringorum ac Saxonum sibi confines depredandi causa [1136 1Kb] fuissent ingressi. Contra quos cum tres ministros suos cum orientalibus Francis direxisset, illi Saxonum audientes motum, ad illos diuerterunt; sed incaute agentes, a Saxonibus circumuenti et pene omnes occisi [1137 1Kb] sunt Ad quam rem examinandam cum rex uenisset, omnes Witikindum huius sceleris auctorem proclamauerunt; sed illum, qui aufugit, tradere non ualentes, ex aliis quia ei consenserunt usque ad quatuor [* 1Kb]  milia et quingentos tradiderunt, qui omnes una die iussu regis decollati sunt.

3. 15. A. D. 783. Cum ad expeditionem Saxonicam rex se preparasset, antequam moueret exercitum, Hiltigardis regina, uxor eius, obiit 2 Kalend. Mai, in quibus tunc erant uigilie ascensionis. Cuius funeri cum solempni more iusta persolueret, Saxoniam tetendit, pugnansque cum eis in loco qui Theotmelli uocatur, uicit eos; indeque ad Paderbrunnen ueniens, audiuit eos in finibus Westfalorum  iterum paratos ad pugnam; ad quos tendens, eadem qua prius felicitate cum eis dimicauit. Inde reuersus in Franciam, duxit uxorem filiam Ratolfi comitis de orientali Francia nomine Fastradam, de qua habuit filias duas.---Eodem anno defuncta est bone memorie Berhtrada regina, mater regis, 4 Idus Iulii.

4. 16. A. D. 784. Karolus, transiecto Rheno in loco 1138 1Kb] qui Lippeheim uocatur, pagos Westfalorum uastauit; ueniensque ad Wisaram, cum inundatio aquarum transitum negaret, dimisit filium suum Karolum in finibus Westfalaorum, ipseque per Thuringiam diuertens, depopulatus est partes que sunt circa Albiam, reuersusque est in Franciam. Saxones uero congregati pugnabant cum filio eius Karolo; sed ille, magna cede facta, cum uictoria rediit ad  patrem Wormaciam.

5. 17. A. D. 785. Witikint et Abbio ex Transalbiana regione uenerunt ad Karolum regem apud Attiniacum, adducente Amalwino [1139 1Kb] aulicorum uno, ibique in gratiam recepti, baptizati sunt; quieuitque Saxonice perfidie peruicacitas per aliquot annos.

6. 18. A. D. 786. Audiens rex, Anglos et Saxones Britanniam inuasisse  , misit illuc cum exercitu Audolfum, prepositum mense regie. Qui uemens, perfide gentis contumaciam cito repressit, acceptosque obsides cum plurimis populi primoribus Wormaciam ad regem adduxit. Rex autem, pace undique parta, statuit Romam ire, et partem Italie,  que est circa Beneuentum, sue potestati subiicere, cuius maiorem partem, capto Desiderio, iam sibi subdiderat. ueniens igitur in Italiam, natale Domini celebrauit apud Tuscie ciuitatem Florentiam.

7. 19. A. D. 787. Karolus rex Romam ueniens, honorifice susceptus est ab apostolico Adriano; moratusque ibi per aliquot dies, cum eodem pontifice Beneuentum contendit. Quod audiens Aragisus dux Beneuentorum, misit ad regem filium suum Rumoldum cum magnis muneribus, rogans, ne terram illam intraret. Quod ille abnuens et Rumoldum secum  detinens, Capuam uenit; indeque bellum gesturus, castra ibi posuit. Aragisus uero, relicta Beneuento, que caput est illius terre, Salernum se quasi munitiorem contulit; missaque legatione, utrosque filios suos regi obtulit, promittens se per omnia obediturum, tantum ne ad conspectum eius uenire cogeretur.  Cuius precibus rex annuens, minorem filium nomine Grimoldum secum retinuit, maiorem patri remisit. Accepit insuper a populo obsides 11, misitque legatos, qui et ipsum ducem et omnem populum Beneuentanum sacramento confirmarent. Ipse post hec cum legatis Hyrene et Constantini filii eius, qui propter petendam filiam suam missi fuerant, locutus est, illisque dimissis, Romam reuersus, sanctum  pascha ibi cum magna hylaritate celebrauit. Tunc uenerunt ad papam legati Tassilonis ducis, Arn episcopus et Hunricus abbas, rogantes, ut inter se et regem mediator pacis fieri dignaretur. Quod cum ille obnixe faceret et rex se id uelle diceret, interrogati missi, quo pacto pacem firmare uellent, responderunt, sibi super hac re nichil imperatum fuisse. Unde papa commotus, quasi fallaces ac fraudulentos anathemate statuit feriendos, si a fide olim regi promissa discederent; hocque duci remandans, hos infecta pace remisit. Apostolicus autem et rex inuicem sibi ualedicentes discesserunt, acceptaque benedictione, rex in Franciam rediit, et filios ac filias cum uxore sua Fastrada Wormacie inuenit.  Ibi ergo habito generali conuentu, coram optimatibus suis omnia que facta sunt in itinere suo narrauit, eorumque consilio legatos misit ad Tassilonem , qui experirentur, si apostolici iussis obedire sibique fidem seruare disponeret.  Quo iussa contempnente, statuit rex tripertito exercitu Baioariam petere, et filio suo Pippino cum Italicis copiis in Tridentinam uallem confluente, Saxonum uero atque orientalium Francorum exercitu super Danubium in loco qui Pheringa dicitur conueniente, ipse cum exercitu quem adduxerat super Licum fluuium in ciuitatis Auguste suburbio considebat. uidens autem Tassilo se undique circumfusum, ad regem supplex uenit, ueniamque de ante gestis sibi dari rogauit. Rex autem, ut semper  erat mitis, deprecanti pepercit, acceptoque ab eo filio eius Theodone cum aliis 12 obsidibus, in Franciam rediit.

8. 20.  A. D. 788. Karolo apud Ingilinheim pascha celebrante et generale concilium habente, Tassilo dux, sicut et ceteri regni primates, aduenit, sed a Bawariis accusatus, quod post datos proxime obsides fidem non seruauerit, sed suadente uxore sua Liutburga, Desiderii Longobardorum regis filia, Auares in dissipationem regni uocauerit  multaque alia hostiliter et dixisse et fecisse, cum hec negare nequiret, maiestatis reus iudicatus est. Et dum omnium ore capitali damnaretur sententia, rex ob amorem Dei, et quia consanguineus eius erat, liberare eum cupiens, interrogauit, quid iam agere uellet. Ille autem rogans licentiam sibi dari pro peccatis penitendi, tonsuratur, et in monasterium missus est. Similiter et filius eius Theodo; ceteri uero huius perfidie consortes per diuersa exilia dampnati sunt. [* 1Kb]

9. 21. A. D. 789. Karolus contra gentem Sclauenorum qui Wilzi dicuntur exercitum ducens, amnem Albie duobus pontibus coniunxit, quorum  unum ex utroque capite uallo muniuit, imposita turri ex lignis et terra, ingressusque terram Wilzorum, fero et igni cuncta uastauit, donec eos subiugauit.--- Hoc anno Hyrene imperatrix soluta pace nuptialis federis cum Francis, misit et adduxit puellam de Armeniacis nomine Mariam, et iunxit eam filio suo Constantino imperatori, multum contristato propter affectum, quo erga filiam Karoli flagrabat, quam antea desponsauerat.

10. 22.  A. D. 790. Karolus nullam expeditionem fecerat, sed residens in Wormacia, legatos Hunorum audiuit suosque ad eorum principes misit. Agebatur autem inter eos de confiniis regnorum suorum; que res futuri belli fuit seminarium.

 11. 23.  A. D. 791. Sanctus Burchardus Wirciburgensis episcopus obiit 4 Nonas Febr.---Eodem anno dissensio facta est inter Constantinum et matrem eius Hyrenen malorum hominum instigatione, in tantum ut ipsa uellet eum regno priuare.--- Karolus autem de Wormacia mouens, Baioariam tetendit, ea intentione ut Hunis bellum inferret, diuisoque exercitu, Theodericum comitem et Meginfridum camerarium suum cum una parte per aquilonale Danubii latus ire iussit, ipse cum altera per australe descendit, uenientesque ad Anesum fluuium, qui est limes Pannonie atque Bawarie, castra posuerunt, et per triduum letanias ibi fecerunt.  Huni autem uidentes  exercitum [1140 1Kb] , utrasque ripas tenentes, diuinitus immisso terrore, munitiones suas dimittentes fugerunt, et uterque exercitus libere ingressus, magnam partem Pannonie usque ad fluuium qui dicitur Raba deuastauit;  sicque rex per Sabariam reuerti statuit; altera parte exercitus per uiam qua uenerat rediit.

12. 24. A. D. 792. Karolo a natali Domini per estatem Ratispone [1141 1Kb] commorante, quibusdam Francis agentibus, conspirauit contra eum filius eius Pippinus ex concubina itemque alii, propter Fastradam reginam, cuius crudelitatem se ferre non posse Franci dicebant. Que conspiratio cum per  Fardulfum Longobardum detecta fuisset, ipse ob meritum fidei seruate monasterio sancti Dionisii donatus est, auctores uero coniurationis partim gladio cesi, partim patibulo suspensi sunt. Rex autem propter bellum cum Hunis susceptum Regenesburg sedente [1142 1Kb] , persuasum est ei a quibusdam, posse percommode a Danubio in Rhenum nauigari, si inter Radanciam et Altmonam fluuios eiusmodi fossa duceretur, que esset nauium capax, quia horum fluuiorum alter Danubio alter Rheno misceretur. Confestim rex cum omni comitatu suo ad locum huic operi aptum uenit, ac magna hominum multitudine congregata, totum autumni tempus in hoc consumpsit. Ducta est itaque fossa inter predictos fluuios duum milium passuum longitudine, trecentorum  pedum latitudine, sed frustra; nam propter iuges pluuias et terram, que palustris est naturaliter, opus quod fiebat stare non potuit, sed quantum terre a fossoribus interdiu egestum fuerat, tantum noctibus humo iterum relabente subsidebat. In hoc opere occupato nunciata est Saxonum omnimoda defectio et Francorum plurima a Sarracenis interfectio. Quibus rebus commotus, in Franciam reuertens, natale Domini celebrauit apud Sanctum Kylianum, Wirciburg scilicet, iuxta Menum fluuium, pascha uero super eundem in uilla Franconouurt, ubi et hiemauerat.

13. 25. A. D. 793. Karolo in Franconouurt pascha celebrante, synodus episcoporum magna collecta est ex omnibus regni prouinciis, legati quoque  Adriani pape in eius uice affuerunt. In hac synodo heresis cuiusdam episcopi Felicis nomine dampnata est, qui Christum secundum hoc quod homo est adoptiuum Dei filium dicebat, et liber contra eam communi episcoporum auctoritate compositus est, in quo omnes subscripserunt. Synodus etiam, que ante paucos annos in Constantinopoli congregata sub Hyrene et Constantino, filio eius, septima et uniuersalis ab ipsis appellata est, ut nec septima nec aliquid diceretur, quasi superuacua, ab omnibus abdicata est. Mortua est autem ibi et Fastrada regina, et Mogontie apud Sanctum Albanum sepulta est.

14. 26. A. D. 794. Rex, diuiso inter se et filium  eius Karolum exercitu, Saxoniam cum magno intrauit apparatu; sed ipsi faciem eius solito reueriti, datis obsidibus, se per omnia obsecuturos iuraue runt.

15. 27. A. D. 795. Rex perfidie Saxonum non immemor, conuentum generalem habuit in uilla que dicitur Cuffesstein [1143 1Kb] ultra Rhenum contra Magontiam iuxta Menum fluuium, atque inde cum exercitu Saxoniam ingressus, pene totam populando peragrauit, itemque acceptis obsidibus, in Galliam remeauit.

16. 28. A. D. 796. Leo papa 96us ordinatus sedit annos 20; alii  dicunt 25. Hic Karolum  fecit imperatorem [1144 1Kb] . Qui mox ut ordinatus est, claues confessionis sancti Petri et uexillum Romane urbis ad regem Karolum cum aliis muneribus misit, et ut aliquem de optimatibus [1145 1Kb] suis ad confirmandum sibi per sacramentum populum Romanum mitteret, rogauit. Missus est ad hanc rem Angilbertus, abbas monasterii sancti Ricarii, per quem etiam magnam partem thesauri, quem Hericus [1146 1Kb] dux Foroiuliensis, spoliata Hunorum regia que ringus uocabatur, eodem anno regi de Pannonia detulerat, misit; reliqua inter optimates et aulicos et palatio deseruientes liberaliter distribuit. Rex autem post hec Saxoniam petens, filium suum Pippinum Italie regem in Pannoniam misit, ipseque, depopulata Saxonia, Aquasgrani reuertitur, Pippinus uero,  fugatis ultra fluuium Tizaha Hunis, cum residuo Hunorum thesauro ad patrem regreditur .

17. 29.  A. D. 797. Expeditio facta est in Saxoniam, et usque ad oceanum ultra omnes paludes et inuia loca transitum est, et rex de Hadoloha regressus---nam id nomen est loco ubi oceanus Saxoniam alluit---totam Saxonum gentem in deditionem per obsides accepit, et ad palatium Aquisgrani regressus, Abdellam Sarracenum, filium Ibimauge regis, a fratre depulsum sibique se commendantem suscepit. Illuc et legatus Nicete, qui tunc Siciliam regebat, uenit, portans epistolam imperatoris Constantini. Quem magnifice suscipiens, post paucos dies absoluit. Mediante autem mense Nouembre,  ad hibernandum cum exercitu Saxoniam intrauit, positisque castris apud Wisaram, locum castrorum Heristal uocari iussit. Illuc legati Hunorum cum magnis muneribus uenerunt, indeque Abdellam Sarracenum cum filio suo Ludewico in Hispanias reuerti fecit, Pippinum in Italiam remisit, ipse uero ad disponendam Saxoniam totum hiemis tempus impendens, natale Domini et pascha sequentis anni ibi celebrauit.

30.  A. D. 798. Saxones Transalbiani, seditione commota, legatos regis, qui tunc ad faciendas iusticias missi sunt, comprehendentes, alios trucidant, alios ad redimendum conseruant. Unde rex, collecto exercitu [1147 1Kb] , ad locum qui Minida  dicitur perrexit, habitoque consilio, totam Saxoniam inter Albiam et Wisaram populando peragrauit. Transalbiani [1148 1Kb] uero superbia elati, contra Abodritos regi semper fideles arma corripiunt; sed dux eorum Thrasico, commisso cum eis prelio, 4000 ex eis occidit [1149 1Kb] , reliquos turpiter fugatos ut regi se dederent cegit. At rex in Franciam reuersus, ubi ad Aquasgrani uenit, missos Hyrene imperatricis de pace agentes audiuit; cuius filius Constantinus ob insolentiam morum a suis captus, excecatus est, uel, ut quidam uerius fatentur ,  ipsius matris sue consilio hoc factum est, ipsaque regnum sola tenere contendit.  Hos ergo legatos ubi rex absoluit, uenerunt de Hispania legati Hadefonsi regis Galicie et Asturie, Basyliscus et Froia, deferentes munera, que ille de manubiis, quas uictor apud Olisiponiam, ultimam Hispanie ciuitatem, a se expugnatam, ceperat, mittere regi curauit, Mauros uidelicet septem cum totidem mulis atque loricis. Quos et benigne suscepit, et honorifice remuneratos dimisit.--- Constantinus [1150 1Kb] imperator, filius Leonis et Hyrene, postquam cecatus est consilio matris sue, post breue tempus obiit, sicque mater de cetero per quinque annos imperauit. Obscuratus est autem sol eo tempore per dies 17, ita ut oberrarent naues in  mari, et omnes dicerent, quod propter imperatoris obcecationem sol obscuratus sit.

31.  A. D. 799. Leo papa a Romanis excecatus est. Romanis enim in sua securitate gloriantibus, leuatum est cor eorum secundum consuetudinem illorum, uolueruntque ea que imperialis erant potestatis sibi uendicare.  Resistente autem Leone papa, quidam ex cognatis beate memorie Adriani pape sedicionem mouentes in populo, concitauerunt eum aduersus papam.  Unde factum est, ut in letania maiore, cum processurus de Lateranis, ad ecclesiam sancti Laurentii que ad Craticulam uocatur equo sedens pergeret, insidias a Romanis dispositas iuxta eandem ecclesiam incidit; deiectusque de equo, et erutis  oculis eius, ut sibi uisum est, linguaque amputata, nudus ac semiuiuus in media platea dimissus est.  Quidam autem dicunt, quod unum tantum oculum sibi eruerent, alii uero neutrum, sed rasoriis per medios oculos inciderent, nec tamen uisum auferrent.  Deinde iussu eorum, qui huius facinoris auctores erant, in monasterium sancti Herasmi martyris missus, Albini [1151 1Kb] cuiusdam cubicularii sui cura noctu per murum demissus, a Winigiso duce Spolitano, qui audito huiusmodi facinore Romam festinus aduenerat, susceptus ac Spoletum deductus est. Cuius rei nuncium dum rex accepisset, ipsum quidem ut uicarium sancti Petri cum summo honore ad se precepit adduci, iter tamen suum, quod in Saxoniam  disposuerat, non intermisit. Habito itaque conuentu super Rhenum in loco qui dicitur Lippehein, transfretauit, et ad Paderbrunnen [1152 1Kb] ueniens, pontificis aduentum ibi exspectauit. Misit autem interea Karolum filium suum ad Albim cum exercitu, propter quedam negotia cum Wilzis et Abodritis disponenda, et cum eius reditum expectauit, pontifex uenit, susceptusque ab eo honorifice, mansit apud eum dies aliquot, intimatisque regi omnibus propter que uenerat, per legatos regis cum honore reductus atque  in locum suum est restitutus.--- Eodem anno Auares, qui et Huni, a fide quam promiserant defecerunt, et Geroldus Bawariorum prefectus pugnans contra eos, in prelio interfectus est. [* 1Kb]

32.  A. D. 800. Karolus rex Turonum pergens causa orationis, moratus est ibi aliquot diebus propter aduersam ualitudinem domine Luitgarde coniugis sue, que 2 Nonas Iunii ibidem defuncta et humata est. Mense autem Augusto inchoante, Mogontiacum ueniens, iter in Italiam condixit.  Cui Romam tendenti, pridie quam Urbem intraret occurrit ei Leo papa apud Nomentum 12o lapide ab Urbe, prandensque cum  eo, dimisit eum ibi nocte illa, et precessit eum ad Urbem.  In crastinum uero ordinatis per loca congrua turbis, ipse stans in gradibus cum episcopis et clero, honorifice illum suscepit, cunctisque psallentibus, in basylicam sancti Petri eum introduxit. Facta sunt autem hec 8 Kalend. Decemb. Post septem uero dies rex contione uocata, omnibus cur uenisset patefecit, inter que potissimum erat de discutiendis que obiecta sunt pontifici criminibus. Ut enim se quasi absolutiores redderent eius calumniatores, mortiferum ei crimen imposuerunt. Rege autem de hoc inquirente, cum nullus esset criminis probator, pontifex, assumpto euangelii textu, coram rege et omni populo ambonem conscendit, asstantibusque incusatoribus, inuocato  sancte Trinitatis nomine, ab obiectis se expurgauit.

Hucusque Romanum imperium a temporibus Constantini Magni, Helene filii, apud Constantinopolim in Grecorum imperatoribus mansit, ex hoc iam ad reges immo ad imperatores Francorum per Karolum transiit. [1153 1Kb]

[Anni imperii Karoli.] 1. [Anni regni eius.] 33. Anno dominice incarnationis 801, ab Urbe uero condita millesimo 552, Karolus Magnus rex Francorum, Pippini regis filius, 73o [1154 1Kb] loco ab Augusto, Romanorum imperator consecratus est, anno regni sui 33o, sicque imperauit annis 14.   Cum enim pro calumnia Leoni pape ingesta Romam ueniret et natale Domini ibi celebraret, in ipsa die sacratissima ad missarum solemnia ueniens, dum ante confessionem beati Petri apostoli ab oratione surgeret, nichil minus speranti Leo papa coronam imposuit, et imperatorem Romanum pronunciauit, et a cuncto Romano populo acclamatum est: Karolo augusto a Deo coronato, magno et pacifico imperatori Romanorum, uita et uictoria.  Post quas laudes unctus ab apostolico, et antiquorum more principum ab eo adoratus, ablato patricii nomine, imperator  et augustus appellatus est. Post paucos dies habita questione de aduersariis pape, secundum legem Romanam ut maiestatis rei decollationi adiudicati sunt. Pro quibus tamen papa pio affectu intercessit; nam et uita et membrorum integritas eis concessa est, ceterum pro facinoris magnitudine exilio deportati sunt. Quidam autem dicunt , quod de maioribus eorum uno die in Lateranensi [1155 1Kb] campo trecenti decollati sunt. Innocentiam uero beati Leonis pape ita Dominus approbauit, ut clariores postea oculos ei donauerit; sed in signum uirtutis illius pulcherrima cicatrix in modum tenuissimi fili turturinas acies niueo candore decorauit.  Ordinatis deinde Romane urbis et apostolici totiusque Italie non tantum publicis,  sed etiam ecclesiasticis et priuatis rebus, imperator 8 Kalend. Mai Romam egressus est. Hic est annus regni eius 33us imperii uero primus.

2. 34.  A. D. 802. Hyrene imperatrix de Constantinopoli misit legatum suum nomine Leonem ad imperatorem Karolum de pace firmanda inter Francos et Grecos, et imperator uicissim misit Iesse episcopum Ambianensem et Helmgaudum comitem Constantinopolim pro eadem causa, et ut postularent Hyrenen imperatricem , ut illi iungeretur in coniugio. Que in hoc consensisset, si non Aecius patricius inhibuisset, preualens et imperium in fratrem suum Nicephorum transferre satagens. Nam cum adhuc  in urbe essent legati Karoli, Nicephorus imperium inuasit, et Hyrenen in monasterium, quod ipsa construxit in insula quadam, relegauit.

3. 35.  A. D. 803. Imperatoris Karoli legati de Constantinopoli reuersi sunt, et uenerunt cum eis apocrisiarii Nicephori, qui tunc rem publicam apud eos regebat, Michahel episcopus et Petrus abbas et Calistus candidatus, qui inuenerunt imperatorem in Germania super fluuium Sala in loco qui dicitur Salz, et pactum faciende pacis in scripto susceperunt, indeque cum epistola imperatoris Romam regressi, domum sunt reuersi.

4. 36. A. D. 804. [* 1Kb] Imperator Aquisgrani hiemauit, estate autem ducto exercitu in Saxoniam,  omnes qui trans Albiam habitabant Saxones cum mulieribus et infantibus transtulit in Franciam, et pagos Transalbianos Abodritis dedit.---Eodem tempore Gotefridus rex Danorum uenit cum classe et omni equitatu suo ad locum qui dicitur Scliesdorph [1156 1Kb] in confinio regni sui et Saxonie; promisit enim se ad colloquium imperatoris uenturum, sed consilio suorum territus, propius non accessit, sed quicquid uoluit per legatos mandauit; nam imperator super Albim fluuium sedebat in loco Holdunsteti dicto ---Eadem quoque estate perlatum est ad imperatorem, sanguinem  Domini in Mantua ciuitate fuisse repertum, misitque ad papam, ut huius fame ueritatem perquireret. Qui nacta occasione exeundi, primo in Longobardiam, quasi pro inquisitione predicta profectus est, indeque subito arrepto itinere ad imperatorem, mandauit ei medio Nouembre, se uelle natale Domini cum eo celebrare. Qui statim misso filio suo Karolo ad Sanctum Mauricium, honorifice eum suscipere iussit, ipseque obuiam illi Remos pergens, apud Carisiacum uillam natale Domini celebrauit, deinde Aquasgrani perduxit, donatumque magnis muneribus per Baioariam ire uolentem, deduci fecit usque Rauennam.

 5. 37.  A. D. 805. Imperator misit filium suum Karolum cum exercitu in Pemiam, qui, depopulatis omnibus, ducem terre illius nomine Lechonem occidit, indeque regressus ad patrem, in uosego silua uenatui studentem inuenit.

6. 38.  A. D. 806. Imperator, habito conuentu, iniit consilium cum primoribus Francorum de pace constituenda et conseruanda, et de diuisione regni facienda inter filios suos in tres partes, ut sciret unusquisque illorum, quam partem tueri et regere deberet, si sibi superstes deueniret. De hac partitione testamentum est factum et iureiurando ab optimatibus confirmatum.

 7. 39. A. D. 807. Legati regis Persarum uenerunt ad imperatorem, deferentes ei munera, papilionem et tria tentoria, uario colore facta, mire magnitudinis et pulchritudinis, omnia bissina, tam tentoria quam funes eorum. Preterea pallia serica multa et preciosa atque unguenta et balsamum, nec non et horologium ex auricalco arte mechanica mirifice compositum, in quo 12 horarum cursus ad clepsidram uertebatur, cum totidem ereis pillulis, que ad completionem horarum decidebant et casu suo subiectum sibi cymbalum tinnire faciebant, additis in eodem eiusdem numeri equitibus, qui per 12 fenestras completis horis exibant, et impulsu egressionis sue totidem fenestras, que prius erant aperte, claudebant. Alia quoque multa erant in ipso  horologio, que enumerare longum est.

8. 40. A. D. 808. Imperator audiens Gotefridum regem Danorum in Abodritos cum exercitu traiecisse, Karolum filium suum cum ualida Francorum et Saxonum manu misit contra eum, si forte Saxonie terminos aggredi temptaret. Ille autem. expugnatis aliquot Sclauorum castellis, cum magno copiarum suarum detrimento reuersus est. Nam manu promptissimos amisit, inter quos et filium fratris sui nomine Reginoldum.

9. 41. A. D. 809. Ludowicus rex, filius imperatoris, cum exercitu Hispaniam ingressus, Dertosam  ciuitatem obsedit, sed non ualens eam capere, dimissa obsidione, in Aquitaniam se recepit.

10. 42. A. D. 810. Pippinus rex Italie, filius imperatoris, perfidia ducum ueneticorum incitatus, uenetiam bello terra marique iussit appetere, subiectaque uenetia, duces eius in deditionem accepit. Imperator autem adhuc Aquisgrani agens et contra Gotefridum regem expeditionem meditans, nuncium accepit, classem ducentarum nauium de Normannia Fresiam appulisse totasque Fresiaco litori adiacentes insulas uastasse, iamque exercitum illum in continenti terra esse. Qui congregatis quanta potuit celeritate copiis, e regione contendit, positisque iuxta Wisaram castris, minarum Gotefridi presto latur euentum. Nam rex ille superbus uanissima spe  uictorie inflatus, cum imperatore se congredi uelle iactabat. Sed dum imperator statiua castra haberet, diuersarum rerum nuncil ad eum uenerunt, classem scilicet predictam fuisse regressam, Gotefridum regem a quodam satellite suo, siue, ut quidam dicunt , a filio proprio, cuius matrem, nuper alia coniuge ducta, dimiserat, interfectum, castellum Hohcburi, Albie flumini appositum, in quo Outo legatus imperatoris et orientalium Saxonum erat presidiis, a Wilcis captum , et Pippinum filium eius regem Italie 8 Idus Iulii defunctum. Quibus auditis, disposita pro temporis conditione Saxonia, domum reuertitur.---Eo anno sol et luna bis defecerunt, sol 7 Idus Iunii et 2 Kalend. Decemb., luna 11 Kalend. Iulii  et 18 Kalend. Ianuarii.---Ruothdruth, filia imperatoris maior natu, 8 Idus Iunii obiit.---Gotefrido rege Danorum mortuo, Hemmingus [1157 1Kb] , fratris sui filius, in regnum successit, ac pacem cum imperatore fecit.

11. 43. A. D. 811. Imperator [1158 1Kb] , pace cum Hemmingo firmata, et placito generali Aquis habito, in tres partes regni sui totidem exercitus misit, unum trans Albiam in Limones, qui et ipsos uastauit et castellum Hohcburi superiori anno a Wilcis destructum restaurauit, alterum in Pannonias ad controuersias Hunorum et Sclauorum finiendas, tercium in Brittones ad eorum perfidiam puniendam. Qui omnes prospere egerunt. Karolus, filius imperatoris maior natu, 2 Non. Decemb. obiit.

 12. 44. A. D. 812. Nicephorus imperator Constantinopolitanus pugnans contra Bulgares, occiditur, et Michahel, gener eius, imperio potitur. Qui legatos Karoli imperatoris ad Nicephorum missos suscepit et absoluit, cum quibus et legatos suos direxit, per quos pacem a Nicephoro ceptam firmauit.

13. 45. A. D. 813. Imperator, habito generali conuentu Aquisgrani, filium suum Ludewicum regem Aquitanie ad se uocauit, eique coronam imponens, imperialis nominis sibi consortem fecit. Bernhardum uero nepotem suum filium Pippini  filii sui, Italie prefecit et regem appellari iussit. Concilia quoque iussu eius super statu ecclesiarum corrigendo per totam Galliam ab episcopis celebrata sunt, quorum unum Mogoncie, alterum Remis, tercium Remis [1159 1Kb] , quartum Cabillone, quintum Arelato.---Michahel imperator Bulgares bello appetens, haut prosperis successibus utitur, ac proinde domum reuersus, deposito diademate, monachus efficitur, in cuius locum Leo, filius Barde patricii, constituitur.--- Pons Rheni apud Mogontiacum, quem imperator per decem annos ingenti labore et opere mirabili de ligno ita construxit, ut perenniter durare posse uideretur, in mense Maio ita tribus horis fortuito incendio conflagrauit, ut preter hoc quod aqua  tegebatur nec una quidem hastula ex eo remaneret.

14. 46.  A. D. 814. Karolus imperator dum Aquisgrani hiemaret, febre et pleurisi, id est lateris dolore, tactus 5 Kalend. Febr. rebus excessit humanis, anno etatis circiter 71o, regni autem 46o, subacte uero Italie 43o, ex quo uero imperator et augustus appellatus est anno 14o.  Cuius rei nuncium cum Ludewicus filius eius in Aquitania accepisset, tricesimo postquam id acciderat die Aquasgrani uenit, summoque omnium Francorum consensu ac fauore patri successit, et ad suscepti regni amministrationem cura conuersa, primo legationes, que ad patrem uenerant,  auditas absoluit, inter quas precipua fuit Leonis imperatoris, qui Michaheli successit. Habito autem Aquisgrani generali conuentu, ad iusticias faciendas legatos in omnes regni partes misit, duos ex filiis suis Lotharium Baioarie, Pippinum prefecit Aquitanie.

Anni regni Ludewici.

1. Anno dominice incarnationis 815, ab Urbe autem condita millesimo 566, Ludewicus, Karoli Magni filius, 74o [1160 1Kb] ab Augusto loco regnauit, regnumque annis 26 obtinuit. Huic anno primo regni sui allatum est, quosdam de primoribus Romanorum ad interficiendum Leonem papam conspirasse, hocque indicio ad pontificem delato, omnes illius factionis auctores iussu illius trucidatos fuisse.  Quod cum moleste ferret, Bernhardum nepotem suum, regem Italie, ad se uocauit, eumque ad inuestigandum quod dictum est misit. Qui cum Romam uenisset, egritudine decubuit. De rebus uero propter quas uenerat, per Heroldum comitem, qui ad hoc legatus ei fuerat datus, regi Ludewico remandauit quicquid compererat. Quem legati pontificis subsecuti, de his que domino suo obiiciebantur regi Ludewico per omnia satisfecerunt. [*1 1Kb]

 2. A. D. 816. Domnus Leo papa anno pontificatus sui 21o de corpore migrauit 8 Kalend. Iunii, Stephanusque diaconus in 1163 1Kb] locum eius papa 97us ordinatus est, qui sedit menses 7. Hic ergo, post consecrationem suam nondum duobus mensibus  exactis, quam maximis potuit itineribus, ad imperatorem uenire contendit, missis interim duobus legatis, qui quasi pro sua consecratione imperatori suggererent. Quod ille audiens, Remis ei occurrit, missisque obuiam his qui eum illo deducerent, honorifice illum ibi suscepit. Pontifex uero statim aduentus sui causam ei insinuans, celebratis deinde ex more missarum sollemniis, eum diadematis impositione coronauit Romanorumque [1164 1Kb] imperatorem pronunciauit, anno regni sui secundo, secundum alios septimo.

Anni imperii eius

3. 2. [1165 1Kb]  A. D. 817. Stephanus papa, tercio mense postquam Romam uenerat nondum  exacto, 8 Kalend. Febr. obiit; cui Paschalis successor electus, post completam sollemniter ordinationem suam munera et excusatoriam imperatori epistolam misit, sibi non solum nolenti, sed etiam plurimum penitenti pontificatus honorem [1166 1Kb] impactum asseuerans. Paschalis [1167 1Kb] papa 98us sedit annos 7, iuxta alios 9.---Imperator uero generalem conuentum Aquisgrani habens, filium suum primogenitum Lotharium nominis atque imperii sui socium sibi constituit, ceteros reges appellatos, unum Aquitanie, alterum Baioarie prefecit.---Post hec nunciatum est ei, Bernhardum nepotem suum, Italie regem, quorundam prauorum hominum consilio tyrannidem meditatum fuisse, iamque omnes introitus Italie, quos clusas dicunt, impositis presidiis firmasse, atque  omnes Italie ciuitates in eius uerba iurasse, quod ex parte uerum, ex parte fuerat falsum. Ad quos motus comprimendos imperatore celeriter cum exercitu magno ueniente, Bernhardus rebus suis diffidens, armis depositis, apud Cabillonem imperatori se tradidit.

4. 3. A. D. 818. Detecta fraude coniurationis, et sediciosis omnibus in suam potestatem redactis, imperator Aquisgrani reuertitur, transactoque quadragesimali  ieiunio, paucis post sanctum pascha diebus coniurationis auctores simul et regem iudicio Francorum capitali dampnatos sententia, luminibus tantum iussit orbari.--- Irmingardis regina 5 Non. Octobr. obiit, que [1168 1Kb] genuit imperatori Lotharium, Pippinum et Ludewicum.

5. 4. A. D. 819. Conuentus Aquisgrani post natale Domini habitus est; in quo multa de statu ecclesiarum tractata sunt, legibus etiam capitula quedam pernecessaria, que deerant, addita sunt.  Quo peracto, imperator, inspectis plerisque nobilium filiabus, Welphi comitis filiam nomine Iudith duxit uxorem, que [1169 1Kb] genuit ei Karolum Caluum.

6. 5. A. D. 820. Propter iuges pluuias et erem  nimio humore resolutum magna incommoda contigerunt. Nam et hominum et boum pestilentia grassata est; frumenta quoque et legumina corrupta sunt.

7. 6. A. D. 821. Allatum est imperatori Ludewico de morte Leonis imperatoris Constantinopolitani, quod anno preterito in basylica sancte Dei genitricis intra palatium interemptus sit conspiratione quorundam optimatum suorum et precipue Michelis comitis domesticorum, qui pretorianorum militum studio infulas imperii suscepit, et nouem annis regnauit.---Secundum [1170 1Kb] quosdam Leo papa obiit, eique Stephanus successit.

8. 7. A. D. 822. In regione Thuringorum quodam in loco iuxta fluuium quendam cespes longitudine pedum quinquaginta, latitudine 14, altitudine sesquipedali,  de terra sine manibus precisus et sublatus, ab eo loco in quo sumptus est 25 pedum spacio distans inuentus est. Item in parte orientalis Saxonie, que Soraborum finibus contigua est, in quodam deserto loco, iuxta lacum qui dicitur Arnse, in modum aggeris terra intumuit, et limitem unius leuge longitudine porrectum sub unius noctis spacio absque humani operis molimine instar ualli subrexit.---Stephanus papa [1171 1Kb] obiit; cui Paschalis successit.---Domnus imperator filium suum Lotharium pro disponendis regni negotiis in Italiam misit; cui [1172 1Kb] precedenti anno Irmingardam, Hugonis comitis filiam [1173 1Kb] , de qua ille suscepit Lotharium postea excommunicatum , Ludewicum post se regnantem  et Karolum.  Pippinum uero filium suum imperator in Aquitaniam misit; cui filiam Theodorici comitis Matricensis iunxit. [* 1Kb]

9. 8. A. D. 823. Mense Maio conuentu habito apud Franconofurt, inter ceteras barbarorum legationes uenerunt ad imperatorem duo fratres de regno Wilzorum, controuersiam habentes, Milegast et Celeadrogo,  filii Liubit [1174 1Kb] regis Wilzorum. Qui cum orientalibus Abodritis pugnans cum interisset, populus. Wilzorum filium eius Milegastum maiorem natu regem sibi constituit; sed cum is secundum ritum gentis non digne amministraret regnum, illo abiecto, iuniori regium honorem deferunt. Quamobrem ad presentiam imperatoris ambo uenerunt. Qui cum uidisset gentis uoluntatem proniorem ad iuniorem fratrem, statuit, ut is regnum teneret, ambos tamen muneribus donatos et sacramento confirmatos in patriam remisit. [* 1Kb] ---Lotharius, disposita Italia, cum iam redire statueret, rogante Paschali papa Romam uenit, et honorifice ab eo susceptus, in sancto pasche die apud Sanctum Petrum et regni coronam et imperatoris et augusti nomen accepit, sicque mense  Iunio ad patrem uenit.---Imperator Drugonem fratrem suum, apud Mettensem ecclesiam sub canonica uita degentem, clero eiusdem urbis consentiente atque eligente, rectorem ibi constituit, eumque ad pontificatus gradum promoueri censuit.---Ceadrogo [1175 1Kb] Abodritorum princeps cum quibusdam populi sui primoribus ad imperatorem uenit, dilatique per tot annos aduentus sui rationem unde incusabatur non improbabiliter reddidit, et licet in quibusdam causis culpabilis esset, per merita parentum suorum tamen non solum impunitus, uerum etiam muneribus donatus, ad regnum redire permissus est.---Hoc anno prodigia quedam extitisse narrantur, in quibus precipua erant terremotus in Aquensi palatio, et in territorio Tullensi iuxta uillam Commerciacum puella  [1176 1Kb] quedam annorum circiter 12 post sacram communionem, quam in pascha de manu sacerdotis accepit, sine omni uictus desiderio plenum biennium usque in tercium annum dimidium compleuit, nulla penitus corporis alimenta percipiens. Cepit autem ieiunare anno dominice incarnationis 823 a pascha, et in 825, circa inicium Nouembris, peracto ieiunio, cibum sumere ac ceterorum hominum more manducando uiuere cepit.---In Saxonia quoque in pago Firihsaze 23 uille igne celesti cremate sunt, et fulgura in sereno uisa sunt atque interdiu de celo ceciderunt.---In territorio Cumetensi Italice ciuitatis in uico Grabadona in ecclesia sancti Iohannis Baptiste imago sancte Marie puerum Ihesum gremio continens, in absida eiusdem ecclesie depicta, et ob  nimiam uetustatem obscurata peneque deleta, tanta claritate per duorum dierum spacia effulsit, ut omnem splendorem noue picture sue uenustatis pulchritudine penitus uincere uideretur. Imagines etiam magorum munera offerentium iuxta eam erant depicte, quas preter munera que offerebant claritas illa minime irradiabat.

 10. 9.  A. D. 824. Paschalis papa uita decessit. In cuius locum cum duo per contentionem populi fuissent electi, Eugenius tamen, presbiter tituli sancte Sabine, uincente nobilium parte, papa 99us ordinatur, seditque annos 3. Legati Michelis imperatoris Constantinopolitani ad imperatorem Ludewicum pro pace confirmanda cum muneribus et litteris uenerunt, condignoque responso absoluti sunt. [* 1Kb] ---Hoc anno paucis post estiuale solsticium diebus in territorio Augustidunensi, ere in tempestatem subita mutatione conuerso, ingens fragmentum ex glacie simul cum grandine decidisse narratur, cuius longitudo pedes 15, latitudo 7, crassitudo duos habuisse dicitur.

 11. 10. A. D. 825. Habito Aquisgrani conuentu, legati Bulgarum pro constituendis terminis inter Francos et Bulgares ad imperatorem uenerunt, responsoque accepto, redierunt.

12. 11. A. D. 826. Hilduuinus, abbas monasterii Sancti Dionisii apud Parisium sacrique palatii archicapellanus, Romam mittens, annuente precibus eius Eugenio, sancte sedis apostolice tunc presule, corpus beatissimi martyris Christi Sebastiani accepit, et illud apud Suessonam ciuitatem in basylica sancti Medardi collocauit; ubi dum adhuc inhumatum in loculo quo allatum fuerat, iuxta tumulum sancti Medardi iaceret, tanta signorum multitudo enituit, ut a nullo mortalium aut numero comprehendi  aut uerbis ualeat enarrari; quorum quedam tanti stuporis esse narrantur, ut humane imbecillitatis fidem excederent, nisi certum esset Dominum, pro quo ipse passus est, omnia posse.

13. 12. A. D. 827. Eugenius papa mense Augusto decessit; in cuius locum ualentinus diaconus a Romanis papa centesimus ordinatus, uix unum mensem in pontificatu compleuit [1177 1Kb] . Quo defuncto, Gregorius, presbiter tituli sancti Marci, papa 101us electus est, sed ante non est ordinatus quam imperatoris legatus Romam ueniens, electionem populi qualis esset examinauit. Quo decedente, Sergius papa 102us successit; post quem Leo 103us extitit. [* 1Kb] Corpora [1178 1Kb] sanctorum Marcellini et Petri de Roma in  Germaniam translata mense Nouembri, miraculis clarificata sunt.

14. 13. A. D. 828. In regione Wasconia trans Garonnam in pago Aginensi annonam de celo quasi pluuiam descendisse ferunt, similem frumento, sed paululum breuiora ac rotundiora grana habuisse, de  qua domino imperatori allatum est ad Aquisgrani palatium.--- Wettinus Augiensis monachus in spiritu raptus, ammirabilem uidit uisionem.

15. 14.  A. D. 829. In ipso quadragesimali ieiunio paucis ante sanctum Pascha diebus Aquisgrani terremotus noctu factus est, uentusque tam uehemens exortus, ut non solum humiliores domos, uerum etiam ipsam sancte Dei genitricis basylicam, quam capellam uocant, tegulis plumbeis tectam, non modica denudaret ex parte.

16. 15. A. D. 830. Michahel imperator obiit.

17. 16. A. D. 831. Secundum quosdam  Paschalis papa obiit, eique Eugenius successit. [* 1Kb] Corpora sanctorum ualentis, Senesii et Theopontii in Augiam insulam deferuntur. Theophilus, filius  Michahelis, regnauit annos 12.

19. 18.  A. D. 833. Imperator filio suo Karolo ex Iudith nato dedit Alamanniam, Rhetiam et partem Burgundie, indignantibus ceteris filiis.

24. 23. A. D. 838. Pippinus, filius imperatoris, obiit.

25. 24. A. D. 839.

26. 25. A. D. 840. Ludewicus imperator obiit 12 Kalend. Iul., sepultusque est in ecclesia Mettensi [1179 1Kb] .

1.  Anno Dominice incarnationis 841, ab Urbe uero condita millesimo  592, Ludewicus, superioris Ludewici filius, 75o [1180 1Kb] loco ab Augusto, regnare cepit, et 36 annis regnauit.  Post mortem uero patris sui Ludewici imperatoris, frater eius Lotharius reuersus de Italia, et Pippinus, filius Pippini patui sui, de Aquitania, uoluerunt Karolum, filium Iudith, cognomine Caluum, ea parte quam sibi pater concesserat priuare, et secundum id testamentum, quod auus eorum Karolus Magnus statuerat, in tres partes inter se regna diuidere. Qua de re apud Autisiodorensem pagum, in loco qui dicitur Fontaneth, graue prelium inter eos commissum est, et magna strage pugnatum, a neutra est parte triumphatum.  Tandem uero pacificati, per quatuor tetrarchias regna diuidunt. In [1181 1Kb] diuisione regnorum Lotharius  cum nomine imperatoris possedit Italiam, Ludewicus Germaniam, Pippinus Aquitaniam, Karolus Galliam.

Theophylus imperator Constantinopolitanus obiit, cuius filius Michahel regnauit annis 26. [* 1Kb]

4. A. D. 844. Bellum fuit inter Pippinum, filium Pippini, et Karolum.

7. A. D. 847. Iudith [1182 1Kb] imperatrix, uxor Ludewici [* 1Kb]  prioris, obiit.

10. A. D. 850.

15. A. D. 855. * 1Kb] Aecclesia Sancti Kyliani in Wirciburg fulminibus exusta est.---Lotharius [1184 1Kb] imperator, tonsura et monachico habitu suscepto, Prumie obiit ; cui Lotharius filius successit cum fratre Ludewico.---Corpus sancti Martini leuatur de tumulo.

 17.  A. D. 857. Leo papa migrauit; cui Benedictus papa 104us succedens, et ipse anno eodem decessit. Hiltigart regina obiit.

18. A. D. 858. Nicolaus papa 105us ordinatus, sedit annos 9.

22. A. D. 862. [* 1Kb] Sanctus Meginradus heremita occiditur.

25. A. D. 865. Huni Christianitatis nomen aggressi sunt.

27. A. D. 867. Basylius, occiso domino suo Michahele, regnauit annos 20.

28. A. D. 868. Adrianus papa 106us sedit annos 5.

30.  A. D. 870. Lotharius, filius Lotharii  imperatoris, cum legitime uxori superduxisset aliam, Romam uocatus est, nolensque pape consentire, excommunicatus est, sicque in redeundo Placentie mortuus est. [* 1Kb]

32. A. D. 872. Iohannes papa 107us ordinatur; [* 1Kb] . [*1 1Kb] post quem Marinus 108us, Adrianus 109us, Agapitus 110us, Basylius 111us, Stephanus 112us.

 35.  A. D. 875. Ludewicus, filius Lotharii imperatoris itemque Lotharii frater, obiit, et Karolus rex Romam tendens, a Iohanne papa imperator efficitur. * 1Kb]

 36. A. D. 876. * 1Kb] Ludewicus imperator [** 1Kb] obiit.

Anni Karoli iunioris.

1. Anno Dominice incarnationis 877, ab Urbe uero condita millesimo 628, Karolus, iunior filius Ludewici, qui fuit nepos Karoli 76o [1187 1Kb] loco ab Augusto, regnare cepit, et cum fratribus suis Karlomanno et Ludewico annis 11 regnauit . Ludewicus quippe, ut aiunt, tenuit Ostrofranciam, Karolus Alamanniam, Karlomannus Baioariam; cuius filius Arnolfus postmodum obtinuit  monarchiam.

2.  A. D. 878. Karolus rex Galliarum, cognomento Caluus, frater Ludewici secundi obiit.

3. A. D. 879. Ludewicus Balbus, filius Karoli, obiit.

4. A. D. 880. [* 1Kb] Ludewicus, frater Karoli, uiuente fratre suo Karlmanno, Baioariam ingreditur. Karlmannus obiit.

5. A. D. 881. Karolus iunior cum uxore sua Rihegarda imperiali benedictione sublimatur.

6. A. D. 882. Ludewicus rex Francorum, frater Karoli imperatoris obiit.

10.  A. D. 886. Outo, uir militaris  et strenuus, a principibus Gallie rex creatur in palatio Compendii. Hic patrem habuit ex equestri ordine Ruotpertum, auum uero paternum Witichinum ex Germania profugum. Hunc autem idcirco in regnum promouerunt, quia Karolus, filius Karoli [1188 1Kb] , nepotis Karoli Calui Galliarum regis, cui regnum debebatur  uix adhuc triennis erat, patre defuncto, cum puer biennis fuit, matre uix per quadriennium superstite.

11.  A. D. 887. Karolus imperator uiuus dimisit regnum.---Basylius imperator regno decessit.

Anni Arnolfi.

1. Anno Dominice incarnationis 888, Urbis condite  millesimo 639, Arnolfus, filius Karlomanni fratris Karoli iunioris, 77o [1189 1Kb] loco ab Augusto, regnum suscepit, annisque 12 regnauit, quinque uero imperauit. Cuius anno primo Karolus imperator iunior, dimisso prius imperio, obiit.

Leo et Alexander, filii Basylii, regnum Constantinopolitanum tenuerunt annis 22, postea Alexander anno uno, deinde Constantinus Porphyrogenitus, Leonis filius, annis 6 cum matre sua Ze, postea  Romanus Armeniacus cum eodem Constantino annis 26, post hec idem Constantinus cum filio suo Romano puero annis 15.

 Arnolfus itaque rex potens principabatur Baioariis, Sueuis, Francis orientalibus, et post mortem Karoli Calui Lotharingis audacibusque Saxonibus. Cui Zuentebaldus, Marauanorum dux, uiriliter repugnauit. Usque ad hec autem tempora Ungariorum gens, cuius omnes pene nationes experte sunt seuiciam, quibusdam difficillimis interpositionibus, quas clusuras nominat uulgus, separata erat a nobis, ut neque ad meridianam neque ad occidentalem plagam exeundi facultatem habuerit. Arnolfus igitur rex, cum Zuenteboldum supradictum superare nequiret depulsis,  proh dolor! his munitionibus, Ungariorum gentem, scelerum cupidam, in auxilium uocat, si tamen auxilium dici potest, quod paulo post, eo moriente, cum genti sue, tum ceteris in meridie occasuque degentibus graue periculum, immo exicium fuit. Deuicto itaque Zuenteboldo, Arnolfus secure potitur regno; Ungarii uero interim, obseruato [1190 1Kb] exitu, contemplatique regionem, malum cordibus, quod post in propatulo apparuit, machinabantur.

2.  A. D. 889. Liutperto archiepiscopo Sunderold successit.---Arn Wirciburgensis episcopus in Saxonia occisus est inter missarum sollemnia. Sedit autem annos 36, menses 7.

3. A. D. 890. Arnolfus rex exercitum Nortmannorum deleuit.

 4. A. D. 891. Radispona incendio flagrat.

6.  A. D. 893. Sunderoldus archiepiscopus a Nortmannis occiditur; pro quo Hatto ordinatur, obscurus quidem genere, sed acutus ingenio, et qui difficile discerneretur melior consilio foret an peior.

7. A. D. 894. [* 1Kb]

8.  A. D. 895. Arnolfus Italiam Burgundiamque sibi subiecit.

Anni imperii Arnolfi.

9. 1. A. D. 896. Arnolfus rex Romam ueniens, imperator efficitur.

Huius temporibus Formosus erat papa 113us.

 10. 2.  Anno Dominice incarnationis 897, Karolus iam quindennis creatur in regem Gallie, Outone adhuc uiuente et iniuriam dissimulante; eodem tamen anno defunctus est. Cuius Outonis frater Ruotpertus a Karolo dux Celtice prelatus, cum postea regnum affectaret, a militibus Karoli interfectus est. Cuius filius Hugo ob necem patris regi semper infensus, consilio egit per quoscumque potuit, ut Ruodolfus, filius Richardi Burgundionis, eo multum reclamante, rex crearetur, et Karolus rex ab Heriperto, eiusdem Hugonis  cognato, per insidias caperetur carcerique manciparetur; in quo post quinquennium defunctus est, anno regni sui 36o, uite uero 54o 1192 1Kb] . Idem autem Karolus ex sorore Adelstani regis Anglorum filium procreauit nomine Ludewicum, qui inter perturbationes patris infantulus adhuc transmarinis partibus aduectus ad auunculum Adelstanum, post patris necem et Ruodolfi mortem paternum et auitum rexit imperium. Hic etiam ex Gerbirga, Heinrici Saxonum ducis et postea regis filia, sorore Ottonis Magni, quam [1193 1Kb] , extincto Gisilberto eius uiro, coniugem duxit, Lotharium filium accepit, qui in eodem regno patri successit.

11. 3.  A. D. 899. Magna fames homines se inuicem comedere persuasit.

 12. 4.  A. D. 900. Arnolfus imperator [* 1Kb] obiit, moxque eodem anno Ungarii, morte illius audita, collecto permagno exercitu, Marauianorum gentem, quam illorum auxilio Arnolfus imperator sibi subdiderat, inuadunt sibique uendicant, Baioariorum quoque fines occupant, castella diruunt, ecclesias igni consumunt, populos iugulant, et ut magis magisque timeantur, interfectorum sese sanguine potant.

 Huius Arnolfi temporibus Formosus papa uehementer adflictabatur a Romanis, cuius et hortatu Arnolfus rex Romam aduenerat. Qui ingressus urbem, multos  Romanorum principes obuiam sibi properantes, ulciscendo pape iniuriam, decollari precepit. Causa autem simultatis inter Romanos et Formosum papam hec fuit: Formosi decessore defuncto, quedam pars Romanorum Sergium, quendam Romane diaconum ecclesie, papam sibi elegerat, quedam uero pars non infima natu Formosum, Portuensis ciuitatis episcopum, pro uera religione diuinarumque Scripturarum et doctrinarum scientia papam fieri anhelabat. Cum autem in eo esset, ut Sergius ordinari debuisset, pars que Formoso fauebat non sine mediocri tumultu et iniuria Sergium ab altari expulit et Formosum papam constituit. Unde Sergius descendit in Tusciam, quatenus Adelberti marchionis potentissimi iuuaretur per potentiam. Quod et factum  est. Nam Formoso defuncto, et Arnolfo in patria miserabili morte, scilicet uermium quos peduculos dicunt tanta scaturicione, ut nullis medicorum curis minui possent, extincto, is qui post necem Formosi constitutus est expellitur, Sergiusque per Adelbertum papa constituitur. Qui constitutus, ut impius, sanctarum doctrinarum inscius, Formosum e sepulchro extrahi atque in sede Romani pontificatus sacerdotalibus uestimentis indutum locari sicque decollari precepit. Cui et ait: Cum Portuensis esses episcopus, cur ambitionis spiritu  Romanam uniuersalem sedem usurpasti? Dein sacris exutum uestibus, abscisisque digitis tribus, in Tyberim iactari precepit, cunctosque quos ipsi ordinauerat gradu proprio depositos iterum ordinauit. Quod quam male et iniuste egerit, in hoc animaduerti poterit, quoniam et hi qui a Iuda proditori [1194 1Kb] ante proditionem salutem seu benedictionem apostolicam perceperunt, ea post proditionem propriique corporis suspensionem non sunt priuati, nisi quos improba forte fedarunt flagicia. Benedictio siquidem, que ministris Christi impenditur, non per eum qui uidetur, sed qui non uidetur, sacerdotem infunditur. Neque qui rigat est aliquid, neque qui plantat, sed qui incrementum dat, Deus. Quante autem auctoritatis quanteque religionis Formosus  papa fuerit, hinc colligere possumus, quoniam, dum a piscatoribus postmodum esset inuentus atque ad beati Petri principis apostolorum ecclesiam deportatus, sanctorum quedam imagines sese inclinantes, hunc in loculo positum uenerabiliter salutauerunt. Quod religiosissimi Romane urbis testati sunt.---Post Formosum Iohannes papa 114us extitit; cui Stephanus 115us successit.

1. Anno Dominice incarnationis 901, ab Urbe uero condita millesimo 652, Ludewicus, Arnolfi imperatoris filius, 78o [1195 1Kb] loco ab Augusto, admodum puer, imperium suscepit, et 12 annis regnauit .  Cuius anno primo Ungarii Baioariam uastauerunt; sed Ludewicus gentis sue depopulationem non ferens, magno  exercitu coacto, iuxta Licum fluuium cum eis pugnauit, et plus quam mille ex eis interfecit. Cumque pugna usque ad horam septimam iam protraheretur et regis uictoria estimaretur, Ungarii callidi, positis ex aduerso insidiis, fugam simulant. Quos dum regis milites, doli ignari, impetu ualidissimo insequerentur, omni ex parte prodeunt insidie, et quasi uicti ipsi uictores interimunt, rex ipse e uictore se uictum esse miratur, fitque illi non opinatus grauior casus; Ungarii uero ut rabiem perfidie sue saciarent, Baioariorum, Sueuorum, Francorum regna percurrunt, cunctaque uastando incendunt.

Huius temporibus Adelbertus, non quilibet mediocris, sed ex primatibus magnus ille heros, filius  sororis Heinrici ducis sed postea regis, nepos Ottonis ducis Saxonie, simultatem non modicam in castello Babenberg contra rem publicam exercebat.  Nam cum inimicicie essent inter Chuonradum, patrem Chuonradi postea regis, primum a Chuonrado interfectus est frater Adelberti, in cuius ultionem Chuonradus quoque postea occisus est ab Adelberto; nec ullus regum potuit tam ingens bellum inter eminentes uiros ortum sedare.  Cumque ipsi etiam regi Ludewico rebellis existeret Adelbertus, sepe rex congregatis omnibus super  castellum eius irruerat. Cui nominatus heros non iuxta castellum, ut plerique solent, sed procul a munitione preparat bellum. Regis itaque milites priusquam huius uirtutem [1196 1Kb] re ipsa experirentur, regem preeuntes, pugne preludio hunc extra castrum elicere atque interficere cogitabant; sed ipse huiusmodi proludii [1197 1Kb] non solum non ignarus sed etiam debriatus, his obuiam tam longe a castro processerat, ut hunc milites eousque ex aduersariis esse non cognoscerent, quoad eorum ceruices istius mucro cedis impatiens deseuiret. Igitur cum septennio ferme Adelbertus heros rebellionem huiusmodi exerceret, sciens Ludewicus fortitudinem illius audacie hautquaquam se nisi [1198 1Kb] tergiuersatione quadam posse deuincere, Hattonem Mogontine sedis  archiepiscopum, quid super hac re faciendum esset, consuluit. Qui ut erat uersutia plenus: Desine, ait, ego te securum meis sollicitudinibus reddam; ego, ut ad te ille adueniat, prouidebo; tu, ne redeat, curato. Hatto itaque animi confidentia, qua nonnullas res ex infortunio secundas effecerat, animatus, Babenberg, quasi Adelberti rebus consulturus, adiit, multaque locutus, in dolo suasit ei ad regem uenire, spondens ei iureiurando, aut ei pacem cum rege facturum, aut incolomem illum suo loco restituturum.  His pactis consentiens Adelbertus, fidei et amicicie gratia ut dignaretur prandere, rogauit episcopum.  Quo calliditatis obtentu negante, illico urbem egressi sunt, episcopo dexteram Adelberti tenente. Cumque pertransissent  oppidum cum omni comitatu, fertur episcopus clamasse: Proh! inquiens, quam sepe petit, qui oblata spernit; tedet me longioris uie et tardioris hore: nam [1199 1Kb] ieiuni tota die non possumus ambulare. Hec audiens Adelbertus, nichilque mali suspicatus, ad genua pontificis se letus inclinauit, et ut in urbem gustandi gratia reuerteretur, deposcit. Pontifex in urbem reuertitur cum Adelberto, deputans se liberatum a uinculo iuramenti, eo quod incolomem illum sic restituisset loco suo. Post hec cum pontifice exiens, regi Ludewico ab eo presentatur, moxque habito iudicio, principum qui affuere decreto capitalem subiit sententiam, et in proprio castello Tharissa accepit sepulturam.

 2.  A. D. 902. Ungarii Charentaniam inuadunt, et commissa in sabbato pasche pugna, occiduntur. [* 1Kb]

3. A. D. 903. [* 1Kb]

6. A. D. 906. Ungarii amarius occiduntur. Berenger [1200 1Kb] , Reginolt et Gerhart germani fratres interficiuntur.

 7. A. D. 907. Pugna [1201 1Kb] inter Adelbertum, fratrem eorum, et Chuonradum, fratrem Ludewici imperatoris [1202 1Kb] ; in qua Chuonradus occiditur.

8. A. D. 908. Ruodolfus episcopus Wirciburgensis obiit.---Adelbertus, perfidia Hattonis archiepiscopi et cuiusdam Luitpaldi deceptus, Ludewico rege iubente, decollatur.---Baioarii ab Ungariis interficiuntur.

9. A. D. 909. Ungarii Saxoniam et Thuringiam uastant.

10. A. D. 910. Ungarii Alemanniam petunt.---Leo imperator Constantinop. obiit.

11. A. D. 911. Franci pugnant cum Ungariis.

12. A. D. 912. Ludewicus rex moritur. Hic iuxta quosdam ultimus dicitur Karolorum apud orientales  Francos imperantium, iuxta quosdam uero Chuonradus, qui post eum imperauit, ultimus computatur, a quibus pater illius Chuonradus, qui ab Adelberto interfectus est, frater Ludewici huius fuisse estimatur. Sed huius diuersitatis error scriptoribus regnorum imputetur.  Ludewicus igitur cum accepisset uxorem nomine Mahthildam, sororem Brunonis ac magni ducis Ottonis, non multis post hec uixerat annis. Horum pater erat Luitolfus, qui Romam profectus, transtulit inde reliquias Innocentii pape. Ex quibus Brun cum ducatum amministrasset totius Saxonie, duxit exercitum contra Danos, et inundatione repentina circumfusus, non habens locum pugnandi, periit cum omni exercitu,  fratri, natu quidem minori, sed omni uirtute multo potiori, relinquens ducatum. Regi autem Ludewico cum non esset filius, post mortem eius omnis populus Francorum atque Saxonum querebat Ottoni diadema imponere regni, sed ipse quasi iam grauior recusabat onus imperii; eius tamen consultu Chuonradus, quondam dux Francorum, filius  illius Chuonradi quem Adelbertus occidit, ungitur in regnum, penes Ottonem tamen summum semper et ubique fiebat imperium.  Natus est autem eidem Ottoni filius, mundo necessarius, optimus Heinricus, qui primus libera potestate regnauit in Saxonia; cui pater moriens totius Saxonie ducatum reliquit, Chuonrado iam in regnum sublimato.

  Anno Dominice incarnationis 913, Urbis autem condite millesimo 664, Chuonradus, filius Chuonradi quem Adelbertus occidit, Francorum ex genere oriundus, uir strenuus bellorumque exercicio doctus, omnium electione, 79o [1203 1Kb] loco ab Augusto, regnum accepit, et 7 annis regnauit.  Sub quo potentissimi principes erant Arnoldus in Baioaria, Burchardus in  Sueuia [1204 1Kb] , Eberhardus [1205 1Kb] comes potentissimus in Francia, Gisilbertus dux in Lotharingia; inter quos Heinricus Saxonum et Thuringorum dux prepotens clarebat. Secundo autem regni eius anno memorati principes huic presertim rebelles extiterant, quos ille tam sapientie uigore quam fortitudinis robore superauit suamque ad fidelitatem perduxit. Arnolfus autem nimio terrore coactus, cum uxore ac filiis ad Ungarios fugit, ibique usque ad obitum Chuonradi permansit.

Anni Chuonradi.

1.  Primo anni Chuonradi regis Ungarii ab Alemannis [1206 1Kb] et Baioariis iuxta fluuium Enum [1207 1Kb] , qui uulgariter Ine dicitur, occiduntur.

2. . A. D.  914. Predicti principes regi rebellant. Ruodolfus rex moritur; post quem  Ludewicus, Karoli filius in regnum patris consilio Hugonis ducis, filii Ruotperti, ex transmarinis partibus ad Gallias reducitur cui idem Hugo tamen postea et aduersatur. Hoc tempore Marinus papa 116us extitit.

3.  A. D. 915. Ungarii Alemanniam de uastant. Hatto archiepiscopus [1208 1Kb] obiit; cui Heriger successit [1209 1Kb] .

5. A. D. 917. Salomon episcopus captus est, Ungarii Alamanniam totam [* 1Kb] igne et gladio uastant.

6. A. D. 918. Erkenger dux et Berhtolfus germani fratres decollantur.---Basilea ab Ungariis destruitur.

 7. A. D. 919. Ungarii per Alemanniam et Alsaciam transeuntes, Lotharingiam inuadunt.---Burchardus [* 1Kb] dux constituitur.---Chuonradus rex moritur, cuius consilio et precepto Heinricus dux Saxonie, filius Ottonis ducis, in regnum prouehitur . Sed quia, Karolorum stirpe in regno Francorum deficiente, regnum iam ad Saxones per Heinricum transfertur, genealogiam Karolorum causa memorie breuiter depingamus, dehinc de origine gentis Saxonice, cuius opinio uaria est, aliqua describamus, sicque ad inicium regni pertendamus [*1 1Kb] .
 [Figure: [Stemma] 22Kb] [1Kb]

Sanctus [1210 1Kb]  Arnolfus primum comes, deinceps 1211 1Kb] Ansgisus filius eius. Pippinus princeps et [1212 1Kb] maior domus. Cuius [1213 1Kb] mater erat Begga, soror sancte Gerdrudis uirginis, Karolus cognomento Fortis, maior domus. Pippinus maior domus idemque rex Francorum. Karolus [1214 1Kb] rex Francorum et [1212 1Kb] patricius Romanorum, primus imperator in [1215 1Kb] Francia. Luodewicus [1216 1Kb] rex cognomento Pius.

Lotharius rex Italie et Lotharingie. Karolus rex Gallie et Hispanie. Ludewicus [1224 1Kb] rex Germanie.

Hugo filius regis in [1217 1Kb] monasterium trusus. Ludewicus [1218 1Kb] rex Italie, excecatus a Berengario rege. Berhta. Lotharius rex Lotharingiorum Karlomannus excecatus. Ludewicus [1220 1Kb] rex Francie. Karolus in uenatione occisus. Ludewicus rex Ostrofrancie [1225 1Kb] . Karlomannus rex Baioariorum inuictissimus. Karolus rex Alamannie.

Irmendrud [1221 1Kb] Cunigunt. Sigefrid comes. Cunigunt imperatrix. Ludewicus [1220 1Kb] rex Francie. Lotharius rex Francie. Item [1223 1Kb] Lotharius rex Francie. Karolus [1222 1Kb] Karolus. Arnolfus [1226 1Kb] rex Baioarie et Francie.

Znuentebaldus [1227 1Kb] dux Lothariorum. Ludewicus [1228 1Kb] rex Ostrofrancie. Chuonradus [1229 1Kb] quem Adelbertus interfecit.

Wido et Lampertus et Adelbertus marchiones. Hugo rex Italie. Buoso frater Hugonis ex eodem patre.

Humbertus ex Wendelmuota [1219 1Kb] . Lotharius ex Alda Teutonica [1219 1Kb] .

Chuonradus [1229 1Kb] rex ultimus Karolorum [1230 1Kb] .



DE ORIGINE SAXONUM.


  Super origine gentis Saxonum uaria opinio est, aliis estimantibus de Danis Nortmannisque eos originem duxisse, aliis uero, quibus et Greci consentire dicuntur, eos reliquias fuisse Macedonici exercitus, qui secutus Magnum Alexandrum, immatura ipsius morte per totum orbem sit dispersus. Inuenimus autem in scriptis cuiusdam , quod, antiquitate tradente, ab Anglis Britannie incolis sint egressi, et per Oceanum nauigantes, Germanie littoribus studio et necessitate querendarum sedium sint appulsi, in loco qui uocatur Hathuloga, eo tempore quo Theodericus rex Francorum contra Irminfridum ducem Thuringorum dimicans, terram eorum crudeliter ferro uastauit et igni.  Cumque primum terre applicuissent,  incole ipsius terre, qui Thuringi fuisse traduntur, aduentum eorum grauiter ferentes, arma contra eos mouerunt; Saxones uero acriter resistentes, portum obtinuerunt. Diu deinde inter se dimicantibus, et multis hinc inde cadentibus, tandem utrisque placuit de pace tractare; initumque est fedus eo pacto, quo haberent Saxones uendendi emendique copiam, ceterum ab agris, a cede hominum atque rapinis abstinerent; stetitque illud fedus inuiolabiliter multis diebus. Cumque Saxonibus iam defecisset pecunia, quid emerent aut uenderent non habentes, inutilem sibi pacem esse arbitrati sunt. Ea igitur tempestate contigit adolescentem quendam egredi de nauibus, oneratum multo auro, torque aurea, simulque armillis aureis. Cui obuius quidam  Thuringorum: Quid sibi uult, inquit, tam ingens aurum circa tuum famelicum collum? Emptorem, inquit, quero; ad nichil aliud istud aurum gero. Qui enim fame periclitor, quo auro delecter? At illo qualitatem quantitatemque precii rogante: Nullum, inquit Saxo, mihi est discrimen in precio; quicquid dabis gratum habeo. Ille uero subridens: Quid si, inquit, de puluere isto sinum tibi impleo? Erat autem presenti loco egesta humus plurima. Saxo nichil cunctatus aperit sinum et accipit humum, illico Thuringo tradens aurum; letusque ad suos uterque redit. Thuringi Thuringum laudibus ad celum tollunt, qui nobili fraude Saxonem deceperit; fortunatumque eum inter omnes mortales fuisse qui uili  precio tam ingens aurum possederit. Ceterum certi de uictoria, de Saxonibus iam quasi triumphabant. Interea Saxo priuatus auro, oneratus uero multa humo, appropiat nauibus. Sociis igitur ei occurrentibus et quid ageret ammirantibus, alii amicorum eum irridere ceperunt, alii arguere, omnes pariter eum amentem crediderunt. At ille, postulato silentio: Sequimini me, inquit, optimi Saxones, et meam uobis amentiam probabitis utilem. At illi, licet dubii,  secuntur tamen. Ille autem, sumpta humo, per uicinos agros quam subtilius potuit eam dispersit, et castrorum loca occupauit. Ut autem uiderunt Thuringi castra Saxonum, intolerabilis uisa est eis res: et, missis legatis, conquesti sunt de federe rupto ac uiolato pacto ex parte Saxonum. Saxones responderunt se hactenus fedus inuiolabiliter seruasse, terram uero proprio auro comparatam cum pace uelle obtinere aut certe armis defendere. His auditis, incole ceperunt aurum Saxonicum iam maledicere, et quem paulo ante felicem predicabant, auctorem perditionis sue atque regionis fatebantur. Ira deinde accensi, ceco marte sine ordine et sine consilio irruunt in castra. Saxones uero parati hostes excipiunt sternuntque, et rebus prospere gestis, proxima  circumcirca loca iure belli obtinent. Diu itaque cum ab alterutris pugnatum foret, et Thuringi Saxones sibi superiores fore uiderent, per internuncios pacificari cum eis querunt, eosque in terra quam acceperunt cedere concedunt.

 Eo temporo mortuo Clodoueo rege Francorum, quatuor filii eius regnum ipsius equaliter diuiserunt. Ex quibus Theodericus cum Austrasiam accepisset, cuius regni sedes apud Mettensem fuit ciuitatem, mittere curauit legationem ad Irminfridum regem Thuringorum pro pace et concordia, mandans ei non se cupere sibi esse dominum sed amicum, non imperatorem sed propinquum, propinquitatisque iura inuiolabiliter se uelle seruare---sororem quippe Theoderici Irminfridus  acceperat;---tantum ut a populi Francorum concordia, qui eum regem constituerant, non discordaret, rogabat. Ad hec Irminfridus cum benigne responderet Francorum statuta sibi placere, pace omnimodis se indigere, super negotio regni responsionem suam in amicorum presentiam se uelle differre, audiens regina legatum fratris superuenisse et super negotio regni cum rege locutum fuisse, egit cum Iringo milite regis, qui erat uir audax, fortis manu, acer ingenio, acutus consilio, pertinax in rebus agendis, facilis ad suadenda que uellet, unde et animum regis sibi connexerat, ut pariter regi suaderent regnum sibi iure hereditario cessisse, utpote que filia regis esset et regine, Theodericum uero suum seruum esse, tamquam ex concubina  natum, et ideo indecens fore proprio seruo manus unquam dare. Conuocatis ergo principibus et necessariis amicis, Irminfridus uerba legati in presentia eorum contulit. At illi unanimiter suadebant, que pacis et concordie sunt eum sentire, quia impetus Francorum ferre non posset, maxime qui acrioribus hostium armis ex alia parte premeretur. Iring uero, lasciue mulieris satisfaciens uotis, suasit  Irminfrido Francis cedere non debere, super negotio regni iustiorem se causam habere, latum preterea imperium, militum manus et arma ceterasque belli copias sibi ac Theoderico parum eque procedere. His igitur Irminfridus persuasus, secundum hec uerba legato respondit, amiciciam quidem sui et propinquitatem Theoderico non negare, mirari se tamen satis non posse quomodo usurpare uellet prius imperium quam libertatem; seruum illum natum, et quomodo sui quereret dominium; se non posse proprio seruo manus dare. Legatus his satis commotus: Mallem, inquit, hoc caput meum tibi tradere, quam huiusmodi uerba a te audire, sciens ea multo sanguine Francorum atque Thuringorum diluenda. Et hec dicens reuersus est ad Theodericum,  et que audiuit non celat. Theodericus autem nimiam iram uultu celans sereno: Oportet nos, inquit, ad seruicium Irminfridi festinare, quatinus qui libertate priuamur, inani saltem uita fruamur. Et cum graui exercitu appropians terminis Thuringorum, inuenit eum ualida quoque manu se exspectantem in loco qui dicitur Runiberg, et commisso certamine, pugnatum est ancipiti bello per biduum; tercia uero die uictus Irminfridus cessit Theoderico, fugiensque tandem se recepit in urbem que dicitur Schidinga, sita super fluuium Onestrod [1231_33 1Kb] . Theodericus autem, congregatis principibus exercitus sui, rogat sententiam, utrumnam censerent Irminfridum persequendum an patriam remeandum? Erat autem Theoderico seruus ingeniosus satis, cuius consilium  expertus est sepius probum, eique propterea quadam familiaritate fuit coniunctus. Cumque quidam censerent mortuos sepeliendos, saucios curandos, et ad maiorem exercitum congregandum esse repatriandum, rogatus ille seruus sententiam dixit: In rebus honestis pulcherrimam semper esse arbitror perseuerantiam, quam ita coluerunt maiores nostri, ut a ceptis negotiis raro uel nunquam deficerent. Nec tamen labores nostros eorum equandos putauerim, qui paruis copiis ingentes gentium copias superauerunt. Nunc terra in nostra est potestate; et discessione nostra uictis occasionem uincendi prestabimus? Amplecterer et ipse patriam redire, familiarem necessitudinem prouidere, si hostem nostrum eo spacio scirem  uacare. Sed uulnerati nostri forsitan hac re indigent; castrorum ergo labor impigris animis reor pro maxima uoluptate est. Cesa multitudine exercitus est uehementer attenuatus; hostesne omnes euaserunt? Certe rarissimi. Ipse namque dux ut quedam bestiola suo munitur latibulo, urbis circumdatur claustro, nec ipsum cetum audet secure inspicere, nostro timore cogente. Sed non desunt ei pecunie, quibus conducantur nationes barbare, non deest militum manus  licet lassa; que tamen omnia nostra redintegrantur absentia. Indecorum est uictoribus, uictis uincendi locum dare. Num singulis urbibus amministranda sufficimus presidia? Et eas omnes perdimus; dum imus et redimus. Hec eo prosequente, placuit Theoderico omnibusque uictorie auidis manere in castris, et mittere ad Saxones, Thuringis iam olim inimicos, ut ei essent auxilio, ea conditione, ut si uincerent Irminfridum urbemque caperent, terram eis in hereditatem perpetuam traderet. Saxones nichil cunctati, nouem duces cum singulis milibus militum destinabant. Et ingressi duces in castra, singuli cum centenis militibus, reliqua multitudine extra castra relicta, Theodericum uerbis pacificis salutabant, et ab eo hylariter suscepti, dextras dabant  et accipiebant, seque illi deuotos et ad omnia promptos a Saxonica gente missos dicebant, eisque cordi esse, aut uincere uelle aut uiuere nolle. Illis hec loquentibus, mirati sunt Franci prestantes corpore et animo uiros, mirati sunt et habitum nouum, arma quoque et diffusam scapulis cesariem, et super omnia ingentem animi constantiam. uestiti autem erant sagis et armati longis lanceis, stabantque subnixi paruis scutis, habentes ad renes cultellos magnos. Quidam uero ex Francis dicebant, tantis ac talibus amicis Francos non indigere, genus indomitum fore, et si presentem terram inhabitarent, eos procul dubio esse, qui Francorum quandoque [1234 1Kb] destruerent. Theodericus uero propriis utilitatibus consulens; in fide suscepit uiros, demandans, ut ad  obpugnandam urbem prepararentur. At illi a rege regressi, castra metati sunt ad meridianam plagam urbis in pratis fluuio contiguis, et postera die prima luce surgentes, sumptis armis oppidum obpugnant et incendunt, statimque aciem ordinant ex aduerso porte orientalis. Hi uero qui intus erant, clausi muris, dum uident acies ordinatas ac se in ultimis constitutos, audacter portis erumpunt, cecoque marte in aduersarios irruunt, et telis emissis, res perinde agitur gladiis. Cumque graue bellum oriretur, plures hinc inde sternuntur, istis pro patria, pro uxoribus ac natis, postremo pro uita pugnantibus, Saxonibus uero pro gloria et pro terra acquirenda certantibus. Cumque ubique fierent cedes et  ululatus et neutrum agmen loco cederet, iam tardior hora prelium diremit. Eo die ex Thuringis multi interfecti, multi sauciati sunt, de Saxonibus uero numerata sunt sex milia cesa. Mittitur igitur Iring ab Irminfrido cum supplici legatione et omnibus thesauris suis ad Theodericum pro pace ac spontanea deditione. Et accedens Iring: Hec, ait, tibi misit tuus quondam propinquus, modo seruus, rogans, ut si non sui miserearis, misere saltem sororis tue miserearis  nepotumque tuorum in ultima necessitate constitutorum. Dum hec lacrimans dixisset, interpellatio principum auro corruptorum adiecit, decere clementiam regalem non spernere legationem talem nec communem naturam obliuisci, meliusque esse eum in fide suscipere, quem iam superatum ita contereret, ut nunquam se contra eum leuare posset, quam illud genus hominum indomabile et ad omnem laborem perdurabile, a quo nichil aliud exspectaret Francorum imperium nisi solum periculum; ideoque melius esse ut, susceptis Thuringis, pariter eos eiicerent de finibus suis. His dictis licet inuitus flectitur Theodericus, promisitque, postera die, Irminfridum se suscepturum Saxonesque abiecturum. Quibus Iring auditis, ad pedes prosternitur regis,  laudansque sententiam regis, ipse nocte illa mansit in castris, et misso ad dominum optato nuncio, ipsum urbemque securitatis repleuit gaudio. Interea urbe ex pace promissa securiore reddita, egressus est quidam cum accipitre, uictum queritans supra litus fluuii supradicti; sed emissum uolucrem quidam de Saxonibus in ripa suscepit ulteriori. Emissore uero rogante ut remitteretur, Saxo negauit. Ille autem ait: Remitte, et prodam secretum tibi sociisque tuis utile. Saxo econtra: Dic, inquit, ut accipias quod queris. Reges, inquit, pace inter se facta, decreuerunt, ut si cras in castris inueniamini, aut capiamini aut certe occidamini. Ad hec ille: Serio hec ais, an ludo? Secunda, inquit, hora futuri diei probabit,  quod sine ludo uos agere oporteat. Quapropter uobis ipsis consulite et fuga salutem querite. Saxo statim uolucrem emisit, sociisque retulit que audiuit. Qui satis commoti, in promptu non inueniebant quid super his agere debuissent. Erat autem tunc in castris quidam de ueteranis militibus iam senior, sed uiridi adhuc senectute uigens, qui merito bonarum uirtutum pater patrum dicebatur, nomine Hatugato. Hic arripiens uexillum, quod apud eos habebatur sacrum, leonis atque draconis et desuper aquile uolantis insignitum effigie, quo ostentaret fortitudinis atque prudentie et earum rerum efficaciam, et motu corporis animi constantiam declarans, ait: Hucusque inter optimos Saxones uixi, et ad hanc fere ultimam senectutem etas me perduxit,  et nunquam Saxones meos fugere uidi, et quomodo nunc cogor agere quod nunquam didici? Certare didici, fugere ignoro nec ualeo. Si fata non sinunt ultra uiuere, liceat saltem, quod michi dulcissimum est, cum amicis occumbere. Exemplo michi sunt paterne uirtutes, amicorum corpora circa nos prostrata, qui maluerunt mori quam uinci, impigras animas amittere quam coram inimicis loco cedere. Sed quid necesse habeo exhortationem protrahere tantum de contemptu mortis? Ecce ad securos ibimus, ad cedem tantum, non ad pugnam. Nam de promissa pace ac nostro graui uulnere securi, nichil suspicantur aduersi; hodierno quoque prelio fatigati, quemadmodum sunt sine metu, ita sine uigiliis et solita custodia manent. Irruamus igitur super improuisos et somno sepultos;  parum laboris est; sequimini me ducem, et hoc canum caput meum uobis trado, si non euenerit quod dico. Illius igitur optimis uerbis erecti, quod supererat diei in reficiendis corporibus suis expendebant, deinde prima uigilia noctis, qua solet sopor grauior occupare mortales, dato signo, sumunt arma, et, precedente duce, irruunt super muros, inuenientesque eos sine uigiliis ac custodibus, ingressi sunt urbem cum clamore magno. Quo excitati aduersarii, alii fuga salutem quesierunt, alii per plateas et muros urbis ut ebrii errauerunt, alii in Saxones, ciues suos putantes, inciderunt. Illi uero omnes perfecte etatis morti tradiderunt, impuberes prede seruauerunt. Irminfridus autem requisitus, eum uxore ac filiis paucoque comitatu euasisse compertus est.  Quod audiens Theodericus, egit, ut dolo reuocaretur et Iring eum interficeret, quatinus Theodericus quasi alienus ab eius cede consisteret. Hoc cum Iring egre suscepisset, uictus fallacibus promissis, quasi magnis muneribus foret donandus ac potestate magna in regno sublimandus, tandem consensit, seque uoluntati eius parere promisit. Reuocatus igitur Irminfridus, prosternitur uestigiis Theoderici Iring uero stans iuxta; quasi armiger regis, euaginato gladio prostratum dominum trucidauit. Statimque rex ait ad eum: Quia dominum tuum interfecisti, pro tali facinore omnibus mortalibus merito odiosus, uiam habeto apertam discedendi a nobis; sortem uel partem tue nequitie nolumus habere. Merito,  inquit Iring, odiosus cunctis appareo, qui tuis parui dolis; antequam tamen exeam, purgabo hoc scelus meum, uindicando dominum meum; et ut euaginato gladio stetit, ipsum quoque Theodericum obtruncauit, sumensque corpus domini, posuit super cadauer Theoderici, ut uinceret saltem mortuus, qui uincebatur uiuus, uiamque ferro faciens, discessit. Si qua fides his dictis adhibeatur, penes lectorem est, mirari tamen non possumus satis famam in tantum preualuisse, ut lacteus celi circulus Iringis nomine Iringesstraza usque in presens sit notatus. In Francorum uero gestis legitur , quod Theodericus, data fide Irminfrido, ad Tulbiacam ciuitatem eum ad se uenire fecerit, et cum supra muros ciuitatis colloquerentur, compulsus ille de muro in terram  corruerit sicque mortuus sit, suosque filios Theodericus interficere iusserit.  Saxones autem bello peracto reuersi ad Theodericum in castra, bene ab eo sunt suscepti satisque laudati et presenti terra in eternam possessionem donati, socii quoque et amici Francorum appellati sunt, moxque urbem, cui ab igne, ut propriis menibus, pepercerunt, primum incoluerunt.  Terram uero acceptam sorte diuidentes, cum multi ex eis in bello cecidissent et pro raritate sui totam occupare non possent, partem illius, et eam quam maxime que respicit ad orientem, colonis tradebant sub tributo exercendam, cetera uero loca ipsi possederunt; a meridie quidem Francos habentes et partem Thuringorum, quos precedens hostilis turbo non tetigit, et alueo fluminis  Unstrode dirimuntur, a septentrione uero Nortmannos, gentes ferocissimas, ab ortu autem solis Obodritos, et ab occasu Friesos, a quibus sine intermissione uel federe uel concertatione finium suorum spacia necessario tuebantur. Erant enim inquieti nimis et finitimorum sedibus infesti, domi uero pacati et ciuium utilitatibus placida benignitate consulentes, generis quoque ac nobilitatis sue prouidissimam curam habentes, nec facile ullis aliarum gentium uel sibi inferiorum conubiis infecti, propriam et sinceram et tantum sui similem gentem facere conati sunt. Unde habitus quoque ac magnitudo corporum comarumque color, tanquam in tanto numero hominum, idem pene omnibus. Quatuor igitur differentias gens illa in genere habuit, nobilium  scilicet ac liberorum, libertorum atque seruorum, et id legibus firmatum est, ut nulla pars in copulandis coniugiis proprie sortis terminos transferat, sed nobilis nobilem ducat uxorem et liber liberam, libertus coniungatur liberte et seruus ancille. Si uero quispiam horum sibi non congruentem et genere prestantiorem duxerit uxorem, cum uite sue damno componat. Legibus etiam ad uindictam malefactorum optimis utebantur, et multa utilia atque secundum legem nature honesta in morum probitate studuerunt habere, que eis ad ueram beatitudinem promerendam proficere potuissent, si noticiam sui creatoris haberent. Coluerunt enim eos qui natura non erant dii, maximeque Mercurium, cui certis diebus humanis quoque hostiis litabant. Deos  suos neque templis includere neque ulli humane speciei assimilare pro magnitudine et dignitate diuinitatis licitum arbitrati sunt, lucos ac nemora consecrantes deorumque nominibus appellantes, secretum illud sola reuerentia contemplabantur. Auspicia et sortes quam maxime obseruabant, quarum sortium consuetudo simplex erat. uirgam frugifere arbori decisam in surculos amputabant, eosque notis quibusdam discretos super candidam uestem temere ac fortuito spargebant. Mox si publica consultatio fuit, sacerdos populi, si priuata, ipse paterfamilias, precatus Deos celumque susspiciens, ter singulos tulit, sublatisque secundum impressam antea notam interpretatus est; et si prohibuerunt,  nulla de eadem re ipsa die consultatio erat; si permissum est, euentuum adhuc fides exigebatur. Auium uoces uolatusque interrogare, proprium gentis illius erat; equorum quoque presagia ac motus experiri hinnitusque ac fremitus obseruare, nec ulli auspicio maior fides adhibebatur, non solum apud plebem, sed etiam apud proceres. Erat et alia obseruatio auspiciorum, quo solebant euentus grauium explorare bellorum; eius scilicet gentis, cum qua bellandum fuit, captiuum quoquo modo interceptum cum electo popularium suorum patriis quemque armis committere, et uictoriam huius uel illius in preuidentia habere. Quomodo autem certis diebus, cum aut luna inchoatur aut impletur, agendis rebus auspicatissimum inicium crediderint, et alia innumerabilia  uanarum supersticionum genera, quibus impliciti tenebantur, obseruauerint, pretereo; hec uero ideo commemoraui, quo prudens lector agnoscat a quantis errorum tenebris per Dei gratiam sint liberati; qui erant, sicut omnes nationes Germaniam incolentes, et natura feroces et cultui demonum dediti uereque religioni contrarii, neque diuina neque humana iura transgredi illicitum uel inhonestum putantes. Unde factum est quod cum finitimis suis, et maxime cum Francis, lites atque discordias habebant, quia suberant cause que cottidie pacem perturbare poterant, termini uidelicet amborum pene ubique in planicie contigui, preter pauca loca, in quibus uel saltus magni uel montium iuga interposita utrorumque agros certo limite disterminant,  in quibus cedes et rapine atque incendia uicissim fieri non cessabant. Quibus adeo Franci sunt irritati, ut non iam uicissitudinem reddere, sed apertum contra eos deliberarent bellum suscipere. Susceptum est igitur contra eos bellum, quod magna utrorumque animositate, maiore tamen Saxonum damno, per continuos 30 annos gerebatur. Poterat siquidem citius finiri, si Saxonum perfidia hoc pateretur. Difficile quippe dictu est, quotiens superati ac supplices regi sese dederunt, imperata facturos polliciti sunt, obsides qui imperabantur absque dilatione dederunt, legatos qui mittebantur susceperunt, aliquotiens ita domiti et emolliti, ut etiam cultum demonum dimittere et Christiane religioni se subdere uelle promitterent; sed sicut ad hec facienda  aliquotiens proni, sic ad eadem peruertenda semper fuere precipites; nec facile est estimare, ad utrum horum faciliores dici uerius possint. Frondosis arboribus fontibusque uenerationem exhibebant, truncum quoque ligni non parue magnitudinis in altum erectum sub diuo colebant, patria eum lingua Irminsul appellantes, quod Latine dicitur uniuersalis columna, quasi sustinens omnia.

 Igitur defuncto Pippino, qui, Hilderico rege, in quo Meriuingorum finitum est imperium, deposito et in monasterium misso, primus ex prefecto aule per auctoritatem Zacarie Romani pontificis monarchiam regni Francorum solus obtinuit, Karolus filius eius successit, qui contra  Saxones bellum, quod quasi intermissum patris eius morte uidebatur, repetiuit .  Pater enim eius prius eos superatos trecentorum equorum per singulos annos tributo multauit. Post renouatum cum eis a Karolo bellum uix ullus exactus est annus quo non ab eis facta sit pacti permutatio; sed magnanimitas regis ac perpetua tam in aduersis quam in prosperis constantia mentis nulla eorum mutabilitate uel uinci poterat uel ab his defatigari que agere ceperat. Nam nunquam eos huiuscemodi aliquid perpetrantes impune ferre passus est, quin aut ipse per se ducto aut per comites suos misso exercitu perfidiam eorum ulcisceretur et condignam ab eis penam exigeret, usque dum, omnibus qui resistere  solebant profligatis et in suam potestatem redactis, decem milia hominum ex his qui utrasque ripas Albie fluminis incolebant, cum uxoribus et paruulis transtulit et huc atque illuc per Galliam et Germaniam multimoda diuisione distribuit; tractumque per tot annos bellum ea conditione constat esse finitum, ut, abiecto demonum cultu, Christiane religionis sacramenta susciperent. Quod et factum est. Witikint quoque, qui inter eos et claritate generis et opum amplitudine eminebat, et qui perfidie eorum auctor et incentor indefessus erat, ad fidem Karoli sponte ueniens, apud Tiniacum baptizatus et a rege de fonte susceptus est; sicque Saxonia tota superata et subiecta est. Huius Witikindi filius Wigbertus, Christiane religionis cultor deuotus, filium  procreauit, quem Waltbertum uocauit; qui et ipse ab infantia religiosus, cum factus esset uir, Romam causa orationis et reliquiarum acquirendarum tetendit [1235 1Kb] , corpusque sancti Alexandri, filii sancte Felicitatis, integrum accipiens a papa tunc temporis Leone, in Saxoniam detulit et in loco qui dicitur Wigaltingohuson locauit.

Ex eiusdem Saxonice gentis stirpe uir nobilis et permagnificus est egressus, nomine Luitelfus, qui et ipse religionis gratia Romam profectus, beati pape Innocentii reliquias inde adduxit.  Hic habuit filios duos, Prunonem et Ottonem; quorum maior Brun, cum totius Saxonie ducatum amministrasset, exercitum contra Danos duxit, ibique occisus, ducatum fratri Ottoni reliquit. His erat  soror nomine Luitgart, quam Ludewicus rex, filius Arnolfi imperatoris, uxorem duxit, sed non diu postea uixit. Quod sine filiis mortuo, omnis Francorum Saxonumque populus uoluit Ottoni duci diadema imponere regni. Quod cum ille quasi iam senio grauior recusaret, eius consultu Chuonradus Francorum dux ungitur in regem, summa tamen semper et ubique fuit penes Ottonem. Natus est autem eidem Ottoni filius nomine Heinricus, qui primus libera potestate regnauit in Saxonia. Qui cum in primeua etate omni uirtutum genere uitam suam exornaret, pater eius uidens prudentiam adolescentis, reliquit ei exercitum aduersus Dalmantiam, contra quam ipse diu militauit. Dalmantii uero impetum  illius ferre non ualentes, conduxerunt aduersus eum Auares, quos modo uocamus Ungarios, qui, ut quidam putant, reliquie sunt Hunorum, qui, ut in Gothorum legitur hystoria, egressi a Gothis, multa mala inferebant gentibus finitimis, quos postremo Pannoniam inhabitantes Karolus Magnus deuicit, et, ut dicitur, a consueta gentium depopulatione ingenti uallo circumclusos prohibuit; quod opus Arnolfus imperator destruxit, eosque contra Zuenteboldum Marauarorum regem in auxilium sibi eduxit. Qui deinde quantam stragem quantamque iniuriam Francorum regno fecerint, urbes ac regiones adhuc  desolate testantur. Hi etiam a Dalmantiis euocati magnam cladem in Saxonia fecerunt, multamque predam abduxerunt.

Igitur pater [1236 1Kb] patrie magnusque dux Otto defunctus, illustri et magnifico filio suo Heinrico totius Saxonie ducatum reliquit. Rex autem Chuonradus, cum sepe expertus fuisset uirtutem noui ducis, ueritus est ei committere omnem potestatem patris. Quo factum est ut offensionem incurreret totius exercitus Saxonici. Quorum uultum erga se austeriorem rex cernens, nec ducem eorum publico bello se posse conterere pre innumera exercitus multitudine perpendens, egit ut quoquo modo interficeretur dolo; ad hoc habens, ut fertur, maxime idoneum Mogontine sedis episcopum, nomine Hattonem, cuius  consilio et Adelbertus Babenbergensis deceptus est. Hic predictum ducem agressus dolo, fecit ei fabricari torquem auream, et inuitauit eum ad conuiuium, quo magnis ab eo muneribus honoraretur. Interea pontifex considerandi operis gratia ingressus ad aurificem, uisaque torque, fertur ingemuisse. Gemitus causam cum aurifex requisisset, respondit quia optimi sibique carissimi uiri, scilice et Heinrici ducis, sanguine torques illa deberet intingui. Aurifex audita silentio texit, et opere perfecto ac reddito, missionem petiit et accepit; obuiansque duci eunti ad ea negotia, indicauit ei que audiuit. Ipse autem uehementer iratus uocat legatum pontificis, qui iam pridem aderat inuitandi eum gratia, et ait: uade, dic Hattoni, quia durius collum non gerit Heinricus  quam Adelbertus, et quia melius rati sumus domi sedere et de eius seruicio tractare, quam comitatus nostri multitudine eum grauare. Et statim reuersus omnia que iuris ipsius erant in omni Saxonia uel Thuringia occupauit; Burchardum quoque et Bardonem, quorum alter gener regis erat, in tantum afflixit, ut terra cederent eorumque possessiones ipse militibus suis totas diuideret. Hatto autem episcopus uidens suis calliditatibus finem impositum, nimia tristicia ac morbo pariter non post multos dies confectus, interiit. Fuerunt etiam qui dicerent, quia fulmine tactus eiusque ictu dissolutus, post tercium diem defecisset. Rex autem misit fratrem suum Eberhardum cum exercitu ad deuastandam Saxoniam.  Qui appropians urbi que dicitur Heresburg, superbe, ut tradunt, locutus est, quod nulla sibi cura maior esset, quam quod Saxones pro muris se ostendere non auderent, quo cum eis dimicare potuisset. Adhuc sermo in ore illius erat, et ecce Saxones ei occurrerunt miliario uno ab urbe; initoque certamine, tanta cede Franci multati sunt ut a mimis declamaretur, ubi tantus ille infernus esset, qui tantam cesorum multitudinem capere posset. Frater autem regis a timore absentie Saxonum liberatus est, quia eos et presentes uidit et ab ipsis turpiter fugatus discessit. Audiens autem rex male  pugnatum a fratre, congregata omni uirtute Francorum, perrexit ad requirendum Heinricum. Quo comperto in presidio urbis que dicitur Gruona, temptauit illud obpugnare presidium. Et missa prius legatione pro spontanea deditione, spondet se per hoc sibi amicum affuturum, non hostem experturum. Huic legationi interuenit Dietmarus ob orientalium Saxonum parte, uir discipline militaris peritissimus, uarius consilioque magnus, et qui calliditate ingenita multos mortales superaret. Hic superueniens legatis regis presentibus, interrogat ducem, ubi uellet exercitum metari. At ille iam persuasus cedere Francis, accepit fiduciam, audiens de exercitu, credens ita esse; Dietmarus uero ficte loquebatur; cum quinque enim tantummodo uiris uenerat. De numero  autem legionum sciscitante duce, ad 30 fere legiones se producere posse respondit. Ita delusi legati regressi sunt ad regem. uicit uero illos calliditate sua Dietmarus, quos ipse dux ferro uincere non potuit Heinricus. Nam antelucanum relictis castris Franci, unusquisque rediit in sua.

 Septimo autem anno regni sui Chuonradus rex egrotare cepit, sentiensque uocationis sue tempus adesse, principes regni, excepto Heinrico, conuocauit, et eos ita conuenit: uocationis mee tempus agnosco, et, ut cernitis, presto est; proinde pacem concordiamque uos sectari etiam etiamque rogo. Me hominem exeunte, nulla uos regnandi ambitio inflammet; Heinricum, Saxonum Thuringorumque ducem prudentissimum, regem eligite  dominumque constituite, is enim est et sapientia pollens et iuste seueritatis censura abundans.  Quibus in hec uerba consentientibus, uocat fratrem suum Eberhardum, sicque alloquitur illum: Sentio, frater, me diutius istam uitam tenere non posse; idcirco considerationem tui habeto, et quod ad te maxime respicit, omni Francorum regno consulito, meo, fratris tui, intendendo consilio. Sunt nobis copie exercitus congregandi atque ducendi, sunt urbes et arma cum regalibus insigniis et omne quod decus regium deposcit preter fortunam et mores. Fortuna, frater, cum nobilissimis moribus Heinrico cedit: rerum publicarum summa secus Saxones est. Sumptis igitur his insigniis, lancea scilicet et armillis aureis  cum clamide et ueterum gladio regum ac diademate, ito ad Heinricum, pacemque facito cum eo, ut eum federatum possis habere in perpetuum. Quid enim necesse est, ut cadat populus Francorum tecum coram eo? Ipse enim uere rex erit et imperator populorum multorum. His dictis, frater lacrimans se consentire respondit. Post hec rex moritur, uir fortis et potens, domi militiaque optimus, largitate serenus et omnium uirtutum insigniis clarus; sepeliturque in ciuitate sua Wilinaburg, cum merere ac  lacrimis omnium Francorum.  Ut ergo rex imperauit, Eberhardus Heinricum adiit, seque cum omnibus thesauris illi tradens, pacem cum eo fecit, amiciciamque eius promeruit, quam fideliter familiariterque usque in finem obtinuit. Deinde congregatis principibus et natu maioribus, exercitus Francorum in loco qui dicitur Friteslare, designauit eum regem coram omni populo Francorum atque Saxonum.

Anni Heinrici.

1. Anno [1237 1Kb] Dominice incarnationis 920, ab Urbe condita millesimo 671, Heinricus, genere Saxo, filius Ottonis ducis, 80o [1238 1Kb] loco ab Augusto, in regnum eligitur, regnauitque annis 17.  Hic cum non haberet gratiam Chuonradi regis sui  decessoris, propter morum probitatem animique uirtutem idem rex in extremis suis, ut predictum est, pretermisso fratre proprio, hunc elegit, et ut ab omnibus id ageretur principibus, consilium dedit.  Cui cum unctio et diadema offerretur a summo pontifice, qui eo tempore Herigerus erat, non spreuit, nec tamen suscepit: Satis, inquiens, michi est, ut pre maioribus meis rex dicar et designer, diuina annuente uestraque pietate; penes meliores uero nobis unctio ac diadema sit; tanto honore nos arbitramur indignos. Placuit iste sermo coram uniuersa multitudine, et dextris in celum leuatis, nomen noui regis clamore ualido salutantes frequentabant.  Hoc ordine rex factus Heinricus perrexit cum omni comitatu  suo ad pugnandum contra Burchardum ducem Alamannie, cuius filiam habuit uxorem Ruodolfus Burgundio, qui  post interfectionem Ruotperti [1239 1Kb] regis Galliarum, patris Hugonis ducis, fratris uero Outonis [1240 1Kb] regis, ab inimicis Karoli regis rex eleuatus est, sicut et Ruotpertus decessor eius.  Burchardus uero dux, licet esset bellator intolerabilis, sentiens tamen, cum ualde prudens esset, congressionem regis se sustinere non posse, tradidit ei semetipsum cum uniuersis urbibus et populo suo.

 Eodem tempore [Ann. D. 921. E.] Arnolfus dux cum uxore et filiis ab Ungaria rediens, honorifice a Baioariis suscipitur, nec solum suscipitur, sed etiam ut rex fiat uehementer ab eis exoratur.  Rex autem Heinricus cum inter omnes regni principes sibi obtemperantes Arnolfum solum resistere cerneret, collecto exercitu preualido, Baioariam tetendit, eumque iuxta quosdam  in presidio urbis Ratispone obsedit; quod ille uidens, seque regi resistere non sufficere perpendens, portis apertis egressus est ad regem, tradens semetipsum cum omni regno suo, et honorifice susceptus ab eo, amicus regis appellatus est. Quidam [Sequentia desunt E.] uero scribunt , quod non  passus sit Arnolfus prestolari aduentum regis in Baioaria, sed, collectis quibus potuit copiis, obuiam ei processerit ad pugnam. Cumque in eo esset ut bellum inire deberent, rex Heinricus, ut uir sapiens et Deum timens, cogitans ex utraque parte damnum inreparabile posse accidere, Arnolfo, ut solus cum solo loquatur, denunciat. Qui putans se acciri ad singulare certamen, ad condictum solus peruenit. Quem Heinricus, ut erat prudens animo et potens eloquio, prudenti sermone alloquitur, increpans eum cur Dei ordinationi resisteret, cum se ab omni populo [1241 1Kb] electum sciret, quod nisi Deo disponente non fieret; affirmans quia si populus eque illum communiter eligeret se fore, qui primus in eius electione acclamaret; sicque copioso dicendi genere  animum eius demulcens, ad suos rediit. Arnolfus quoque rediens ad suos indicauit eis Heinrici sermones. Qui dixerunt uerum esse quod audirent sapientiam per Salomonem dixisse, per ipsam scilicet reges regnare et prudentes iusticiam discernere; neque enim in eius electione totius populi animum fieri unum, nisi hunc a Deo constaret electum; unde sibi equum bonumque uideri, ut a ceteris non dissentiens, hunc regem eligeret, ea tamen conditione, si sibi hoc quod decessores eius non habuere concederet, scilicet, ut totius Boioarie [1242 1Kb] pontifices sue potestati subiacerent, unoque defuncto, alterum ordinare sibi liceret. Coniuens igitur huic suorum consilio, miles Heinrici efficitur, et ab eo, ut dictum est, concessis sibi totius Baioarie pontificibus, honoratur.  Hic est Arnolfus ille, super cuius denotatione sancto Oudalrico episcopo, ut in libro gestorum eius legitur, ostensus est gladius sine capulo, qui rex fieri frustra cupiens, inuasor regni extitit, et pro hac ambitione destructis ecclesiis, earum reditus militibus suis in beneficium concessit.  Rex autem Heinricus de die in diem proficiens et crescens, robustior et clarior habebatur. Cumque regnum ab antecessoribus suis ex omni parte confusum ciuilibus bellis et externis colligeret, pacificaret et adunaret, signa mouit contra Galliam et Lotharii regnum. Lotharius autem erat filius primogenitus Ludewici imperatoris, a magno Karolo nati. Huic erant fratres Pippinus  , Karolus et  Ludewicus. Sub his fratribus bellum famosum factum est in Phontinich, antequam diuisio regni fieret. Facta autem diuisione, Pippino cessit Hispania, Karolo regnum Aquitanie et Wasconie; ab occidente habens terminum Barcelonam Hispanie urbem, ab aquilone Britannicum mare, ad meridiem iuga Alpium, ad orientem Masam fluuium. Inter Masam uero fluuium et Rhenum Lothario regnum cessit cum Italia, quam uiuente patre regendam accepit. A Rheno autem usque ad fines Yllirici et Pannonie, Odoram quoque fluuium et terminos Danorum  Germania tota Ludewici regnum erat. Hec diuisio inter eos facta inuiolabiliter permansit, quousque iure hereditario hec regna omnia cederent Karolo, Ludewici filio, qui erat filius Karoli cognomento Calui. Ad hunc itaque Karolum, cui diximus regna cessisse per hereditatem, quidam uir nomine Outo ex orientalibus Francis uenit, et ab eo susceptus, cum esset uir fortis et prudens, egit consilio suo, ut cum Danis pugnaretur, qui iam multis annis Lotharii regnum uexabant. Cumque pugnaretur cum eis, una die ex eis centum milia cesa referuntur . Ex hoc ille Outo clarus et insignis habebatur et a rege secundus, cum ad eum ueniret uno tantum seruulo comite contentus. Moriens autem Karolus rogauit Outonem beneficii sui memorem  fore, ut misericordiam sibi a se prestitam filio suo, si nasceretur, non negaret; nam filius ei nondum erat, sed regina pregnans adhuc fuit secundum quosdam ; alii  uero dicunt quod iam fere biennis fuerit filius.  Mortuo autem Karolo, Outo filium eius et regno pariter et nomine paterno declarauit; sed Arnolfus imperator, qui Karolum seniorem de Germania expulit, post mortem eius omne regnum ipsius sibi uendicauit. Huic Outo et diadema et sceptrum et cetera regalia ornamenta obtulit, regnumque domini sui gratia imperatoris Arnolfi obtinuit. Et hoc iuxta quorundam relationem ; alii  uero dicunt, cum propter infantiam pueri principes nimia rerum cupidine sese preire contenderint resque suas  prout quisque poterat dilatauerint, nemo uero regis prouectum, nemo regni tutelam quesierit, hocque cernentes hostes regnum undique incursauerint, principes tandem pro hoc doluisse, conuenientesque in unum, quia puer adhuc uix triennis erat, Outonem propter sapientiam et fortitudinem suam ad tuendum regnum delegisse, non ut desertores, sed uelut hostium incursus indignantes. Sed quia Outo dicitur regnum ipsum ab Arnolfo imperatore obtinuisse, inde usque hodie  certamen est de regno stirpi Karoli et posteris Outonis, concertatio quoque regibus Karolingorum et orientalium Francorum super regno Lotharii.  Ob quod et Heinricus rex mouit castra  contra Karolum, cum iam quindennis sublimaretur in regnum, eiusque sepius fudit exercitum, iuuitque fortuna fortem uirum. Outone autem decimo anno regni sui defuncto, Galliarum principes animo et sacramento annexi sunt Karolo, necnon et Ruotpertus, Outonis regis defuncti frater, uir industrius, sese illi subdidit, quem ille ducem Gallie Celtice prefecit. Cumque iam fere totum colligeret regnum, cepit quendam Haganonem ex mediocribus extollere et supra omnes principes diligere, adeo ut, magnatibus quibusque procul absistentibus, ipse regio  lateri solus hereret multaque regii iuris ad suum ius retorqueret. Unde primates indignati, cum nullatenus possent eum ab illius dilectione auertere, querebant illum de regno abiicere. Multa itaque aduersus eum moliti, ad ultimum conuenerunt, Ruotpertumque ducem, fratrem Outonis, regem constituerunt. Aduersus quem dum Karolus bellum prepararet, et in pugnam conuenirent, occisus est Ruotpertus, et ex parte eius 11349, ex parte uero Karoli 7118.  Hugo uero, filius Ruotperti, adhuc adolescens, egit apud quoscumque potuit, maximeque apud Heribertum cognatum suum, qui erat unus ex magnatibus, ut in deiectionem Karoli loco patris sui alius rex crearetur, se ipsum uero promoueri nolebat, quia patris interfectio  illud dissuadebat. Igitur conuocatis principibus, Ruodolfum, Richardi Burgundionis filium, satis eo reclamante, regem constituunt, uirum strenuum et liberalibus artibus eruditum, qui  , ut supra dictum est [1243 1Kb] ,  Burchardi ducis Alamannie filiam nomine Bertham, sibi copulauit, quique post ab Italicis aduersus Berengarium seniorem uocatus, illo interfecto, regnum Italie aliquandiu [1244 1Kb] tenuit, donec, socero suo in auxilium contra eosdem sibi denuo resistentes uocato ibidemque ab eis interfecto, Italiam reliquit, et Burgundiam reuisit. Hugo uero comes Arelatensium ab Italis uocatus, regnum accepit, in quo filium ex uxore sua nomine Alda, de Ostrofrancorum stirpe [1245 1Kb] , procreauit, quem et Lotharium uocauit adultumque regem fecit; sed  ambobus postea pulsis, Berengarius, qui postea Babenberg deportatus ibi defunctus est, regnauit .  Ruodolfo autem, ut dictum est, in regnum Karoli sublimato, Heribertus predictus consilio Hugonis cognati sui, filii Ruotperti, Karolum dolo cepit, eumque in custodiam posuit; in qua et uitam finiuit . Habuit autem filium nomine Ludewicum ex sorore Adelstani regis Britanorum, quem in perturbationis sue procella transmisit ad eundem auunculum suum; unde post mortem Ruodolfi regis consilio Hugonis predicti reductus, regnum patris recepit; cui tamen idem Hugo dux postea rebellauit.

  Heinricus autem rex audiens casum Karoli, dolebat, humaneque mutabilitatis communem ammiratus est fortunam, iudicauitque abstinere quidem ab armis, uerum potius arte superandos putauit Lotharingos, quia gens uaria erat et artibus assueta, bellis prompta mobilisque ad rerum nouitates. Erat eo tempore quidam de Lotharingis nomine Cristianus, qui uidens regi Heinrico cuncta prospere cedere, quesiuit, quomodo apud eum maiori honoraretur gratia: et simulata infirmitate,  uocauit ad se Gisilbertum, cui principatus regionis paterna successione cessit, eumque uenientem arte cepit et sub custodia regi Heinrico transmisit. Erat autem Gisilbertus nobili genere ac familia antiqua natus. Quem rex satis letus suscepit, quia per ipsum solum totum Lotharii regnum se habiturum arbitratus est. Deinde uidens adolescentem ualde industrium, genere ac potestate diuitiisque clarum, liberaliter eum cepit habere, ac postremo desponsata sibi filia sua nomine Gerbirga, affinitate pariter et amicicia iunxit eum sibi, sublegato ei omni Lotharii regno. Et hoc iuxta descriptionem cuiusdam monachi Corbeiensis [1246 1Kb] , de origine Saxonum et regum horum gestis scribentis. Est autem alius quidam hystoriographus , tempora Karoli  huius, cuius memoriam pre manibus habemus, suorumque successorum digerens, qui scribit, eundem Giselbertum filiam Heinrici duxisse, priusquam rex fieret, dum adhuc ducatum amministrasset, ipsumque Heinricum a Karolo ducatum Saxonicum accepisse, et eum ac Ruotpertum, qui postea rex factus est, inter principes, qui a rege propter Haganonem, ut predictum est, defecerant, primos fuisse. Sic enim dicit : Â»Gallia Celtica Ruotperto collata, Karolus Saxoniam secedit. Cuius urbes sedesque regias perlustrans, nullo resistente obtinuit, ibi quoque Heinricum, regio genere inclitum ac inde oriundum ducem, omnibus donat.Â« Et post pauca  : Â»Interea Galliarum urbibus ac oppidis firmiter obtentis, cum paschalis sollemnitas  immineret, Aquisgrani palatio rex sese recepit . Huc ex omni Gallia principes confluunt; huc etiam mediocres multo fauore conueniunt; assunt et duces, ex Saxonia quidem Heinricus, ex Gallia Ruotpertus. Cottidie secus fores regii cubiculi manent; cottidie egressum regis a penetralibus aule prestolantur. Cum uero nullum eis ab rege responsum per dies quatuor daretur, Heinricus id molestissime ferens, dixisse fertur, aut Haganonem quandoque cum Karolo regnaturum, aut Karolum cum Haganone ad rerum mediocritatem deuenturum; indignansque rege inconsulto discessit. Quod rex moleste ferens eum reuocare cupiebat, et pro hac re metropolitanum Remensium Heriueum dirigebat.   Cuius luculenta et amica oratione persuasus dux Heinricus ad regem redit, multoque ambitionis honore ante eum admissus, in precipuo gratie loco familiarissime recipitur.  Hac tempestate Ragenerus uir nobilis, partium Karoli fidissimus tutor, finem uite accepit, cuius exequiis Karolus interfuit; hisque peractis, Giselberto, eius filio iam adulto, paternum honorem coram principibus qui confluxerant liberalissime contulit.  Hic cum esset opibus et genere  inclitus et coniugio Gerberge, Heinrici Transrhenensis filie, satis beatus, in nimiam pre insolentia temeritatem preceps ferebatur, multaque pro abiectione regis moliebatur. Quo agnito, Karolus a Celtica cum exercitu rediens, cum bellum pararet inferre Belgis, quorum dux erat Giselbertus, Belge mox non in aperto cum Giselberto nisi sunt resistere, sed oppidis ac municipiis sese recludunt propere. Ad quos rex legatos dirigens, promisit eis se omnia donaturum, si ad se confluerent, que a Giselberto prius in beneficio haberent. Quo capti, mox ad regem per sacramenta redeunt, et contra Giselbertum pariter surgunt. Ille uero in oppido Harburg, quod hinc Mosa et inde Gullo fluuiis uallatur, alias autem immani hiatu multoque horrore  ueprium tutissimum uidebatur, cum paucis tunc claudebatur. Huc rex cum copiis properat, obsidionem locat, hinc et inde naualem, alias uero equestrem. Et cum uiolentius instaret, Giselbertus clam per murum dilapsus, fluuium enatando transmeauit, et cum duobus clientibus Rhenum exulaturus pertransiens, annis aliquot apud socerum suum Heinricum, patrimonio priuatus, exulauit. Oppidani autem, absque duce relicti, se subdiderant regi. Euoluto uero tempore, Heinricus egit apud regem, ut Giselbertus reciperetur in gratiam, ea tamen conditione, ut beneficiis, que ipse insolenter diduxerat queque rex fauentibus sibi postea contulerat, quamdiu possessores eorum uiuerent, careret, ea uero, quorum possessores per annos exilii sui  excesserant, regis miseratione reciperet. Recepit itaque Treiectum, Iuppilam, Harstalium, Marsnam, Littam, Capremontem, que a defunctis derelicta uacabant, ceteros uero qui sua habebant ingenti cede uexabat, donec omnia sua recipiebat. Postea multa contra regem machinans, socerum adiit ac plurimum regi adherere dissuasit, Celticam solam regi sufficere posse asserens, Belgicam uero atque Germaniam rege alio plurimum indigere; unde ut ipse dux Heinricus creari rex non abnueret, multiplici permouebat suasione. Heinricus uero cum illicita eum suadere aduerteret, dictis suadentis admodum restitit, et ut a nefariis quiesceret, crebro ammonuit. Giselbertus uero cum apud socerum non proficeret nec regnum sibi parare posset, in  Celticam secedit, et in Neustriam transit, sicque cum Ruotperto, Outonis regis fratre, qui erat dux Celtice, de negotio eodem consilium pertractat, suggerens ei de regni susceptione et Karoli abiectione [1247 1Kb] . Exultat tyrannus et sine mora suadenti fauet. Deliberant ergo sibique per sacramenta consentiunt, sicque procedenti tempore collectis principibus rex efficitur, anno Dominice incarnationis 922.Â« Hec sunt uerba illius Gallici hystoriographi,  que si in aliquo a precedentibus Saxonici scriptoris dictis dissentiant, lectoris diligentia perpendat. Annus uero, in quo Ruotpertus [1248 1Kb] in regnum eleuatus dicitur, ille est qui apud nos Heinrici tercius in regno inscribitur. Ruotpertus post hec a militibus Karoli interficitur, sed Ruodolfus [1249 1Kb] , ut dictum est, subrogatur, deinde Karolus captus, custodie mancipatur.

 Illud autem tempus erat, quo, ut supra scriptum est, Heinricus ad dilatandum imperium suum super Lotharios [1250 1Kb] tendebat. Nam in ipsa profectione, ubi Rhenum transiit, legatus Karoli ei occurrit, et salutato eo [1251 1Kb] uerbis humillimis: Dominus meus, inquit, Karolus, regia quondam potestate preditus, modo priuatus, misit me ad te,  demandans tibi, quia sibi, ab inimicis [1252 1Kb] circumuento, nichil iocundius, nichil possit esse iam [1253 1Kb] dulcius, quam de tui magnifici profectus gloria aliquid audire famaque uirtutum tuarum consolari et hoc tibi signum fidei et ueritatis transmisit; protulitque [1254 1Kb] de sinu manum preciosi martyris Dionisii, auro gemmisque inclusam: Hoc, inquiens, habeto pignus federis perpetui et amoris uicarii; hanc partem unici solatii Francorum Galliam inhabitantium, postquam nos sanctus martyr uitus [1255 1Kb] ad nostram perniciem deseruit et ad uestram [1256 1Kb] perpetuam pacem Saxoniam uisitauit, communicare tecum [1257 1Kb] maluit. Neque enim postquam corpus eius translatum est, a nobis ciuilia uel externa cessauere bella; eodem quippe anno Dani et Nortmanni  regionem nostram inuaserunt. Rex autem diuinum munus omni gratiarum actione suscipiens, reliquiis sanctis [1258 1Kb] prosternitur, et deosculans eas, summa ueneratione ueneratur. Sanctum uero uitum, de quo legatus Karoli disseruit, Foliadus quidam nomine de Roma transtulit et in pago Parisiaco locauit; inde, regnante Ludewico imperatore, translate sunt in Saxoniam, et ut legatus ille confessus est, ex hoc res Francorum ceperunt minui, Saxonum dilatari.

 Burgundionum rex Ruodolfus, qui nonnullis annis Italicis imperabat, lanceam quandam ibi a Samsone quodam comite dono acceperat, quam Constantini Magni, sancte Helene filii, fuisse [1259 1Kb] dicebant; que, excepta ceterarum  specie lancearum, nouo quodammodo opere nouaque elaborata arte et figura, iuxta mediam spinam habuit utrobique quasi fenestram, et in media spina cruces [1260 1Kb] ex clauis, manibus et pedibus Saluatoris nostri Domini Ihesu Christi affixis. Heinricus itaque rex [1261 1Kb] audiens Roudolfum tam celeste donum habere, ut erat Deum timens totiusque religionis amator, legatis directis temptauit, si premiis aliquibus posset illud [1262 1Kb] acquirere. Quod cum rex [1263 1Kb]  Ruodolfus modis omnibus se nunquam acturum diceret, rex Heinricus, quia hunc [1264 1Kb] muneribus mollire nequiuerat, minis terrere magnopere curabat; omne quippe regnum eius cede atque incendiis se depopulaturum esse minitabat. Quia uero munus quod petebatur illud erat, quod celestibus terrena coniunxerat, Ruodolfi regis cor Deus [1265 1Kb] emolliuit, iustoque regi [1266 1Kb] iusta iuste petenti protinus tradidit. Neque enim pace presente simultati locus erat. Quanto autem amore rex Heinricus predictum celeste munus dilexerit, cum in multis rebus, tum in hoc presertim claruit, quod huius datorem non solum auri [1267 1Kb] argentique muneribus, uerum etiam Sueuorum prouincie parte non minima honorauit [1268 1Kb] . Hac igitur occasione, immo Dei uoluntate,  sanctam rex Heinricus adeptus est lanceam, per quam ipse de hostibus sepe triumphauit, eamque filio suo Ottoni Magno decedens cum regno reliquit, eamque credimus esse, que ex tunc hodieque in imperatorum tutela solet manere.

 Ungarii audientes Chuonradi [1269 1Kb] imperatoris mortem et Heinrici in regnum successionem, probare uolentes, an nouus rex solita uellet tributa persoluere, totam Saxoniam percurrentes, urbes et oppida incendio dedere, tantamque cedem ubique fecerunt, ut depopulationem ultimam comminarent. Rex autem erat in presidio urbis que dicitur Werlahon, rudique adhuc militi et publico bello insucto contra tam seuam gentem  non credebat. Contigit autem quendam ex principibus Ungariorum capi uictumque regi adduci, quem ipsi in [1270 1Kb] tantum dilexerant, ut innumera [1271 1Kb] auri et argenti pro eo pondera offerrent. Rex autem spernens aurum, expostulat pacem, tandemque [1272 1Kb] ad nouem annos obtinuit firmam pacis conditionem.  In quibus induciis primum ex agrariis militibus nonum quemque eligens, in urbibus habitare fecit, ut ceteris octo confamiliaribus [1273 1Kb] suis habitacula construeret frugumque omnium terciam partem exciperet ac seruaret, ceteri uero octo seminarent et [1274 1Kb] meterent frugesque noco colligerent suisque in locis ponerent; concilia et omnes conuentus ac conuiuia in urbibus celebrari uoluit, quatinus in pace discerent, quid in  hostium aduentu facere debuissent. uilia aut [1275 1Kb] nulla extra urbes erant menia [1276 1Kb] . Tali lege ac disciplina cum ciues assuefaceret, repente irruit super Sclauos qui dicuntur Heuelli, et multis eos preliis fatigans, demum hieme asperrima, castris super glaciem positis, urbem que dicitur Brennaburg fame, ferro et frigore cepit, et cum illa urbe omni regione potitus, signa uertit contra [1277 1Kb] Dalmantiam  [1278 1Kb] , aduersus quam iam olim pater suus reliquit ei militiam, et obsidens urbem que dicitur Grana, uicesimo tandem die cepit eam. Preda urbis militibus tradita, puberes omnes interfecti, pueri ac puelle seruate sunt captiuitati. Post hec adiit Pragam [1279 1Kb] Bemiorum [1280 1Kb] urbem regemque eius accepit in deditionem, qui erat pater Bolizlawi [1281 1Kb] , qui quamdiu uixit, regi fidelis et utilis fuit. Bemia itaque tributaria facta, rex reuersus est in Saxoniam.

 Igitur induciarum tempore transacto, legati Ungariorum pro solitis muneribus regem adierunt, sed ab eo spreti, in terram suam uacui reuersi sunt. Cum enim haberet militem equestri iam prelio probatum, contra hostes antiquos presumpsit  inire certamen. Hec audientes Auares, nil morati cum hostili grauique manu Saxoniam festinant intrare, et iter agentes per Dalmantiam, opem quasi ab antiquis petunt amicis. Illi uero [1282 1Kb] scientes eos ad Saxoniam festinare Saxonesque paratos cum eis pugnare, pinguissimum pro munere eis proiiciunt canem. Et cum non esset iniuriam uindicandi locus ad aliam pugnam festinantibus, cum ridiculosa satis uociferatione longius prosecuntur amicos. Igitur quam repentino potuerunt impetu intrant Thuringorum fines, illam terram hostiliter totam peruagantes.  Rex autem Heinricus grauissima ualitudine detinetur, et Ungariorum ei aduentus proximus nunciatur. Qui mox  directis per Saxoniam nunciis, ualidissimum per quatriduum collegit [1283 1Kb] exercitum, ipseque, licet inualidus corpore, animi tamen roboratus uigore, equum ascendit et obuiam hostibus iuit. Celer autem nuncius accurrit, qui Ungarios in Meresburg [1284 1Kb] , quod castrum est [1285 1Kb] in confinio Saxonum et Thuringorum ac Sclauorum, esse [1286 1Kb] nunciauit, eosque iam [1287 1Kb] non modicam puerorum ac mulierum predam habere, uirorum uero immensam stragem [1288 1Kb] fecisse. Rex igitur, ut erat animo constans, talibus non terretur, sed magis magisque suos, ut pro patria pugnent, exhortatur. Nec mora, bellum incipitur, et ex Christianorum parte kyrie eleyson [1289 1Kb] dicitur, ex illorum uero parte turpis et diabolica uox, hui, hui, hui [1290 1Kb] , auditur. Inito itaque certamine,  nutu diuino Ungarii ceduntur et fugantur, rex et sui uictoria decorantur, immensa captiuorum turba absoluitur, atque uox gemitus in leticie cantum mutatur. Hunc triumphum tam laude quam memoria dignum rex apud Meresburg [1291 1Kb] in superiori cenaculo domus regie per zographiam notari precepit, adeo ut rem ueram potius quam uerisimilem iudices.  Rex uero uictor reuersus [1292 1Kb] , modis [* 1Kb] * 1Kb]  omnibus gratiarum actiones honori diuino, ut dignum erat, soluebat; tributumque, quod hosti dare 1293 1Kb] consueuit, diuino cultui mancipauit et usibus pauperum deseruire constituit [1294 1Kb] . Post hec pater patrie et rerum dominus [1295 1Kb] imperatorque ab exercitu appellatus, famam potentie uirtutisque cunctis regibus et gentibus [1296 1Kb] longe lateque diffudit. Unde et aliorum regnorum proceres eum adierunt, gratiamque in conspectu eius inuenire querentes, fidem talis ac tanti uiri dilexerunt; inter quos Heribertus, gener Hugonis ducis, cum ei Ruodulfus rex aduersaretur, ut apud illum sibi presidio esset, supplicauit. Ipse enim talis erat, ut nichil negaret amicis. Perrexit igitur Galliam, rex regem alloquitur, perfectoque [1297 1Kb] negotio, Saxoniam reuertitur. Sed et  Hugo rex Italie legatos ad eum direxit, eiusque amiciciam habere summo studio quesiuit . Erat autem regi Heinrico uxor et consors regni clara et nobilissima nomine Mathilda, filia Theoderici, ex eadem Saxonum gente, cuius fratres erant Witikint et Immod et Reginbern.  Reginbern autem ipse erat, qui pugnauit contra Danos, multo tempore Saxoniam uastantes [1298 1Kb] , uicitque eos, liberans patriam ab illorum incursionibus usque in hodiernum diem. Et hi erant ex stirpe magni ducis Witikindi, qui bellum potens gessit contra Karolum Magnum per annos ferme 30.  Genuit autem Heinrico Mathilda ante regni susceptionem filiam Gerbirgam, quam Giselberto duci Belgice dederat, filium quoque Ottonem,  mundi amorem; post regiam uero dignitatem genuit secundum, quem patris nomine uocauit Heinricum, uirum fortem et industrium, facetia satis ornatum, consilio prouidum, uultus nitore gratiosum; tercium quoque filium genuit, nomine Brunonem, quem pontificis summi ac ducis magni officium uidimus gerentem.  Frater quippe eius Otto, dum post patris excessum regeret imperium, hunc, omni litterarum scientia imbutum, presulem fecit Coloniensium; factaque dehinc nimia perturbatione in regno, ita ut etiam filius regis Liutolfus contra patrem consentiret prauorum consilio, rex Otto ad disponendum regnum secedens in partes orientis, fratri Brunoni  presuli prouidendas commisit occidentis. Ita [1299 1Kb] cum magna religione usus est [1300 1Kb] officio sacerdotis, et exigente necessitate, iussu regis functus est [1301 1Kb] uirtute magnanimi ducis.  Nemo autem super hac re illum culpabilem dicat, cum Samuelem sanctum et alios plures sacerdotes pariter legamus et iudices.  Duxit autem Otto, filius regis, uiuente adhuc patre, uxorem ex gente nobilissima Anglorum, filiam fratris [1302 1Kb] Adelstani regis, que ab aliis  appellatur Otgit, ab aliis  Edidis. Hec peperit ei  filium, quem uocauit Luitolfum, quem ille multum dilexit; sed ipse sibi postea rebellauit.

 Heinricus autem rex cum esset in exaltando gentem suam, rarus aut nullus nominatorum uirorum in omni Saxonia erat, quem aut preclaro munere aut officio aliquo non promoueret. Erat autem ingenti prudentia pollens, forma quoque corporis regie dignitati decorem adiiciens. In exerciciis etiam ludi tanta eminentia omnes superabat, ut terrorem ceteris ostentaret. In uenatione tam fuit acer, ut una uice 40 aut amplius caperet feras. Et licet in conuiuiis satis iocundus esset, nichil tamen regalis discipline minuebat. Tantum quippe fauorem pariter et timorem infundebat, ut etiam ludenti non crederent ad aliquam lasciuiam  se dissoluendos. Perdomitis itaque circumquaque gentibus, postremo Romam proficisci statuit, sed infirmitate correptus, iter intermisit.  Infirmatus est autem in castello quod dicitur Hiemelewa, quod est inter Saxonum et Thuringorum confinia, ubi et defunctus est.  Cumque se iam grauari morbo sensisset, conuocato omni populo, designauit Ottonem filium suum regem, ceteris filiis suis predia cum thesauris distribuens; ipsum uero Ottonem, qui maximus natu et optimus fuit, fratribus [1303 1Kb] et omni Francorum imperio prefecit;  et in hoc quante sapientie fuerit et religionis, probari potest, quod [1304 1Kb] eum, quem potissimum et religiosissimum nouerat, licet in imperio natus non esset, regem constituit.  Testamento itaque legitime [1305 1Kb] facto, et rebus omnibus rite compositis, defunctus est anno regni sui 17o, uite autem fere 60o. Translatum est autem corpus eius a filiis suis [1306 1Kb] in ciuitatem que dicitur Quidilingaburg [1307 1Kb] , et in basilica sancti Petri ante altare sepultum, cum planctu et lacrimis plurimorum.

A. D. 921.

A. D. 922. [* 1Kb] Ruotpertus [1308 1Kb] , frater Outonis regis et pater Hugonis, machinante Giselberto duce, socero Heinrici regis, in deiectionem Karoli, regno Galliarum preponitur.


A. D. 923. [* 1Kb]

A. D. 924.

A. D. 925. [* 1Kb] Hiltine Augustensis episcopus obiit, cui sanctus Oudalricus [1309 1Kb] successit 

  A. D. 926. Sanguis [* 1Kb] Domini in Augiam insulam uenit. [*1 1Kb]

A. D. 927. [* 1Kb] Burchardus dux Alamannie [1310 1Kb] in  Italia occiditur; Herimanno [1311 1Kb] Alamannia [1310 1Kb] committitur.

A. D. 928. [* 1Kb]

A. D. 929. * 1Kb]

A. D. 930. Heriger archiepiscopus [1313 1Kb] moritur; pro quo Hiltibertus [1314 1Kb] ordinatur.

A. D. 931. Heinricus rex Bemiam [1315 1Kb] petit.

A. D. 932. Dieto Wirciburgensis episcopus obiit. [* 1Kb]

 A. D. 933. [* 1Kb]

A. D. 934. Heinricus [* 1Kb] Ungarios interfecit.

A. D. 935. Notingus episcopus Constantiensis obiit; cui Chuonradus successit. [* 1Kb] [*2 1Kb]

A. D. 936. Heinricus rex obiit. [* 1Kb] ---Post Martinum papam Agapitus Romane sedi prefuit 117us, dein Octauianus 118us, Leo [** 1Kb] 119us, Benedictus 120us, Iohannes 121us. [*3 1Kb]

 Anno Dominice incarnationis 937, ab Urbe autem [1316 1Kb] condita millesimo 688 . Otto  Magnus, Heinrici filius, 81o [1317 1Kb] loco ab Augusto, eligitur in regnum ab omni populo Saxonum et Francorum, regnauitque annis 38 [1318 1Kb] .  Electus est [1319 1Kb] autem apud Aquasgrani, ubi et mox unctus est [1316 1Kb] in regem a summo pontifice Mogontine sedis nomine Hiltiberto, genere Franco, professione monacho, qui nutritus in Fuldensi monasterio, ad id honoris merito prouectus est, ut pater eiusdem loci constitueretur, deinde ad fastigium summi pontificatus Mogontiace sedis proueheretur. Erat enim uir mire sanctitatis et preter naturalem animi sapientiam litterarum scientia satis illustris. Qui etiam inter cetera gratiarum dona spiritum prophetie [1320 1Kb] accepisse predicatur. Rex autem, unctione benedictionis accepta, quam sapientem in  regni moderamine, quam fortem in aduersantium certamine, quam strenuum in religione se exhiberet, facile enarrari non ualet.  Primum itaque barbaris ad nouas res moliendas deseuientibus, Bolizlaus [1321 1Kb] fratrem suum [1322 1Kb] percussit, uirum christianum, regno fidelem et, ut ferunt, religiosum Dei cultorem. In cuius ultionem cum [1323 1Kb] rex exercitum mitteret aduersus Bolizlaum [1324 1Kb] , primo nostri uictores extiterunt, deinde pro recenti uictoria securius agentes, repentina incursione omnes ab eo occisi sunt. Et bellum hoc perseuerauit usque ad 15 regis imperii annum; ex eo regi fidelis seruus et utilis permansit. Post [* 1Kb] hec antiqui hostes Ungarii uenerunt, probare uirtutem noui regis, et intrantes  Franciam, statuerunt, si possent, intrare ab occidendali parte Saxoniam. Quod rex audiens, nil moratus, cum exercitu ualido occurrit illis, fugauitque illos a terminis suis. Cessantibus autem bellis externis, ciuilia oriri ceperunt.

 Mortuus est quippe Arnolfus dux Baioarie, et filii eius, superbia elati, iussu regis contempserunt ire in comitatum [1325 1Kb] ; cuius ducatum rex dedit fratri eius Berhtoldo [1326 1Kb] . Mortuus est et Sigefridus comes optimus Saxonum, qui secundus a rege procurabat Saxoniam. Cuius legationem cum sibi uindicasset affininitatis causa Dankmarus, frater regis ex patre, non ex matre, et regali dono cessisset Geroni comiti,  afflictus est Dankmarus tristicia magna. Erat autem manu promptus, acer ingenio, bellandi peritus, cuius mater [1327 1Kb] filia erat matertere Sigefridi comitis, de qua suscepit eum rex Heinricus, et ditauit eum prediis multis absque his que fuerant matris. Eberhardus quoque comes, iratus contra Bruningum [1328 1Kb] quendam ex primoribus, collecta manu, succendit ciuitatem illius uocabulo Elmeri [1329 1Kb] , interfectis  omnibus eiusdem ciuitatis habitatoribus. Pro qua presumptione condempnauit eum centum talentis, omnesque principes, qui ad hoc eum iuuabant [1330 1Kb] , dedecore canum quos portabant usque ad urbem regiam que dicitur Magedeburg [1331 1Kb] . Unde commotus Eberhardus, iunxit se Dankmaro, collectaque ualida manu, obpugnat presidium quod dicitur Badiliki [1332 1Kb] , in quo erat Heinricus, frater regis, iuuenis [1333 1Kb] adhuc; dataque militibus suis preda urbis [1334 1Kb] , abduxit secum Heinricum quasi uile mancipium. Dehinc [1335 1Kb] cepit Dankmarus [1336 1Kb] urbem que dicitur Hereburg, seditque in ea, et multa inde exercuit latrocinia. Rex autem licet inuitus cum multo comitatu perrexit illuc, ad reprimendam illius insolentiam. Ciues autem urbis eiusdem apertis  portis introduxerunt exercitum regis. Dankmarus uero fugiens in ecclesiam beati Petri apostoli, stansque iuxta altare, depositis desuper armis, a quodam per fenestram a tergo perfossus est. Eberhardus autem Heinricum habuit secum. Qui audiens necem Dankmari, fractus animo prosternitur suo captiuo, ueniam petit ac nequiter promeruit, ea scilicet conditione, ut contra dominum et fratrem suum secum faceret coniurationem, et si fieri posset, ipse sibi coronam imponeret. Heinricus uero eo tempore nimis adolescens erat et regnandi cupiditate feruebat.  Eberhardus sane Giselbertum Lotharingorum ducem a [1337 1Kb] regis fidelitate disiunxerat, cuius adiutorio regi non modice resistebat. Qui Giselbertus quamquam sororem regis haberet uxorem,  maluit tamen et ipse suscipiendi regni spe regi [1338 1Kb] resistere, quam ei, ut debuerat, adiutorio esse. Habuerat autem rex nonnullas maximas et fortissimas copias, Herimannum scilicet Sueuorum ducem fratremque eius Outonem atque Chuonradum [1339 1Kb] cognomine Sapientem. Qui quamuis affinitatis [1340 1Kb] linea Eberhardo iungerentur, maluerunt tamen iuste, si necessitas ingrueret, cum iusto rege occumbere, quam cum consanguineo [1341 1Kb] iniuste triumphare. Eberhardus itaque haut secus ualuit [1342 1Kb] Giselbertum a regis fide seiungere, donec ei promitteret, se illum regem facturum; Giselbertus uero Heinricum hac uoluit arte [1343 1Kb] decipere, ut dum suo adiutorio regem uinceret, ipse regni solium obtineret;  uerum Eberhardus longe aliter disposuerat; uoluit enim, si [1344 1Kb] regem posset deuincere, utrosque regno priuare illudque sibi usurpare, sicut ex uerbis ipsius, que paulo antequam occideretur uxori sue dixerat, possumus conicere. Quam dum foueret in sinu: Iocundare, inquit, in gremio [1345 1Kb] comitis, in breui letatura in amplexibus regis.

  Igitur Heinricus ardens cupiditate regnandi, celebre [1346 1Kb] conuiuium fecit in loco qui dicitur Salaueldon, et cum esset magnus ac potens, maiestate et potestate [1347 1Kb] regali, plurimis plurima donauit, et factionis huiuscemodi socios sibi ob id plurimos conciliauit.  Dein [1348 1Kb] profectus in Lotharingiam ad Giselbertum [1349 1Kb] ducem Belgice, cum ipso pariter et Eberhardo bellum fratri cepit preparare. Quod cum regi esset nunciatum, primum non credidit, sed mox certificatus, econtra properat [1350 1Kb] letus, non eorum multitudine territus, sed in Dei pietate confisus. Cumque ad Rhenum [1351 1Kb] cum suis peruenisset, iamque [1352 1Kb] fluuium sui transmeare cepissent, Heinricus cum suis insperato in tanta uicinitate  erat, quod ab his uideri iam [1353 1Kb] poterat. Perpauci denique de nauibus egressi, uix equos ascendere seseque [1354 1Kb] armis induere poterant, cum legiones aduerse non nunciantur uenientes, sed intuitu ipso cernuntur presentes.  Rex autem in altera parte fluminis cum multitudine adhuc manens et hec intuens, dolorem animi motu corporis non celabat, eo quod non adessent naues per quas Rhenum transcendere posset; nec tempus subitanei certaminis in ulteriore ripa constitutos aliud sinebat cogitare, nisi aut coram hostibus cadere debere, aut certe armis uitam defendere.  Recordatus itaque populi Domini [1355 1Kb] , qui repugnantes sibi Amalechitas orationibus Moysi, serui Dei, deuicit, protinus de equo descendit, lacrimansque  cum omni populo ante lanceam, in qua uictoriosi claui, manibus pedibusque Redemptoris nostri affixi, erant [1356 1Kb] inclusi, sese prostrauit. Quantunque iusti uiri oratio, secundum quod Iacobus ait, ualeat, res manifesta probauit.  Hi namque qui in ripa ulteriori [1357 1Kb] erant, sarcinas et impedimenta queque in locum qui dicitur Xantus [1358 1Kb] transmittebant, seseque inuicem cohortati [1359 1Kb] , hostes precipiti cursu inuadebant.  Cumque esset piscina inter hos [1360 1Kb] et hostes, Saxones [1361 1Kb] diuisi [1362 1Kb] , una pars ex aduerso ruit in hostes [1363 1Kb] , altera insequitur a tergo, et in medio hostes obprimentes, pauci uehementer urgebant plures. Neque enim nostratium supra centum  armatos fuisse perhibetur, hostium uero satis magnus erat exercitus. Sed cum a [1364 1Kb] fronte pariter et a tergo urgerentur, qua parte potissimum cauere debuissent, in promptu non erat.  Rege itaque orante, cum ex suis nullus occumberet, hostes omnes in fugam conuersi sunt, nonnullique eorum cur fugerent ignorabant, quoniam quidem  pre paucitate [1365 1Kb] hostes insequentes uidere non poterant.  Ex nostris etiam fuere qui Gallica lingua loqui sciebant, qui clamore in altum Gallice leuato, exhortati sunt aduersarios ad fugam. Illi socios huiusmodi clamantes arbitrati, fugam, ut clamatum est, inierunt.  Cesis igitur plurimis, Heinricus uehementer in brachio [1366 1Kb] est percussus, et quamquam lorice triplicis fortitudo usque ad carnem non admitteret ensis [1367 1Kb] aciem, pondere tamen percussionis acerbe brachium adeo [1368 1Kb] est in liuorem conuersum, ut nullis medicorum curis ita mederi posset, quin toto illo anno percurrente dolorem magnum sentiret.  Quidam ex Thuringis nomine Teti mandauit ad prefectos urbium, que erant in oriente partis Heinrici,  de uictoria regis, et quia ipse Heinricus cecidisset in bello, egitque callide, ut omnes se traderent regie potestati. Ipsi autem due tantummodo ex omnibus remanseranturbes, Meresburg [1369 1Kb] et Schidingon [1370 1Kb] . Qui audiens de defectione urbium suarum, fractusque recenti [1371 1Kb] regis uictoria, cum nouem [1372 1Kb] tantum armatis iter arripuit, Saxoniamque iam tardius adiens, urbem Meresburg [1373 1Kb] ingressus est. Quo rex comperto, et ipse reuersus est, urbemque, in qua frater erat, obsedit. Ille autem cum non posset fortiori resistere, post duos ferme menses, tradita urbe, egressus est ad regem. Cui date sunt inducie 30 dierum, quatinus cum militibus sibi coherentibus secederet a Saxonia, si cui uero illorum regem adire  placeret, uenie locum haberet. Heinricus itaque discedens a Saxonia, Lotharios [1374 1Kb] iterum adiit, et cum duce Giselberto aliquamdiu mansit.

 Iterum ducitur exercitus contra Giselbertum, et omnis regio eius subiacens imperio [1375 1Kb] igni traditur, obsessusque in castello Kieuermont [1376 1Kb] , quod est Capre-mons, elapsus fuga inde proficiscitur. Et cum obsidio [1377 1Kb] difficultate locorum parum procederet, uastata undique regione, reuersus est in Saxoniam.

 Est autem in confinio Alsacie castellum uocabulo Brisahc, de quo omnis adiacens pagus appellatur Brisahcgowe, quod fertur olim [1378 1Kb] fuisse illorum qui Harelungi dicebantur; tunc autem  temporis erat in ditione Eberhardi; in quo ipse suorum multitudinem posuit militum, quorum terrore non solum magnam partem prefate prouincie sibi uendicabat, uerum etiam circumcirca fideles regis misere laniabat.  Ad quod obsidendum rex profectus cum castra posuisset, consilio, ut fertur, Friderici, Mogontine sedis archiepiscopi, ex pontificibus multi, fixis in circuitu tentoriis, sed noctu relictis, a fide defecerunt,  deserentesque regem, clam domum redierunt, Friderico subdole ibi remanente, ut fertur [1379 1Kb] . Erat autem idem Fridericus successor Hildiberti predicti sancti uiri, et ipse, quantum ad humanum iudicium, bonis operibus deditus, nisi quod aduersariorum domini sui regis fauebat partibus; quod quidem fama multis commendabat, ipse uero omni annisu negabat.  Milites uero regis considerantes pontificum discessionem, suadebant ei, ut et ipse Saxoniam repetens, hanc desereret regionem. Quibus rex imperterritus, ut Iudas Machabeus suis quondam [1380 1Kb] : Nolite, ait, talia loqui, et si appropinquauerit tempus nostrum, moriamur omnes in uirtute, et non inferamus crimen glorie nostre; melius est enim pro uera iusticia mortem subire, quam fugiendo turpiter uiuere.  His et aliis talibus dictis non solum eos a fuge proposito reuocauit, uerum etiam uehementer ut pugnarent animauit.

 Comes quidam cum eo tunc erat, cuius militum multitudo regis aciem condecorabat. Hic uidens plurimorum ab [1381 1Kb] rege defectionem, reputabat secum, nichil sibi tunc a rege negari propter instantem necessitatem, rogauitque suis suorumque usibus concedi abbaciam Lauresheimensem. Rex autem intelligens, quid peticio illa portenderet, ei coram omnibus ait: Obedire oportet Deo magis quam hominibus. Quis enim sanum [1382 1Kb] sapiens ignorat, te hec non humilitate peticionis, sed comminationis auctoritate dixisse? Scriptum est: Â»Nolite sanctum dare  canibus.Â« Quod quamuis spiritualiter intellegendum predicetur, ego tamen sanctum me [1383 1Kb] canibus dare iudico, si monasteriorum predia, que a religiosis uiris tradita sunt, Deo militantibus tulero et seculo militantibus tradidero. Tibi uero tam procaciter iniusta petenti, sub testimonio totius populi, nec hoc nec aliud unquam te a me accepturum testificor. Si tibi cordi est cum ceteris infidelibus auolare, quanto citius, tanto melius. His ille auditis, rubore perfusus ad pedes regis corruit, seseque peccasse coram omnibus penituit.

 Eberhardus autem et Giselbertus, audientes regem esse in partibus [1384 1Kb] Alsacie, collecto permagno [1385 1Kb] exercitu, alueum Rheni apud  Andernacum transeunt, regisque [1386 1Kb] fideles circumquaque demoliri procedunt. Outo [1387 1Kb] sane, frater Herimanni [1388 1Kb] ducis Sueuorum, necnon et [1389 1Kb] Chuonradus cognomento Sapiens ipsis in partibus erant; sed quia eorum copie istorum copiis impares exstiterant, his occurrere trepidabant, eos tamen cum spoliis multis redeuntes pone [1390 1Kb] secuti sunt. Cumque paululum processissent, quidam sacerdos flens et heiulans [1391 1Kb] eis obuiauit; interrogatusque ab eis,  unde ueniret aut cur fleret: Ab istis, inquit, predonibus unum paupertatis mee solatium quod habui ablatum est iumentum. Quem cum interrogarent, si Giselbertum et Eberhardum uidisset aut ubi essent: Cunctis, ait, cum preda Rhenum transmissis, ipsi soli cum suis electis, quod nec bene uertat, cibum capiunt. Hoc illi audientes, summa cum celeritate super eos irruunt, moxque Eberhardus occiditur; Giselbertus in fluentum equo prosiliens undis submergitur, quas quia obsorbere non potuit [1392 1Kb] , anima recedente, defecit; ceterorum uero nullus aufugit, quin aut uiuus caperetur aut gladio truncaretur. Cuius rei nuncius cum regi iuxta consuetudinem mane ad ecclesiam, que longe a castris aberat, tendenti occurreret, mox de equo descendit, seseque, cum lacrimis Deo gratias  agens, in orationem dedit; qua expleta, itinere cepto ad ecclesiam pertendit.

(RICHER. [ Huius tamen euentum rei Gallicus ille scriptor, cuius superius mentionem feci [1393 1Kb] , aliter narrat, ita [1394 1Kb] dicens: Â»Ludewicus [1395 1Kb] , Karoli filius, qui de transmarinis partibus reuocatus tunc regnauit in Gallia, cum Hugone Cisalpino principe in pago Alsacio Belgas exteriores, qui ad se nondum uenerant, assciscebat, et qui Ottonis partibus fauebant ultra Rhenum fugere compellebat. Presenserat etenim [1396 1Kb] , Ottonem uelle Belgicam in suum ius transfundere; unde et truculentius contra illum agitans, quicumque illius uidebantur a Belgica exturbauit, qui uero sibi consentiebant, consilio  Giselberti ducis Belgice et Theoderici comitis, sacramento sibi astringebat. Otto uero Belgas comperiens a se defecisse et ad Ludewicum [1397 1Kb] confluxisse, Rheno transmisso, Belgicam cum exercitu ingreditur, eiusque loca plurima incendiis ac ingenti preda deuastat. Nitebatur enim, acsi ex [1398 1Kb] paterna traditione princeps fieri Belgice. Id uero contra ius agere calumpniabatur, cum eius pater propter Sclauorum infestationem Saxonie tantum, que est pars Germanie, dux constitutus sit, eo quod Karolus, Ludewici pater, cui rerum summa debebatur, tunc adhuc in cunis uagiret. Multam itaque predam Otto abducens, Rhenum transiit. At Giselbertus dux dedecoris iniuriam ultum ire festinans, collecto exercitu, post hostem accelerat, transiensque Rhenum, terram illam solo  tenus incendiis ingentibus uastat, armentorum etiam pecudumque predam nimiam exercitus congregat et abducit. Iam uero flumen ingredi parabant, et ecce Otto [1399 1Kb] ex tota Saxonia collectas copias accelerantibus induxit. Belge itaque cum duce suo indubitanter renitentes, cum Germanis secus flumen signis infestis ingressi sunt, et ex utraque parte multi funduntur. Qua die Germanorum uictoria egre sustentata,  tamen enituit. Nam cum due tercie eorum fuse iacerent, et Giselbertus suos defecisse adeo [1400 1Kb] , aduersarios autem illesos arbitraretur, in tanta confusione rerum fuga periculum euadere nitebatur, in fluentumque equo prosiliit. Qui cum fluminis pelagus enatare non posset, ui undarum [1401 1Kb] uictus, periit sessoremque immersit. At Belge interitum ducis ignorantes, totis uiribus decertabant, tantoque egerunt robore, donec post execrabilem innumerabilemque interitum, eorum qui relicti fuerant alii caperentur, alii in fluuium demergerentur. Ludewicus autem rex Giselbertum extinctum comperiens, multam in eius casu miserationem habuit; profectusque in Belgicam, uxorem eius Gerbirgam, Ottonis sororem, coniugio duxit. Hac occasionis diuersitate, uno tamen exitii [1402 1Kb]  fine, necem ducis uterque scriptor, Gallicus scilicet et Saxonicus, testatur; penes lectorem uero erit, cui magis credatur.

 Hoc in [1403 1Kb] tempore Bertholdus [1404 1Kb] Baioariorum dux, Arnolfi ducis frater, uir strenuus, toto conamine fauebat regis partibus. uolens itaque rex, ut quemadmodum tribulationis preterite, ita et leticie presentis fieret particeps, sequenti statim die ut de morte aduersariorum audiuit, quanta erga se Dominus fecerit, directis nunciis ei aperuit; et quoniam coniugali conubio minime tenebatur, in augmentum leticie demandauit sub iuramento, ut si sororem suam, scilicet Giselberti uiduam, posset habere, eam coniugio sibi [1405 1Kb] copularet, si uero hoc minus procederet, filiam ipsius  Giselberti ex eadem sorore sua genitam, quam penes se habebat, fere iam nubilem, ei iungeret [1406 1Kb] . Quo audito, Bertholdus [1407 1Kb] immenso est gaudio affectus, elegitque nondum nubilem potius filiam exspectare, quam matrem, que iam nupserat, tollere.

Fridericus igitur archiepiscopus, ut infidelitas, quam occulte gestabat, cunctis pateret, decem diebus ante necem prenominatorum discessit a rege, Mogontiamque concitus ueniens [1408 1Kb] , nil ibi moratus, Metensem urbem adiit; disposuerat enim Heinricus, frater regis, redeuntibus Eberhardo et Giselberto, cum eodem Friderico istic exercitum congregare, sicque regi in Alsacia manenti bellum maximum preparare. Cumque illo tenderet idem archiepiscopus,  insperate occurrentes ei nuncii mortem iam sepius nominatorum ei indicauerunt. Quo audito consternatus animo, quid ageret ignorabat. Interea rex Alsaciam deserens, Franciam occupabat. Cuius metu Mogontie ciues perterriti, redeuntem archiepiscopum intra urbis menia non suscipiunt. Unde factum est, ut non multo post a quodam regis fideli captus et in sui presentiam ductus, custodie in Saxoniam sit  traditus. In qua paruo tempore commoratus, miseratione regis, ut erat clementissimus, pristine dignitati est restitutus.

Heinricus autem fratris timore compulsus, castellum Kieuermont, non solum ingeniis hominum uerum [1409 1Kb] etiam natura ipsa munitum ingredi uoluit; sed soror eius, uidua Giselberti, eum prohibuit, dicens ad eum: Non te miseriarum mearum, quas perempto marito meo perpetior, piget, quin etiam munitionibus meis te includendo, regis iram super hanc regionem uelut aquam effundas [1410 1Kb] ? Non patiar; nec enim tanta uecordia michi erit innata, ut ex meis incommodis tua compares commoda. His auditis, Henricus Lotharios deseruit et in regnum Ludewici secessit.  Prefecit autem  rex regioni Lothariorum Ottonem, filium Richwini, ut et regnum procuraret et nepotem suum, Giselberti filium, bone spei puerulum, nomine Heinricum, nutriret.  Heinricus autem, frater regis, dum aliud quid faceret ignoraret, assumptis secum quibusdam episcopis, quorum iuuaretur auxilio, quadam die nudis pedibus ad pedes regis, ipso ignorante, peruenit, supplexque misericordiam implorauit. Cui rex ait: Indignum facinus tuum ueniam non meretur, uerum quia uideo te [1411 1Kb] humiliatum coram me, non inducam malum super te. Iussit itaque rex eum ad palatium Ingelenheim proficisci sollertique cura eum custodiri, quoad remota paululum [1412 1Kb] mentis egritudine, quid super eo faceret, consilio prudentum definiret.   Post hec uicina sibi semper clementia aliquantis urbibus illius usibus concessis, permisit eum in Lothariorum regione habitare. Deinde in processu temporis defuncto duce Baioariorum [1413 1Kb] Berhtoldo, monitu et intercessione sancte matris sue prefecit eum regno eidem, faciens cum eo concordiam et pacem, in qua etiam fideliter permansit in finem. Erat autem ipse Heinricus copulatus matrimonio filie ducis Arnolfi, femine egregie forme mirabilisque prudentie.

Igitur [1414 1Kb] cum bella intestina simul et externa cessarent legesque diuine et humane auctorali uigore pollerent, grauis persecutio monachis oritur  illis diebus, affirmantibus quibusdam pontificibus, melius uideri paucos uita claros quam plures neglegentes in monasteriis esse, ideoque oportere conuersationes eorum per monasteria perspicere et non bene conuersantes abiicere, obliti, ni fallor, sententie patrisfamilias [1415 1Kb] , prohibentis seruos zizania de tritico eruere, sed sinere utraque ad messem crescere, ne, uno incaute eradicato, damnum fieret in altero. Quod et in his factum est. Nam plures proprie infirmitatis conscii, deposito habitu et relictis [1416 1Kb]  monasteriis, graue onus sacerdotum [1417 1Kb] deuitabant. Fuerunt plures qui summum pontificem Fridericum hoc non pure [1418 1Kb] sed subdole effecisse arbitrati sunt, quatinus uirum uenerabilem regique [1419 1Kb] fidelem, Hademarum abbatem Fuldensem, si quo modo posset, dehonestaret. Ipse enim abbas uir erat magne prudentie et industrie, sub cuius temporibus Fuldense templum famosum est igne consumptum, sed ab eo in melius restauratum. Hic eundem pontificem secunda coniuratione culpabilem sub custodia tenuit, primum quidem honorifice, sed cum litteras ab eo scriptas reprehendisset, satis seuere. Pontifex uero dimissus, dum ultionem quereret nec contra tantum uirum preualeret, humillima monasteria statuit temptare, si forte ad [1420 1Kb] excellentissima  posset equaliter procedere. Sed huiusmodi simulationes incassum [1421 1Kb] profuse sunt; nam abbas [1422 1Kb] in gratia et amicicia regis [1423 1Kb] permansit, et causis intercurrentibus, pontifex quod uoluit non impleuit.

Rex autem de die in diem proficiens, paterno regno non contentus, abiit in Burgundiam, regemque cum regno in suam accepit potestatem. [* 1Kb] Defuncto autem Ottone Lothariorum preside ac regis nepote Heinrico, Giselberti filio, ducatum regionis Chuonrado rex concessit, cui et unicam filiam suam Luitgardam desponsauit; qui erat adolescens acer et fortis, domi militiaque optimus, commilitonibus suis karus. Huic Luitolfus, filius regis, nimia dilectionis familiaritate asstrictus est.

  Post hec rex Otto cum Ludewico rege per legatorum interuentum conciliatur, quod eidem Ludewico postea multum profecisse probatur.  Soror autem regis Gerberga genuit Ludewico filios duos, Karolum et Lotharium qui et patri postea successit.  Ludewicus itaque a ducibus suis circumuentus, primum a Rhodomensibus, ad quos Hairoldum, filium Thurmodi Baiocensium principis, fugiens solus ingressus est, capitur Haioroldoque traditur, sed dato minore filio obside, dimittitur, statimque a duce Hugone captus, Lugdunum sub custodia publica est missus. His auditis,  rex super amici fortuna satis doluit, imperauitque expeditionem in Galliam contra Hugonem in annum secundum. Ille annus notabilis factus est de morte Edidis regine, 7. Kalend. Febr. defuncte, que nata ex gente Anglorum, non minus sancta religione quam regali potentia claruit. Decem annis regni consortia tenuit, undecimo obiit, Saxoniam uero 19 annis inhabitauit. Reliquit filium nomine Luitolfum, omni uirtute animi et corporis ea etate nulli secundum, filiam quoque nomine Luitgardam,  que nupserat Chuonrado duci. Sepulta est autem in ciuitate Magadeburgensi. Post cuius excessum rex omne studium transfert in filium, factoque testamento, creauit eum regem post se. Ipse autem tener adhuc erat adolescens annorum 16. Rex autem in Gallicam proficiscens expeditionem, festinat intrare regnum Karoli, causa uindicande iniurie amici sui Ludewici. Quod audiens Hugo, legatione missa, iurat per animam patris sui, quod tanta sibi armorum copia esset, quantam rex nunquam uidisset, addiditque contemptum loquendo uane tumideque super Saxonibus, quia imbelles essent, et quia facile posset una potione septem Saxonica tela obsorbere. Ad quod rex famosum satis reddidit responsum, sibi fore tantam multitudinem pilleorum  feninorum, quos ei representari oporteret, quantam nec ipse nec pater suus unquam uideret, et reuera cum esset magnus ualde exercitus, 30 scilicet duarumque legionum, non est inuentus qui fenino non uteretur pilleo, nisi abbas Corbeius cum tribus suis sequacibus. Dimissus igitur Ludewicus occurrit regi, iungiturque cum suis eius exercitui.  Occurrit eis cum magna expeditione et Chuonradus rex Genaunorum, quem Ludewicus etiam uocauit in auxilium. Iuncti ergo pariter Lugdunum adeunt, sed eam locorum asperitate capere non ualentes, Remensem ciuitatem expetunt, ubi nepos Hugonis ducis Hugo contra ius et fas subrogatus erat episcopus, legitimo pontifice adhuc superstite.  Urbem uero armis capientes,  iniustum sacerdotem expellunt legitimumque sedi proprie restituunt. Post tres itaque menses rex Saxoniam cum incolomi exercitu rediit [1424 1Kb] omnibus que armis exquisita sunt Ludewico regi relictis. Hugo autem expertus potentiam regis Saxonumque uirtutem, non passus est eos ultra terminos suos hostiliter intrare, sed anno sequenti in eandem expeditionem regi pergenti occurrit iuxta fluuium quod dicitur Kar, et iuxta imperium regis cum domino suo Ludewico pactum iniit, manus dedit, utilisque perinde mansit.  Concurrentibus autem undique ad regem proceribus, uenit et uir ditissimus Sueuorum dux Herimannus, qui post congratulationis affabilitatem talibus est regem aggressus sermonibus: Non clam domino meo est,  me prediorum latitudine ac pecuniarum immensitate prediuitem absque liberis esse; nec est preter unicam filiam meam paruulam qui mearum rerum heres existat, me decedente. Placeat itaque tibi, domino meo regi, filium tuum Luitolfum michi adoptare in filium, quatinus unice filie mee coniugio copulatus, mearum rerum fiat hereditate magnificus. Placuit regi consilium ducis, et quod poposcit sine dilatione compleuit.  In breui post hec socer moritur, cum ducatu omni possessione derelicta genero. Qui accepta potestate, animum tranquillum quem in puero gessit exuit, armatumque militem in  Italiam ducens, aliquantis ibi urbibus captis et sub custodiam traditis, redit in Franciam.

Eo tempore usurpato imperio regnauit in Longobardia homo ferus et auarus, et qui omnem usticiam pecunia uenderet, Berengarius, qui ad eundem regem Ottonem quondam uenit, Hugonem regem Italie fugiens, benigneque ab eo tractatus, cum multam pecuniam Hugo pro eo dare uellet, non est redditus.   Hic cum postea depulso Hugone regnaret, ueritus uirtutem singularis prudentie regine Adelheidis, a Lothario Hugonis filio relicte, in multis eam afflixit, quo tanti decus splendoris aut extingueret aut certe obscuraret. Hec autem filia fuit Ruodolfi regis Burgundionum, qui et in Italia regnauit, et domne  Berhte regine, Burchardi Alamannorum ducis filie, quam, defuncto Ruodolfo, rex Hugo in coniugium duxit, filiamque illius filio suo Lothario copulauit  . Illo in tempore proficiscitur rex in militiam contra Bolizlauum regem Bemiorum, et cum capienda esset urbs que dicebatur Noua, in qua clausus obsidebatur Bolizlai filius, prudenti rex consilio diremit prelium, ne miles in capiendis hostium spoliis aliquod incideret periculum. Considerata itaque uirtute regis et innumera exercitus multitudine, Bolizlaus, egressus urbe, maluit tante maiestati subiici, quam ultimam perniciem pati. Sub signis igitur stans et regem audiens responsaque reddens, ueniam tandem promeruit. Inde rex plena uictoria gloriosus factus, in Saxoniam  est regressus. Cumque uirtus prefate regine illum non lateret, simulato itinere Romam proficisci statuit. Et ubi Longobardiam intrauit, amorem regine predicte muneribus super se probare temptauit. Quo fideliter experto, in coniugium sibi eam sociauit, et cum ea urbem Papiam, que sedes est regni, obtinuit. Quod uidens filius eius Liutolfus [1425 1Kb] , tristis ab eo discessit; profectusque in Saxoniam, aliquamdiu moratus est in loco consiliis funesto Salaueldon. Rex uero in Italia celebratis iuxta regalem magnificentiam nuptiis, proficiscitur inde cum noui matrimonii claritate, acturus proximum pascha in Saxonia. Persuasus quoque rex Berengarius a Chuonrado duce, cui Papia cum presidio militari relicta erat custodienda, regem subsecutus est in  Germaniam, pacem cum eo facturus et per omnia iussis eius obtemperaturus. Qui regiam ueniens ad urbem, iussus est in hospitio sibi parato manere; neque enim faciem regis per triduum promeruit uidere. Quod egre tulit Chuonradus, qui eum adduxerat, pariterque Luitolfus, filius regis, qui unum cum eo sentiebat. Post hec rex regem alloquitur, et in gratiam regis ac regine susceptus, deditionis sponsionem dat federisque spontanei diem locumque urbem Augustam designat. Ubi cum conuentus fieret, Berengarius manus filii sui Adelberti manibus suis implicans, coram omni exercitu famulatui  regis cum filio se subiugauit, et ita dimissus cum gratia et pace in Italiam remeauit. Ibi mire magnitudinis lapis tonitru ac tempestate iactus de celo, ingens miraculum multis uisentibus prebuit.

 Nati sunt autem regi filii ex serenissima regina, primogenitus Heinricus, secundus Brun, tercius paterni nominis maiestate designatus, quem iam tum post patrem dominum ac patrem sperabat orbis uniuersus, filiam quoque sancte matris eius uocabulo insignitam. Luitolfus autem, filius regis, et Chuonradus [1426 1Kb] , gener ipsius, noua quedam moliuntur contra regem. Quod cum eum non lateret, circa Kalendas Iulii moto exercitu contra eos, obuias urbes partis aduerse aut armis aut deditione cepit, quousque Mogontiam perueniret,  quam filius iam cum exercitu intrauit, patremque, dictu miserabile! armatus exspectauit. Ibi plus quam ciuile omnique calamitate acerbius bellum ceptum est, machine multe muris admote, sed ab urbanis destructe sunt uel incense; crebre ante portas pugne; raro forinsecus stationes fuse. Cunctando enim res uariabant, dum dominatorem regni foris, intus successorem timebant. Obsidio itaque dum sexaginta ferme dies excederet, sermo fit de pace; unde datur obses in urbem consobrinus regis Ekbertus, quo liber in castra illis pateret accessus. Filius cum genero castra ingressi, regalibus uestigiis prosternuntur, spondentes pro scelere omnia se passuros, ut auxiliarii tantum amici nichil mali paterentur. Rex autem non inueniens quomodo meritas  penas filio inferret, fautores insidiarum expostulat. Illi autem iuramentis uicariis obligati et quodammodo arte antiqui hostis constricti, hoc omnino negabant, sicque infecta re in urbem rediebant. Ekbertus autem, qui obses datus erat in urbem, suasibilibus uerbis regi fit aduersus, cum et antea propter correptiones eius illi fuisset iratus. Sequenti igitur nocte Baioarii comites Heinrici fratris regis, relicto eo, iuncti sunt Luitolfo, cum quibus ipse pergens, urbem regiam Ratisponam cepit cum ceteris in ea regione munitissimis, omnemque pecuniam ducis Heinrici suis militibus diuisit, coniugem eius cum filiis et amicis non solum urbe sed et regione excedere cegit. Hec omnia fiebant consilio  Arnolfi iunioris fratrumque suorum, eo quod ipse Heinricus paternum haberet ducatum. Rex uero filium subsequens, urbem Ratisponam obsidione circumdedit; sed cum multitudo machinas urbi applicari non sineret, satis dure interdum ab utrisque pugnatum est pro muris. Urbani crebris attriti preliis, fame quoque periclitari ceperunt. Unde Luitolfus urbe egressus cum principalibus uiris, pacem postulat, sed non impetrat, quia patri obedientiam negat. Reuersus uero in urbem, portam orientalem obsidentem armis temptat Geronem, tot uictoriis quot preliis clarum. A tercia igitur hora usque in nonam cum acriter pugnaretur ante portam  urbis, equo cadente, ascensor Arnolfus armis exutus ilicoque telis perfossus occubuit. Post biduum a muliere, famem urbis fugiente, mors illius notificatur, dum antea nesciretur. Cuius morte urbani satis consternati, iam de pace tractabant. Proinde interuentu principum Luitolfus iterum de urbe progressus, dum mense integro et dimidio obsideretur, pacem obtinuit usque ad condictum diem, dum de his causis diiudicaretur; locusque concilii apud Friteslari notabatur. Rex inde in patriam reuersus est, Heinricus uero Nouam urbem obtinuit; Ratispona proxima nocte pene tota exusta est. Post hec exercitandi gratia cum rex uenationem ageret in loco qui dicitur Sweldon, filius patri nudatis plantis prosternitur, intima tactus penitentia,  patris primum, deinde omnium presentium mouebat lacrimas. Amore itaque paterno susceptus in gratiam, spondet se obtemperaturum omni paterne uoluntati. Interea summus pontifex Fridericus egrotare nunciatur; quapropter regis placitum modice differtur. Defuncto pontifice, uniuersalis conuentus populi celebratur; Mogontia post annum et dimidium cum omni Francia regi traditur; filius et gener in gratiam suscepti sunt, qua et in finem fideliter usi sunt.

Rex ingressus Saxoniam circa Kalendas Iul. obuios habuit legatos Ungariorum, tanquam ob antiquam fidem et gratiam eum uisitantes, reuera autem, ut quibusdam uidebatur, euentum belli ciuilis considerantes. Quos cum secum aliquantis diebus  retinuisset et aliquibus munusculis donatos in pace remisisset, audiuit a nunciis fratris, ducis scilicet Baioariorum: Quia ecce Ungarii diffusi inuadunt terminos tuos, statuuntque tecum inire pugnam. His rex auditis, quasi nichil laboris preterito anno tolerasset, cepit ire contra hostes, sumptis secum paucis ammodum ex Saxonibus, eo quod iam bellum Sclauonicum urgeret. Castris igitur positis in Auguste urbis confiniis, exercitus Francorum et Baioariorum ei occurrit; cum ualido quoque uenit equitatu in castra dux Chuonradus; cuius aduentu milites erecti, iam optabant non differri certamen. Erat enim dux idem natura audacis animi, et quod rarum est audacibus, bonus consilio, et dum pedes  et dum eques iret in hostem, bellator intolerabilis, domi ac militia karus sociis. Igitur ab utriusque exercitus latrocinantibus agminibus notificabatur non longe ab inuicem fore uterque exercitus. Ieiunio itaque in castris predicato, iussum est omnes ad bellum paratos esse in crastino. Primo diluculo surgentes, pace data et accepta, operaque sua primum duci, deinde ab uno quoque alteri cum sacramento promissa, erectis signis, numero quasi octo legiones procedunt e castris. Ducitur exercitus per aspera et difficilia loca, ne daretur hostibus copia turbandi sagittis agmina, quibus utuntur acerrime, arbustis ea protegentibus. Primam et secundam et  terciam legionem direxerunt Baioarii, quibus prefuerunt prefecti ducis Heinrici; nam et ipse bello aberat, eo quod ualitudine corporis laborasset, qua et mortuus est. Quartam legionem ordinauerunt Franci, quorum rector ac procurator erat dux Chuonradus.  In quinta, que erat maxima, et que dicebatur regia, ipse princeps erat, uallatus lectis ex omnibus militum milibus alacrique iuuentute, coramque eo angelus---sic enim uocabatur uexillum eius---denso agmine circumseptus. Sextam et septimam legionem constituerunt Sueui, quibus prefuit Burchardus, cui nupserat filia fratris regis. In octaua erant Bemii electi milites mille, armis potius instructi quam fortuna; in qua et sarcine omnes ac impedimenta queque, quasi ipsa esset tutissima  que et nouissima. Sed aliter res acta est. Nam Ungarii nichil cunctantes [1427 1Kb] Licum fluuium, qui Lehc dicitur, transierunt, circuientesque [1428 1Kb] exercitum, extremam legionem sagittis lacessere ceperunt, et impetu cum ingenti uociferatione facto, aliis cesis, aliis captis, sarcinis omnibus potiti, ceteros legionis illius armatos fugere compulerunt. Similiter septimam ac sextam aggressi, plurimis ex eis fusis, in fugam uerterunt. Rex autem cum aduertisset, bellum ex aduerso pretendi, sed post tergum nouissima agmina periclitari, misit illuc ducem Chuonradum cum quarta legione; qui ueniens captiuos eripuit, predam excussit, latrocinantiaque hostium agmina perturbauit. Fusis latrocinantibus undique aduersariorum agminibus, dux ad regem reuertitur signis  uictricibus, mirumque in modum cunctantibus ueteranis militibus, gloria uictorie assuetis, cum nouo milite et fere bellandi ignaro triumphum peregit. Totum igitur pondus prelii iam ex aduerso esse rex conspiciens, exhortationis gratia suos allocutus est, monens eos antiquarum uictoriarum et rerum sedulo bene gestarum, et ut modo in patria non cederent, qui sepius et in aliena uictores existerent; et postquam huiusmodi uerba plurima dedit, ad ultimum intulit: Plura loquerer, milites mei, si nossem uerbis uirtutem uel audaciam animis uestris augeri, modo melius gladiis quam linguis incipiamus. His dictis, arrepto clipeo ac sacra lancea, ipse primus equum uertit in hostes, fortissimi militis ac optimi imperatoris officium gerens. Hostium audaciores  primum restiterunt, deinde ut socios terga uertere uiderunt, obstupefacti nostrisque intermixti, extincti sunt. Ceterorum uero alii equis fatigatis uillas proximas intrant, circumfusique armatis, cum menibus pariter concremantur, alii flumen contiguum transnatantes, dum ripa ulterior ascendentes non sustinet, flumine obuoluuntur et pereunt. Chuonraradus autem dux fortiter pugnans, animi feruore et solis ardore, qui eo die nimius erat, estuauit, uinculisque lorice solutis, dum auram captauit, uulnere sagitte in aduerso gutturis defixe cecidit. Cuius corpus imperio regis honorifice collectum, transportatur  Wormaciam, ibique sepelitur cum fletu et planctu omnium Francorum. Ipsa uero die belli inuasa sunt castra, et captiui omnes erepti, secundo autem die ac tercio a uicinis urbibus reliqua multitudo in tantum consumpta est, ut nullus aut rarus euaderet. Tres duces gentis Ungarice capti ducique Heinrico presentati, mala morte, ut digni erant, multati sunt; suspendio namque crepuerunt. Triumpho celebri rex factus gloriosus, ab exercitu pater patrie ac imperator est appellatus. Decretis proinde honoribus et dignis laudibus summe diuinitati per singulas ecclesias, hoc idem sancte matri sue per nuncios demandans, cum tripudio ac summa leticia Saxoniam reuertitur, et a populo suo libentissime suscipitur. Neque enim tanta uictoria quisquam regum  intra ducentos annos ante eum letatus est.

Rebus igitur rite compositis, per omnem Franciam Saxoniamque et uicinas circumquaque gentes, Romam proficisci statuens, Longobardiam perrexit. Ubi qualiter regem Longobardorum Berengarium, multa mala cum filio suo Adelberto ecclesiis Dei inferentem, duobus annis obsederit, captumque cum coniuge et filiis in exilium miserit, Romanos duobus preliis uicerit, duces Beneuentorum subiecerit, Grecos in Calabria et Apulia superauerit, terra Saxonica uenas argenti aperuerit, imperium cum filio sibi equiuoco quam magnifice dilatauerit, maioris est operis, ideoque conscribi non ualet a nobis.  Hoc tantum breuiter notandum, quod a Iohanne papa litteris suppliciter exoratus,  quatinus pro amore Dei sanctorumque apostolorum Petri et Pauli sanctam Romanam ecclesiam ex faucibus Berengarii suorumque liberaret, aliorumque multorum episcoporum alteriusque ordinis et laicorum questibus motus, filium suum Ottonem contra morem priorum in puerilibus annis regem constituens, in Saxonia dereliquit, ipse collectis copiis Italiam percitus uenit, Berengarium cum uxore sua Willa et filio Adelberto captiuos Babenberg in exilium misit, ubi et idem Beringarius defunctus et sepultus est; ipse uero Romam ueniens, mirifico apparatu susceptus, et ab eodem apostolico Iohanne imperiali unctione et benedictione sublimatus, imperator et augustus est appellatus. Aliquanto autem tempore in partibus illis commoratus, filium  suum Ottonem ad se uenire fecit; qui et in natali Domini coronam regni ab apostolico accepit. Missa etiam legatione Constantinopolim, filiam imperatoris Theophanu nomine inde accepit, quam, celebratis in Italia nuptiis, eidem filio suo coniunxit .

 Post hec regressus de Italia imperator Otto cum filio rege [* 1Kb] , Galliam ingressus est, inde Germaniam transiturus et proximum pascha Quitilingaburg celebraturus. Manens autem ibi decem et septem diebus, descendit inde, ascensionem Domini apud Meresburg celebraturus. Tercia uero  feria ante pentecosten uenit ad locum qui dicitur Mimilewa. Proxima nocte transacta, hora constituta letus ad mensam consedit, uenienteque tempore uespertinis laudibus interfuit, sed peracto cantu euangelii, estuari ac fatigari iam cepit. Quod cum intellexissent principes circumstantes, imposuerunt eum sedili. Inclinantem autem caput, quasi iam defecisset, refocilauerunt eum, expetitoque sacramento dominico et accepto, sine gemitu cum magna tranquillitate spiritum reddidit Domino, Non. Mai, quarta feria ante pentecosten. Inde transportatur in cubiculum, et cum iam esset sero, transitus eius nunciatur populo. Cuius corpus cum magnis lugentum exsequiis a filio, rege iam facto [** 1Kb] , translatum est in ciuitatem quam ipse construxit uocabulo Magadeburg,  ibique honorifice tumulatum est.

Anni Ottonis Magni.

1.  Huius anno primo, qui est a Dominica incarnatione 937us, Ungarii [* 1Kb] Franciam et Alamanniam et Galliam usque oceanum Burgundiamque deuastantes, per Italiam redierunt.---Monasteria sancti Galli et sancti Bonifacii cremantur.---Ruodolfus rex Burgundie et Arnolfus dux Noricorum obierunt.

2. A. D. 938. Heinricus [* 1Kb] , frater Ottonis regis, ab  Eberhardo comite comprehenditur.

3. A. D. 939. Otto [* 1Kb] rex, cum fratre Heinrico et Gisilberto Eberhardoque pugnantibus militibus suis, uictoriam reportat.

Ab inicio anni 4900.

4. A. D. 940. Rege in partibus Alsacie castellum Brisahc obsidente, episcopi quidam, noctu relictis tentoriis, subtraxerunt se. Eberhardus [1429 1Kb] comes ab Utone [1430 1Kb] et Chuonrado iuxta Rhenum occisus est, Giselbertus dux in aqua suffocatur. [* 1Kb] ---Burghardus Wirciburgensis episcopus obiit.

 5. A. D. 941. Otto [* 1Kb] rex Gallias petiit.

6. A. D. 942. Otto * 1Kb] et Ludewicus reges pacificantur.

7. A. D. 943. [* 1Kb]

8. A. D. 944. Ungarii [* 1Kb] cum Baioariis pugnant et uincuntur.

 9. A. D. 945. [* 1Kb]

10. A. D. 946. [* 1Kb]

11. A. D. 947. Bertholfus [* 1Kb] dux Baioariorum, frater Arnulfi ducis, moritur, et Heinrico fratri regis ducatus committitur.---Edith [1432 1Kb] regina obiit.

 12. A. D. 948. [* 1Kb]

13. A. D. 949. Herimannus [1433 1Kb] dux Alamannorum moritur; pro quo Luitolfus, filius regis Ottonis, dux constituitur. [* 1Kb]

14. A. D. 950. Otto [* 1Kb] rex Italiam petiit, eamque sibi subiecit; rediensque, Papiam Chuonrado [1434 1Kb] duci Lothariorum tuendam commisit.

15. A. D. 951. Berenger rex Longobardorum, Chuonrado suadente, apud Augustam cum filio suo Adelberto ad deditionem uenit, factusque miles regis, remissus est in regnum cum pace. [* 1Kb]

 16. A. D. 952. Otto rex Italiam intrauit causa Adelheide regine, ipsaque accepta uxore, nuptias celebrauit Papie.

17. A. D. 953. Luitolfus dux [* 1Kb] patri rebellat et dux Chuonradus cum eo.

18. A. D. 954. Ungarii [* 1Kb] Italiam petunt, Noricam et Franciam.

19. A. D. 955. Ungarii [* 1Kb] totam Baioariam depopulantes, iuxta Augustam Alamannie urbem ab Ottone  rege pugna uicti, immensa cede necantur.

20. A. D. 956. Luitolfus [* 1Kb] dux Italiam hostiliter intrauit.

21. A. D. 957. Luitolfus [* 1Kb] Adelbertum uincit, et ipse eodem anno moritur.

 22. A. D. 958. Cruces in uestibus hominum apparuerunt. [* 1Kb]

24. A. D. 960. Poppo Wirciburgensis episcopus obiit. [* 1Kb]

26. A. D. 962. Otto [1435 1Kb] rogatu Iohannis pape et querimonia multorum de Berengario et filio proclamantium, Romam tendit [* 1Kb] , ibique imperator ab eodem papa [** 1Kb] factus, Berengarium capit, et cum coniuge sua Willa nomine ad castellum Babenberg misit, ubi et presentem uitam clausit.

 27. A. D. 963. Otto imperator natale Domini Papie agit. [* 1Kb]

28. A. D. 964. Otto [* 1Kb] imperator natale Domini Rome moratur; ubi et filius eius Otto coronatur.

31. A. D. 967. [* 1Kb] Otto imperator de Italia redit.

 32. A. D. 968. [* 1Kb] . [*1 1Kb]

33. A. D. 969. Mathildis [* 1Kb] , mater imperatoris, obiit.

34. A. D. 970. [* 1Kb]

35. A. D. 971. Signum quoddam ignei coloris in celo apparet. [* 1Kb]

 36. A. D. 972. [* 1Kb]

37. A. D. 973. [* 1Kb]

38. A. D. 974. [* 1Kb] Otto imperator obiit Non. Mai. Eodem anno sanctus Oudalricus migrauit, anno episcopatus sui Post 1436 1Kb] Iohannem papam Benedictus  ordinatur 122us, post quem item Benedictus 123us.

Anni Ottonis secundi.

1. Anno [* 1Kb] Dominice incarnationis 975. ab Urbe autem condita 1726. Otto secundus, Magni [1438 1Kb] filius 82o loco ab Augusto, regnare cepit, et annis 9  regnauit.  Hic uiuente patre in regnum electus Romeque ab apostolico regni corona decoratus, mox ut pater defunctus est, ab omnibus qui aderant denuo eligitur, et in regni sede locatur.

3. A. D. 977. [* 1Kb]

 4. A. D. 978. [* 1Kb]

5. A. D. 979. [* 1Kb]

6. A. D. 980. [* 1Kb]

7. A. D. 981. [* 1Kb] . [*1 1Kb]

 8.  A. D. 982. Otto [* 1Kb] imperator, apud Calabriam occiso a Grecis exercitu, de naui exiliens, natatibus aufugit. [*2 1Kb]

9. A. D. 983 [1439 1Kb] [* 1Kb] Otto imperator Rome moritur 6. Idus Decembris, ibique sepelitur.---Poppo [1440 1Kb] iunior Wirciburgensis episcopus obiit.
[* 1Kb]

 Anni Ottonis tercii

1. Anno Dominice incarnationis 984. * 1Kb] ab Urbe condita 1735. Otto tercius, Ottonis secundi filius, ammodum puer, 83o loco ab Augusto, Romanum imperium suscepit, et annis 17 regnauit.

 2. A. D. 985. [* 1Kb]

3. A. D. 986 [* 1Kb] .

4. A. D. 987. [* 1Kb]

5. A. D. 988. Fames [* 1Kb] magna facta est.

 6. A. D. 989. [* 1Kb] Hugo Wirciburgensis episcopus obiit.

7. A. D. 990. [* 1Kb]

8. A. D. 991. * 1Kb]

 9. A. D. 992. * 1Kb]

10. A. D. 993. [* 1Kb]

 11. A. D. 994. Sanctus Adelbertus, episcopus de Praga ciuitate, a Prucis martyrio coronatur [* 1Kb] .---Berenwardus [1443 1Kb] episcopus Wirciburgensis obiit.

12. A. D. 995.

14. A. D. 997. Chuonradus [* 1Kb] dux obiit. [*1 1Kb]

16. A. D. 999. [* 1Kb]

 17. A. D. millesimo. [* 2Kb]

Anno [1444 1Kb] regni sui 18o Otto imperator tercius obiit 5 Kal. Febr., eo uidelicet anno qui ab incarnatione Domini inscribitur millesimus primus. Cuius intestina Auguste, reliquum corpus Aquisgrani sepelitur.

 Anni Heinrici secundi.

1. Anno Dominice incarnationis 1001, ab Urbe autem condita 1752, Heinricus secundus, primum dux Baioarie, deinde, Ottone tercio absque filiis defuncto, in regni prouectus culmine, 84o [1445 1Kb] loco  ab Augusto, regnum accepit, et annis 23 ac mensibus 5 regnauit, 12 annis sub nomine regis, 11 dignitate et nomine imperatoris. Hic in regni sede sublimatus, cum Heinricum marchionem aliosque in inicio regni sui sibi resistentes superasset, Italiam et Bemiam ac Bolizlaum cum omni gente Sclauorum subiugasset, data sibi requie a Domino, considerans se filios non habiturum, quippe qui, ut multi testantur, consortem regni Cunigundam nunquam cognouit sed ut sororem dilexit, Dominum bonorum omnium datorem habere delegit heredem,  sextoque regni sui anno sapienti [1446 1Kb] consilio episcopatum Babenberg in honore sancti Petri sanctique Georgii constituit, locumque ipsum prediorum diuitiis et omni ornatus decore, ut inpresentiarum cernitur, copiosissime ditauit  . In meridiana quoque parte ciuitatis monasterium in honore sancti Stephani protomartyris sub ordine canonico construens, ex altera uero, hoc est aquilonari, aliud monasterium sub monachili regula in honore sancti Michahelis archangeli sanctique Benedicti abbatis constituens, sibi sueque ciuitati supra petram apostolice firmitatis fundate, muroque et propugnaculis meritorum sancti Georgii ceterorumque sanctorum munite ac exornate, contra incentiuos uitiorum iactatus turrim fortitudinis in Stephano,  et contra refrigerantes flatus illius, qui in aquilone, unde malum omne pandetur, sedem ponere disposuit, refugium certum in angelico preparauit presidio  , ut a dextris et a sinistris iusticie armis uallate in nullo sufficiat insidiator preualere. Aliis quoque sanctorum locis per regni latitudinem non minus, prout opus erat, munificentie sue impertiuit largitatem, quedam dilapsa iam in melius restituens, quibusdam que minus subpetebant adiiciens. Regis autem frater erat Brun, Augustensis sedis episcopus, qui felicibus fratris actibus inuidens, multas ei aduersitatum iniurias in quantum potuit inferebat, et [* 1Kb] ubi per se non poterat, inferentibus se adiungebat, uel alios ad inferendas exhortando, stimulos eis incitationis subigebat. Cui  frater non solum talionem non reddidit, uerum etiam fraterna [** 1Kb] instructus dilectione, omnia dissimulando et patienter sustinendo, illum bono uincere satagebat. Horum sororem, bone memorie feminam, Giselam [1447 1Kb] , rex Ungariorum qui [*** 1Kb] Stephanus dicebatur in coniugium expetiuit, sed eam [1448 1Kb] ducere non promeruit, donec se christiane religionis rudimenta et sacri baptismatis sacramenta cum omni gente sua suscepturum promisit. Quam pollicitationem ubi rebus perfecit, religiosus Deoque deuotus postea in exsecutione bonorum operum permansit; quod diuina pietas post mortem eius euidentibus indiciis, ad sepulturam eius factis signorum miraculis, demonstrauit.---Rex [**** 1Kb] autem Heinricus,  postquam bone opinionis odorem longe lateque redolere fecerat locumque sibi dilectum cum ceteris monasteriis ditando et ornando et excolendo ad perfectum adduxerat, diuina uocatione uiam uniuerse carnis ingressus, Deo reddidit animam feliciter, ut credimus, 3. Idus Iulii, anno regni sui 24o, imperii autem 11o, uite uero 52o, sepultusque est Babenberg  in epyscopio a se facto, in sancti Petri apostoli monasterio.

2.  A. D. 1002. Heinricus rex Heinricum marchionem et alios sibi resistentes cum exercitu petit.

3. A. D. 1003. Heinricus rex Italiam, Bemiam, Bolizlaum ducem cum omni Sclauorum gente subiugauit.

4. A. D. 1004. Fames [* 1Kb] magna 1449 1Kb] facta est [** 1Kb] .

 5. A. D. 1005 * 1Kb] .

6. A. D. 1006. [* 1Kb] Epyscopium Babenberg a rege Heinrico constituitur, et Eberhardus ibi episcopus preficitur.

 7. A. D. 1007 [* 1Kb] .

8. A. D. 1008. Brun, episcopus ex monacho, a Prucis multis suppliciis afflictus, et manibus pedibusque abscisis, postremo capite plexus, celos petiit.---Eberhardus * 1Kb] episcopus ordinatur.

10. A. D. 1010 [* 1Kb] .

 11. A. D. 1011 [* 1Kb] .

 13. A. D. 1013. * 1Kb] Heinricus Rome imperiali benedictione coronatur a Benedicto papa [*2 1Kb] .

14. A. D. 1014. [* 1Kb] Ernest dux in uenatu occiditur.

 15. A. D. 1015 [* 1Kb] .

16. A. D. 1016. Heinricus [* 1Kb] Wirciburgensis episcopus obiit.

17. A. D. 1017 [* 1Kb] .

 18. A. D. 1018 [* 1Kb] .

19. A. D. 1019. Benedictus papa Babenberg ueniens, ecclesiam sancti Stephani dedicauit [* 1Kb] .---Eodem anno Werenherus Argentine episcopus cum Alamannis contra Burgundiones pugnauit et uicit.

 20. A. D. 1020. Terremotus magnus factus est 4 Idus Mai, feria [1454 1Kb] 5. [* 1Kb] Eo anno Heribertus Coloniensis archiepiscopus obiit. Cui Piligrinus successit.

21. A. D. 1021. indictione 5. * 1Kb] 4. Non. Nouembr. feria 5, anno regni gloriosi imperatoris Heinrici secundi 21. imperii autem nono, ipso presidente ac disponente, Eberhardus, primus ecclesie Babenbergensis episcopus, ordinationis sue anno 13o dedicauit ecclesiam sancti Michahelis in monte, in honorem eiusdem sancti archangeli sanctique Benedicti abbatis. Huic igitur consecrationi interfuerunt  episcopi multi, scilicet Aribo Mogontinus, qui altare sancti Martini dedicauit, Piligrinus Coloniensis, qui altare sancti Petri consecrauit, cum aliis multis. Eundem autem locum inhabitare cepit primus pater eiusdem monasterii Rato, anno Domini incarnationis 1015 1456 1Kb] , eodemque anno fundamenta ipsius monasterii locata sunt, et secundo anno Heinrici abbatis secundi templum ipsum dedicatum est.

22.  A. D. 1022. Heinricus imperator Nouam Troiam deditione cepit, et mortalitas magna in exercitu facta est. Gebehardus Ratisponensis episcopus obiit; pro quo item Gebehardus ordinatur.

 23. A. D. 1023. [*1 1Kb]

24. A. D. 1024. [* 1Kb] Heinricus imperator secundus migrauit. [*2 1Kb]
 [Figure: [Stemma] 6Kb]

Luitolfus dux Saxonie  .

Brun dux, a Danis occisus.

Otto dux Saxonie.

Heinricus rex.

Baba.

Heinricus dux Baioarie. Heinricus dux Baioarie. Heinricus Babenbergensis dux Baioarie, postea imperator. Cuius uxor Cunigunt 1458 1Kb] absque filiis obiit.

Otto Magnus imperator. Otto imperator. Otto imperator.

Adelbertus quem Ludewicus decollauit.

 Anni [1459 1Kb] Chuonardi II.

Anno Dominice incarnationis 1025, ab Urbe condita 1776, Chuonradus, ex regni primoribus unus, sed regno antea per rebellationem aduersus, principibus pro eius electione dissidentibus, Aribone autem Mogontino archiepiscopo et Eberhardo Babenbergensi presule sibi fauentibus, 85o [1460 1Kb] loco ab Augusto, regnum suscepit, et annis 15 regnauit. Sublimatus autem in regni sede, consilio Brunonis episcopi Augustensis, fratris Heinrici imperatoris, qui semper, ut supra dictum est, felicibus eius inuidebat actibus, Babenbergensem epyscopatum meditabatur destruere, quia idem Brun episcopus promisit regine Gisele, omnia predia hereditario iure ad se pertinentia filio eius Heinrico contradere. Locus  igitur et tempus conuentui statuitur, ubi hec res ad certum perducatur. Nocte uero, que diem precesserat in qua hec uentilanda erant, Eberhardus episcopus ad tentorium predicti Brunonis clam accessit, lectoque eius assidens, multa super hac monendo, obsecrando, memoriam fratris animo inculcando, cum eodem sollicitus egit. Qui ubi iam multa noctis hora transacta recesserat, et episcopum pro auditis sollicitatum somnus obpresserat, uisus est ei frater suus imperator Heinricus lecto suo asstare, faciemque suam barba ex una parte depilata turpatam obiectare. Cui super hac re stupido et ammiranti, ac quis tam temerarios ausus in eum presumeret interroganti: Tu, ait, hec fecisti, qui me et sanctos Dei, quos rebus a Deo michi concessis dotaui,  despoliare disposuisti. Caue iam ulterius super hac temeritate, ne incepta luas magna infelicitate. Ad hec ille expergefactus, ac de uisione non parum perterritus, membrorum quoque horrore ac tremore non leniter est attactus. Mane autem facto, cum diu exspectatus ad conuentum procerum non ueniret, regina pro filio sollicita, nunciis missis obnixe rogauit, ut adueniens promissa perficeret. Ille uero affirmabat, se tanta infirmitate grauari, ut nec de lecto surgere nec pedem posset quoquam mouere. Cumque rogaretur, ut se in lecto ad conuentum deportari pateretur, quo uel sic promissio perficeretur,  omnino abdicauit, seque in Deum et in sanctos eius et in fratrem suum peccasse, libera tandem uoce proclamauit. Sic itaque diuina pietas per merita famuli sui, ne spe, quam in se posuit, fraudaretur, omnia illius praue conspirationis machinamenta repressit, idque quod ab eo bene ceptum est confirmando, semper exinde ad meliora prouexit [* 1Kb] .---Secundo igitur regni sui anno Chuonradus rex filium suum Heinricum regem fecit, et ipse Romam pergens, imperialem benedictionem accepit. Post hec Knuth, regis Danorum, filiam, nomine Cunigundam, filio suo coniunxit, seque ad bene agendum studiosius accinxit. In proprio quippe castello Lintburg dicto, ad alios usus quondam sibi grato, monasterium construxit, prediorumque copia illud ditans,  monachorum congregationem sub abbatis prouisione illuc introduxit  ; Spirense quoque epyscopium prouehere statuens, sed uiuendi meta eo usque non pertingens, filio suo Heinrico sue uoluntatis effectum commisit, quem ipse magnifice cepit, sed filius eius item Heinricus magnificentius perfecit.

1.  Primo itaque Chuonradi regis anno dissensio magna contra eum in regno tumultuatur, sed diuinitus cito sedatur.

2. A. D. 1026. Heinricus, Chuonradi regis filius, rex efficitur; Chuonradus uero Romam tendens, imperiali  benedictione prouehitur.

3. A. D. 1027. Brun Augustensis episcopus et Welefo comes predas et incendia inter se conficiunt.

4. A. D. 1028. Ernest dux Alamannorum et Welefo comes Chuonrado imperatori ad deditionem ueniunt.

5. A. D. 1029. Brun Augustensis episcopus obiit; cui Eberhardus successit.

6. A. D. 1030. Chuonradus imperator Stephanum Pannonie regem cum exercitu petit. Interea in Alamannia  Ernest dux et Werinherus comes cum aliis multis occiduntur, 16 Kal. Sept.

7. A. D. 1031. Stephanus rex per legatos cum imperatore pacificatur.

8. A. D. 1032. [* 1Kb] Ruodolfus rex Burgundie moriens, diadema suum Chuonrado imperatori misit.

9. A. D. 1033. Meginhardus episcopus Wirciburgensis obiit. Chuonradus imperator in hieme Burgundiam petit. Eclypsis solis facta est 3 Kalend. Iulii, hora 1465 1Kb] sexta.

10. A. D. 1034. Imperator Franciam petit contra  Outonem. Item [1466 1Kb] Burgundiam uastat.

11. A. D. 1035. Wirbinam castellum, in confinio Saxonie positum, pagani qui Liutici dicuntur obtinent, multis ex christianis occisis et captis. Quos imperator cum exercitu petit.

12. A. D. 1036. Gebehardus secundus Ratispone episcopus obiit; pro quo item Gebehardus tercius successit.---Heinrico, imperatoris filio, Knuth regis Danorum filia coniungitur.---Luitici tributarii facti sunt imperatori.---Piligrinus Coloniensis archiepiscopus moritur; pro quo Herimannus ordinatur.

13. A. D. 1037. Chuonradus imperator Italiam cum exercitu petit, et Mediolanensem episcopum in custodiam mittit; qui fuga lapsus imperatori rebellat.---Outo  princeps Karolingorum a Gozelone Lothariorum duce pugna uictus, fugiensque a quodam milite occiditur.

14. A. D. 1038. Stephanus Ungariorum rex religiosus obiit.

15. A. D. 1039. Chunigunt imperatrix, mater pauperum, diues ipsa, diuitem migrauit ad Christum 5 Non. Martii.---Herimannus dux Alamannorum, filius Gisile imperatricis, obiit. Chuonradus imperator obiit 2 Non. Iunii, et sepultus est Spire. Reginboldus Spirensis episcopus obiit 3 Idus Octobr.---Eclypsis solis facta est 11 Kal. Septembris.

Anni ab initio 5000.

Anni Heinrici tercii.

 1. Anno Dominice incarnationis millesimo quadragesimo, ab Urbe autem condita 1791, Heinricus tercius, Chuonradi imperatoris filius, iam dudum patre uiuente rex constitutus, 86o [1467 1Kb] loco ab Augusto, patri successit, et 17 annis regnauit. Eberhardus [1468 1Kb] primus Babenbergensis episcopus obiit.

2.  A. D. 1041. Heinricus rex ducem Pemie Fratizlaum bello petiit; sed multis proceribus et militibus in prestructione silue citra ultraque occisis uel captis, nil memoria dignum efficere potuit.---Petrus  quoque Ungariorum rex eidem duci contra regem auxilia misit.

3. A. D. 1042. Ungarii quendam Ouonem sibi regem fecerunt, et Petrum regem suum expulerunt. Qui profugus et exsul, Heinrici regis, cui priori anno rebellauit, gratiam querit et inuenit.---Heinricus rex Bemiam ingressus, igne predaque cuncta deuastat, et rebellem ducem obsides dare ipsumque post se Ratisponam ad deditionem humillimam uenire sibique iureiurando fidelitatem ac seruicium confirmare coartat.---Ouo rex Ungariorum, ob susceptum a rege Heinrico Petrum a se expulsum, fines Baioarie predis depopulatur; sed magna pars exercitus eius ab Adelberone marchione deletur.

4. A. D. 1043 Heinricus rex Pannoniam ingressus,  duas populosissimas ciuitates euertit, plures deditione sibi subiecit.---Gisela imperatrix obiit 16 Kal. Mart. et sepelitur Spire.

5. A. D. 1044. Heinricus rex iterum Pannoniam inuadens, satisfactionem et obsides ac munera pacisque confirmationem per iusiurandum accipiens, discessit; indeque reuersus, synodo Constantiensi affuit, ubi cunctis in se delinquentibus debita dimisit, omnibusque inimiciciis destructis, pacem hactenus inauditam tam in tota Sueuia quam in aliis regni sui prouinciis per edictum regie censure confirmauit. Dein Agnetem, Willihelmi Pictauiensis principis filiam, apud Mogontiam ungi faciens in reginam, regalibus sibi nuptiis apud Ingelenheim  copulauit; unde infinitam histrionum et ioculatorum multitudinem non solum muneribus, sed etiam cibo potuque uacuam et merentem abire permisit.---Luitpoldus marchio, Adelberti filius, maxima Ungariorum clades, immature obiit.---Pestis pecudum maxima, hiems dura fuit et niuosa.

6. A. D. 1045. Brun Wirciburgensis episcopus obiit 6 Kal. Iunii. Pro quo Adelbero ordinatur.---Heinricus rex tercio Pannoniam ingressus, Deique fauente clementia uictor effectus, Ouonem cum uxore et filiis ac cognatis, quibus locus fugiendi erat, effugabat, Petrum restituit in regnum, subditoque sibi Ungariorum regno, cum honore summo reuertitur.---Gotefridus dux Lothariorum Heinrico regi rebellans, ad deditionem coactus, in castello  Gibichenstein usque ad dignam satisfactionem custodie mancipatur. [*1 1Kb]

7. A. D. 1046. Heinricus rex Italiam ingressus, a Romanis pacifice suscipitur; papas tres non digne constitutos synodaliter deposuit, et Suidegerum, Babenbergensis ecclesie secundum episcopum, papam constituit; a quo ipse et coniunx eius Agnes in  sancto dominici natalis die benedictione imperiali sublimantur. Imperatrix uero Agnes inde reuertens, apud Rauennam genuit filiam; imperator autem per Apuliam multasque prouincias feliciter ducens exercitum, cum honore magno reuertitur. Suidegerus [1469 1Kb] papa obiit 7 Idus Octobr.; pro quo Poppo, patriarcha Aquileiensis, ordinatur.

8. A. D. 1047. Petrus Ungariorum rex a quodam tyranno Pannonico captus et cecatus est; ille uero qui cum expulerat regnare cepit.

9. A. D. 1048. Poppo papa [* 1Kb] obiit, necdum completo anno ex quo constitutus est; pro quo Brun [*2 1Kb] , qui et Leo postea dictus est, Tullensium episcopus, ordinatur papa. [** 1Kb] Otto dux Sueuorum obiit; pro quo [1470 1Kb] item Otto comes de Swinfurte surrexit. [*3 1Kb]

 10. A. D. 1049. Heinricus imperator anno imperii sui quarto quasdam Gallie partes inuasit contra Gotefridum et Baldewinum duces; quibus ad deditionem coactis, et regno his in partibus pacificato, uictor cum honore reuertitur. Synodus Mogontie habetur; cui interfuerunt Brun apostolicus et Heinricus imperator.

11. A. D. 1050. Ungarii item rebellant. Quibus Gebehardus Ratisponensis episcopus, qui erat imperatoris patruus, obuiam ueniens uice ipsius imperatoris, in fugam conuersos non minima eos cede afflixit; insuper urbem Heimenburg, in marcha positam, edificiis restaurauit et militari custodia muniri fecit, ipseque summa cum pee regressus  est.

12. A. D. 1051. Barto archiepiscopus Mogontinus [* 1Kb] in pace quieuit; cui Luitpoldus Babenbergensis prepositus successit. [** 1Kb] ---Heinricus imperator iterum Pannoniam adiens, diuisa in duas partes multitudine militum, utrimque regionem ipsam siluis et maxime aquarum collectionibus circumseptam occupans, intrauit; sed gens illa durior ceteris cum rege suo dolose agens suaque pariter cum aliis diripiens, fame et siti multisque cladibus lassatum imperatoris exercitum fugiens, euasit. Milites autem  imperatoris, uastata magna parte prouincie, multis insuper inibi occisis, pacifice, licet inacte, ad propria cum imperatore redierunt. [***4 1Kb]

13. A. D. 1052. Imperator iterum Pannoniam petit, et inacte redit, habens secum in comitatu Brunonem apostolice sedis presulem. Qui papa ueniens Ratisponam, reliquias beati Dionisii martyris, de  quibus diu dubitatum est an ibi haberentur, presentibus Parisiorum legatis, perspexit ibique teneri probauit; sanctum quoque Wolfkangum, eiusdem urbis episcopum, de tumulo leuauit; indeque Babenberg cum imperatore transiens, priuilegia eiusdem loci a cancellario suo Friderico, qui sibi postea successit, perspici et coram imperatore populoque pronunciari mandauit, suaque auctoritate illa confirmauit  . Inde [*5 1Kb] simul tendentes in partes Rheno contiguas, proximum natale Domini Wormacie celebrabant.

14. A. D. 1053. Apostolico et imperatore natale  dominicum diuino et regio cultu Wormacie agentibus, missarum celebratione in sancta die peracta ut oportuit ab apostolico, insequenti die Luitpoldum Mogontine sedis archiepiscopum, utpote in sua diocesi precipuum, huic subrogauit officio. Qui peracta processione, et ubi ad hoc uentum est dicta oratione, postquam se in sua sede locauit, quidam ex diaconibus suis, Humbertus nomine, sicut multi ob illius festi uenerationem solent, lectionem decantauit. Quod quidam ex Romanis pape assistentibus uituperantes, et contra papam, quia Romano more non ageretur, obiurgantes, persuaserunt ei, ut ad eundem diaconum mitteret et decantationem interdiceret. Quod cum ille iuuenum more contempneret;  iterum mittendo papa interdixit, qui mox eadem uocis sonoritate qua prius cantauit, legendo decenter lectionem usque ad finem perduxit. Qua finita, papa illum ad se uocauit et quasi pro inobedientie contumacia degradauit. Archiepiscopus uero misit ad illum, ut suum sibi redderet ministrum. Quod ubi papa abnuit, pontifex, ut erat antique discipline, licet egre patienter tamen interim tacendo sustinuit. Perlecto autem euangelio et decantato offertorio ubi sancti sacrificii tempus aduenit, pontifex in sede sua resedit, uere contestans, nec  se nec alium quempiam completurum illud officium, nisi reciperet processionis sue ministrum. Quod ubi apostolicus intellexit, pontifici cessit, reindutumque ministrum continuo remisit. Quo recepto, debito se presul iniunxit officio. Qua in re et pontificis auctoritas et apostolici consideranda est humilitas, dum et ille officii sui dignitatem defendere contendebat, et iste, licet maioris dignitatis, metropolitano tamen in sua diocesi cedendum perpendebat.

Post hec apostolicus Romam rediit, multis eum diuersarum prouinciarum militibus imperiali preceptione et amicorum subuentione comitantibus; et post pascha exercitum ducens per Apuliam, contra Nortmannos, illius terre quondam aduenas, sed  tunc possessionum apostolicarum inuasores et Romani imperii hostes, pugnauit; et infinita utrobique cede peracta, papa cum paucis fugiens absque uictoria regreditur, relictis illic Sueuorum ac Noricorum [1471 1Kb] militibus optimis, et in urbe Beneuentana consedit; ubi tunc Oudalricus, genere Noricus, episcopatum tenuit.

15. A. D. 1054. Religiosus papa Brun, qui et Leo, gloriose uitam finiuit, 13 Kal. Mai, et magnifice sepultus Rome in ecclesia sancti Petri, miraculis claruit.---Cuono [1472 1Kb] dux Noricorum, federatis sibi Ungariis, grauiter rebellat. Item Baldewinus et Gotefridus [*1 1Kb] .

16. A. D. 1055. Leoni pape Gebehardus, qui et  uictor, Eihcstatensis episcopus, successit [* 1Kb] . [*2 1Kb] .---Adelbertus marchio obiit. Fames magna fuit.---Heinricus imperator Italiam cum exercitu petens, omnia in pace disposuit, reuertensque neptem suam Beatricem, matrem Mahthilde, secum duxit, indigne eam tractans propter quasdam insolentias eius, quibus uiuere consueuerat mortuo uiro eius Bonifacio duce.---Welefo dux Carinthiorum obiit.---Chuono, dux antea Noricorum, ab imperatore pro perfidie sue culpa expulsus, in Pannonia male exul obiit.---Arnolfo Spirensi episcopo Chuonradus successit.

 17. A. D. 1056. Herimannus, comes orientalium Francorum, obiit 6 Kal. Febr.---Gebehardus Ratisponensis episcopus, imperatoris Heinrici patruus, hostis occulte pessimus deprehensus et conuictus atque custodie mancipatus, sed misericorditer tractatus,  exilio remittitur et sedi pristine restituitur.---Gotefridus dux ad deditionem uenit.---Magna cedes a Luiticis in christianos facta est; quorum quidam gladio, quidam fugientes in aqua perierunt; inter quos Willehelmus marchio occiditur.---Hisdem temporibus multi diuersarum principes prouinciarum perierunt; fames multas regiones afflixit, egestas et penuria undique preualuit, multaque mala tunc temporis facta sunt.---Heinricus imperator pro his rebus corde tenus dolore compunctus, infirmari cepit, et perductus ad mortem, sapienti usus consilio, ab omnibus quibus potuit ueniam petiit, quibusdam predia que abstulit restituens, cunctis qui contra eum et regnum culpas dampnabiles fecerunt relaxans; filium quoque suum Heinricum Romani  pontificis cunctorumque pontificum et principum regni electione regem constituit. His et aliis, prout uite possibilitas admisit, bene dispositis, 3 Non. Octobr. hanc uitam presentem in Deo finiuit * 1Kb] .---Post cuius obitum, quia filius eius Heinricus adhuc puerulus fuit, domna Agnes imperatrix, mater pueri, regnum sub sua cura aliquamdiu tenuit ac sapienter et strenue rexit, donec principes aliqui inuidia ducti, puerum matri abstulerunt, eamque regimine regni abalienauerunt; quorum numero dominus Anno Coloniensis archiepiscopus se immiscuit, qui puerum in loco qui Werida dicitur  naui imponens, matri abduxit . Quod ille qua intentione fecerit uel qualiter diuino iudicio placuerit, discernere non ualemus; multa tamen incommoda  extunc orta et deinceps aucta, certum tenemus. Nam perinde dissensiones in regno, ecclesie perturbatio, monasteriorum destructio, clericatus despectio, totius iusticie ac religionis conculcatio et cepit et permanet. Ipsa [** 1Kb] uero imperatrix rerum permutationes considerans, Italiam se contulit , et apud monasterium quod Fruteria dicitur, religiosam uitam aliquanto tempore duxit; postea Rome defuncta et in ecclesia sancte Petronelle honorifice est sepulta.

 Anni Heinrici quarti.

1. Anno [* 1Kb] dominice incarnationis 1057 [1474 1Kb] , ab Urbe autem condita 1808 [1475 1Kb] , Heinricus quartus, [* 1Kb]  Heinrici imperatoris filius, admodum puer, patri succedens regnare cepit ** 1Kb] ; et quando hec conscriptio facta est, anno 42 [1476 1Kb] [*** 1Kb] regnauit, 87o loco ab Augusto.--- Agnes imperatrix, mater ipsius, ducatum Baioarie suscepit.---Gebehardus, qui et uictor, pontifex Romanus, multis bene in Germania aliisque regni Romani partibus pontificum uel principum secularium consilio dispositis, Romam cum pace rediit, incipiente anni illius quadragesima. Hic etiam eodem anno finiuit uitam; pro quo Fridericus, Gotefridi ducis frater, iam monachus factus, a Romanis pontifex ordinatur, et Stephanus appellatur.---Saxones, congregato exercitu, gentem efferam Luiticiorum [1477 1Kb] hostiliter inuaserunt,  diuersisque malis eam affligentes, Romane ditioni subdiderunt, et acceptis obsidibus ac tributis, ad propria redierunt.---Eodem tempore quidam Fridericus et fratres eius in Germanie partibus tyrannidem exercentes contra imperium Romanum, ab Agnete imperatrice et principibus regni uicti, ad deditionem uenerunt.---Otto de Suinfurte dux Sueuorum 4 Kalend. Octobr. obiit, et Ruodolfus de Rinueldon, qui postea rex [**** 1Kb] esse contendit, ducatum accepit; quod magnum fuit [1478 1Kb] seminarium earum quibus regnum perturbatur commotionum. Eundem namque ducatum, uiuente adhuc Ottone duce, Heinricus imperator Berhtoldo comiti  , qui post Carinthiorum accepit ducatum, promiserat, eique anulum suum uelut huius rei commonitorium  dederat; quem ille diligenter seruans, post amborum obitum, imperatoris scilicet et ducis, imperatrici Agneti imperium tunc disponenti obtulit, eamque anulum agnoscentem pro ducatu sibi promisso commonuit. Sed quia predictus Ruodolfus mox post imperatoris obitum filiam eius, Rumoldo Constantiensi episcopo commendatam---utrum consilio raptam an dolo nescitur---uxorem duxit, recepto iam in gratiam eundem ducatum [1479 1Kb] illi causa filie imperatrix dedit; quod animum Berhtoldi non parum commouit. Pro qua commotione lenienda ducatus Karinthiorum ei committitur , quem postea filio suo equiuoco ipsius rogatu rex Heinricus commisit; sed postmodum quorundam instinctu eundem ducatum  Luitolfo [1480 1Kb] consanguineo suo dedit, sicque patrem et natum paruipendens, offendit. Unde quasi renouata priore iniuria cum Berhtoldus dux permoueretur omnia consiliorum machinamenta, quibus satis [1481 1Kb] pollebat, ad hoc uertebat, ut ab utroque, id est rege et Ruodolfo, se ulcisceretur, ab hoc scilicet, quoniam a ducatu sibi promisso se subplantauit, ab illo uero [1482 1Kb] , quia se accepto priuauit. Multe interim cause que inconsulte tunc gerebantur sibi concurrebant et huic machinationi occasiones prebebant: Otto dux Baioariorum deiicitur; Chuonradus  genere Sueuus a militibus regis interficitur , et quasi a rege iussum sit, ipsi crimen indicitur. Conspirat igitur Otto in Saxonia, Berhtoldus in Sueuia; fiunt motus et conuentus utrobique, in quibus odia in regem suscitantur et inuidie; multa quoque interea in regno fiebant; que utrosque populos iustis et necessariis ut uidebatur causis, ne regi adhererent, auertebant; eoque [***** 1Kb] ; res perducta est, ut Ruodolfus in dampnationem sui regnum inuaderet dominumque suum regem deponere aut interficere quereret . Sed hec res quem effectum haberet, nec rusticos latet.

 2. A. D. 1058. Fridericus [* 1Kb] , qui et Stephanus, pontifex  Romanus, uitam finiuit, et Alexander Lucensis episcopus ei successit. Huius tempore Hiltibrandus, postea pontifex, archidiaconatus officio functus est Rome.

3. A. D. 1059.

 4. A. D. 1060. Luitpoldus archiepiscopus Mogontinus [* 1Kb] obiit [** 1Kb] ; cui Sigifridus Fuldensis abbas successit; qui postea cum aliis contra dominum suum regem consensit.

6. A. D. 1062. [* 1Kb]

 D. 1063. [* 1Kb]

 8. A. D. 1064. Sigifridus episcopus Mogontiacensis et Guntherus Babenbergensis et Willihelmus Treiectensis * 1Kb] aliique quam plures presules uel nobiles multo comitatu Hierosolimam tendentes, multas infestationes a barbaris perpessi sunt, tandemque  peruentione fruentes optata, numero et rebus admodum attenuati, redierunt.

9. A. D. 1065. Guntherus episcopus Babenbergensis ab Hierosolima rediens, in Pannonia moritur, perlatusque Babenberg, ibi sepelitur; post quem Herimannus ordinatur.---Gozwinus comes in epyscopio Wirciburgensi tyrannidem exercens, a comitibus Adelberonis presulis occisus est.

10. A. D. 1066. Cometes per totum orbem diu apparuit. [* 1Kb] ---Eodem anno Anglia per Willihelmum Nortmannicum miserabiliter afflicta tandemque subacta, ipse rex eius effectus est. Qui mox omnes pene regni eiusdem presules exilio, nobiles uero  morti destinauit, mediocres autem suis militibus in seruitutem, uxores indigenarum uniuersorum aduenis in matrimonium subiugauit. [*2 1Kb]

11. A. D. 1067. [* 1Kb] Heinricus rex Berhtam, Ottonis  cuiusdam Italici et Adelheide filiam, accepit uxorem, nuptias celebrans Triburie.

12. A. D. 1068. Heinricus [* 1Kb] rex adolescentie usus libertate, Saxoniam solam ex omni Romano imperio cepit incolere, principes despicere, nobiles obprimere, inferiores sustellere, uenatui, lusibus ceterisque huiusmodi exercitiis plus quam iusticiis faciendis, ut incusatus est, operam dare, filias illustrium quibuslibet obscure natis coniugare, priuata  presidia, nimirum potentibus regni non satis fidens, instituere. His discordie seminariis contigit regi quam plurimos insidiatores tam uite quam regni succrescere. Qui tamen cum maturitatis necdum plene attigisset annos, erant qui non tam ipsum quam Adelbertum [1484 1Kb] Premensem archiepiscopum culpandum iudicarent, quod eius consilio hec omnia ageret.

13. A. D. 1062 [1485 1Kb] Agnes imperatrix, mater regis Heinrici, tedio affecta, uel potius diuinitus compuncta, ducatum Baioarie deposuit, et regni gubernacula penitens [1486 1Kb] contempnens pro Christo, Romam se contulit, ibique dignis penitentie fructibus  mira inseruiens humilitate, post aliquot annos in Domino presentem uitam finiuit. [* 1Kb]

14. A. D. 1070 [1487 1Kb] . Teti marchio non sine Saxonie principum consilio tyrannidem in partes regias orditur, que tamen mox celesti simul et terrena maiestate compescitur, scilicet castellis suis Bichilingon et Schidingon  a rege destructis, filio suo, eque militari uiro, a proprio seruo interempto, ipsoque communi morte in breui finito. [*1 1Kb]

15. A. D. 1071. Otto dux Baioarie ducatum amisit. Hic itaque Saxo genere, uir amplissime nobilitatis, prudentia rebusque bellicis perpaucis erat  comparabilis, et in tanta apud uniuersos primates excellentia habitus, ut rex, qui iam Saxonibus omnino [1488 1Kb] susspectus et inuisus erat, ipsum contra se in regni fastigium eleuari posse formidaret, si [* 1Kb] res sua secus cederet. Hinc peruersitatis materiam arripiens quidam Egino, mediocri loco natus, rebus admodum tenuis, audacia tantum et nequitia satis diffamatus, patrocinantibus sibi quibusdam regis fidelibus, curiam irrepsit, et magnum illum heroam  qui se nunquam nouerat, secum de regis nece tractasse commentus est; se ipsum etiam ut mos est, potestati regie uadem obtulit, quousque campionis duello cum duce confligens, uera comprobaret que retulit. Quid multa? Placitis uel colloquiis regalibus, uno Mogontie, altero Goslarie condictis, Otto cum Eginone, utpote dux cum latrone, primas cum ignobili, congredi contempsit, sua tamen innocentia uel Eginonis improbitas minime [** 1Kb] latuit. Sic ducatum Baioarie Otto [1489 1Kb] ut reus maiestatis amisit, quem Welefo quidam illustris et acer atque bellicosus, natu Sueuus, accepit; idque tam principalis discordie semen in perpetuos heu! preliorum et seditionum, predarum et incendiorum, scismatum etiam et heresium atque mortium lamentabiles  fructus germinauit atque succreuit.

16. A. D. 1072. Rex Ottonem usquequaque persecutus  , quam plures munitiones eius destruit, predia uastat, et ut uere rei publice hostem omnino eum delere pertractat. Econtra ille militibus electis instructus, ipse quoque manu fortissimus et animo nimis efferatus, quia regiis copiis confligere non poterat, nunc preda, nunc flammis, nunc etiam ferro, quacumque se [1490 1Kb] fors [1491 1Kb] obtulit, suas iniurias ulcisci satagebat . Ipso denique mediante, non cessat gens Saxonum, ut est animis acerrima, coniurationem aduersus regem unanimi conspiratione  confirmare, accusationes blasphemas [1492 1Kb] et inauditas ad sedem apostolicam in illum referre, sociosque sibi ex omni regno Teutonico litteris et nunciis assciscere. Nam primo Sigifridum Mogontine sedis metropolitanum; Adelbertum Wormaciensem, Adelberonem Wirciburgensem, Gebehardum Salzburgensem aliosque quam plures presules [* 1Kb] , indeque per ipsos etiam papam Alexandrum [** 1Kb] sibi fautores efficiunt. Quidam quoque summe sanctitatis uirum Annonem archiepiscopum Coloniensem coniurationis eiusdem conscium asserunt. Quorum insidiis rex territus, Saxonia cessit, et in aliis regni partibus agendis rebus institit.

 17. A. D. 1073. Anno [* 1Kb] Coloniensis episcopus et Herimannus Babenbergensis Romam missi sunt, pecuniam que regi debebatur congregandi gratia. Qui legatione peracta reuersi, litteras Alexandri apostolici  detulerunt, regem uocantes ad satisfaciendum pro symoniaca heresi aliisque nonnullis  emendatione dignis, que de ipso Rome [1493 1Kb] fuerant audita. Post hec Saxones adiiciunt etiam presidia multa construere---necdum enim plures [** 1Kb] habebat Saxonia 1494 1Kb] munitiones  ---, insuper castella, que rex dudum edificauerat, funditus euertunt; inter que precipuum iliud castrum quod Harcesburg [1495 1Kb] dicebatur diruunt, monasterium et claustrum canonicorum quod ibi erat, multa furentes audacia, solo tenus deiiciunt; et quod dictu nefas est, innocentis cuiusdam filii regis ibidem sepulti ossa in contumeliam patris de sepulcro proiiciunt. [*** 1Kb]

 18. A. D. 1074. Beate [* 1Kb] memorie Alexandro papa defuncto  , Hiltebrandus, qui postea Gregorius [** 1Kb] dictus est, professione monachus et archidiaconus, Romane sedi successit; sub quo Romana res publica et omnis ecclesia nouis et inauditis scismatum erroribus periclitari cepit. Qui cum absque regis consensu, solis tantum Romanis fauentibus, hunc apicem conscendisset, sunt qui illum non canonice constitutum, sed tyrannice papatum sibimet asseuerent usurpasse. Pro qua re et a nonnullis episcopis abdicatus [1496 1Kb] est. Hic regem Heinricum crebris nunciis et epistolis denuo ad synodalia responsa uocauit. [*** 1Kb] . [*1 1Kb]

 19. A. D. 1075. Heinricus rex, manu ualida tam ex Alemannia quam Baioaria et Germania atque Bemia congregata, Saxones petit, eisque iuxta Unstruot fluuium congreditur; et non modica strage utrimque peracta, tandem uictoria potitus reuertitur. Ibi Ruodolfus dux Alemannie atque Burgundie,  qui postea regnum inuasit * 1Kb] , fortiter cum suis pro rege dimicasse notatus est.---Herimannus [** 1Kb] Babenbergensis episcopus ob heresim symoniacam auctoritate Hiltibrandi pape deponitur, eique Ruotpertus a rege subrogatur.---Anno Coloniensis archiepiscopus, plenus sanctitatis meritis [1499 1Kb] , defunctus est, et in monasterio Sigibergensi, quod ipse construxerat, positus. Cui [*** 1Kb] Hildolfus successit. [*2 1Kb]

 20. A. D. 1076. [*3 1Kb] Habitum est concilium apud Wormaciam, ubi presente rege Heinrico, uniuersi pene Teutonici episcopi preter Saxonicos Hiltibrandum papam [1500 1Kb] abdicarunt, mittentes ad illum epistolam, post multas culpationes in illum iniectas ita conclusam  . Quia ergo et introitus tuus tantis periuriis est iniciatus, et ecclesia Dei tam graui tempestate per abusionem nouitatum tuarum periclitatur, et uitam conuersationemque [1501 1Kb] tuam tam [1502 1Kb] multiplici infamia dehonestasti: obedientiam, quam tibi nullam promisimus, nec de cetero ullam seruaturos esse renunciamus; et quia nemo nostrum, ut tu publice declamabas, tibi hactenus fuit episcopus, tu quoque  nulli nostrum amodo eris apostolicus. [* 1Kb] Eodem [1503 1Kb] itaque anno circa 18  Kal. Octob. colloquium maximum apud Oppenheim factum est, ubi pene totius regni principes, sed maxime Saxonum et Alemannorum, subiectioni regis renunciabant, causam pretendentes, quod a duobus iam apostolicis uocatus ad satisfactionem non uenisset, et pro hoc contemptu sententiam excommunicationis in Romana synodo a papa accepisset, cum ipse tamen inauditus et absens fuisset. Hac commotione coactus rex, Romam humiliter, utpote ueniam ab apostolico postulaturus, inimicis non sperantibus, tetendit; inuentoque papa in opido Canusino, ibi  per triduum ante portam castri, deposito omni regio cultu, discalciatus et laneis indutus, perstitit; nec prius  cum multo fletu apostolice miserationis auxilium et consolationem [1504 1Kb] implorare destitit, quam omnium qui ibi aderant precibus et lacrimis intercedentibus, laxato tandem anathematis uinculo, in communionis  gratiam et sinum matris ecclesie receptus est, acceptis ab eo correctionis in futurum uite sue securitatibus multis.---Inter hec que gesta sint, totus iam mundus sui commotione testatur. Sed quia quidam dicunt, ipsius pape auctoritate et consilio Ruodolfum in regno sublimatum, quidam uero negant, Heinricum regem ab eo fuisse excommunicatum: eiusdem pape dicta quedam, super his potissime, non incongruum uidetur annotare. Ait enim in quadam epistola ad uniuersos Teutonici regni principes missa  : Audiuimus, quosdam inter uos de excommunicatione, quam [1505 1Kb] in regem fecimus, dubitare, ac querere, utrum iuste excommunicatus sit an iniuste? Ammonuimus eum, ut penitentiam ageret de factis suis; uerum ipse indigne ferens se [1506 1Kb] a  quoquam reprehendi, non solum a perpetratis ad emendationem reuocari non potuit, sed ampliori furore correptus, non prius cessauit, donec omnes fere Italie episcopos, in Teutonicis uero partibus quotquot potuit, circa fidem Christi naufragare fecit, dum eos beato Petro et apostolice sedi debitam obedientiam et honorem a domino nostro Iesu Christo concessum abnegare fecit. Pro his illum causis, primum uidelicet, quod ab eorum communione, qui pro sacrilegio et reatu symoniace heresis excommunicati sunt, se abstinere noluit, deinde quod pro criminosis actibus penitentiam non dico suscipere, sed nec promittere uoluit, synodali iudicio eum [1507 1Kb] excommunicauimus.---Item in alia epistola  post datam reconciliationem: Solam, inquit, ei communionem reddidi,  non tamen in regno, a quo eum in Romana synodo deposueram, restauraui. Et quibusdam interpositis: Episcopi, inquit, et principes ultramontani, audientes illum non seruare quod michi promiserat, quasi desperati de eo, sine consilio meo elegerunt sibi Ruodolfum in regem. [*1 1Kb]

 21. A. 1509 1Kb] D. 1077. Ruodolfus [* 2Kb] indigena Sueuie, que [1510 1Kb] regalis omnino stemmatis est aliena, mediantibus Sigefrido metropolitano et Adelberone Wirciburgensi episcopo, Berhtolfo quoque duce Carinthie ac predicto Ottone aliisque nonnullis principibus, in presentia quorundam Romane sedis legatorum, non uoluntarie annuentium, apud Forheheim in regem eleuatur. A quibus etiam deductus Mogontiam, in media quadragesima 12  Kalend. April. a Sigifrido episcopo in regem ungitur. Ubi eodem die, pessimo auspicio, sedicione facta, multa turba uulgi cesa est ab eius militibus [** 1Kb] ; unde  uulgus accensum in ipsos exarsit, magnisque ictibus multos obtruncans, ceteros in curtem palatii fugauit, ipsasque regias edes incendere uoluit, nisi quod episcopus Sigifridus pro ueloci discessione Ruodolfi obsidem se interposuit. Ita Ruodolfus et cuncti qui cum eo uenerunt eiecti sunt; ipse quoque Sigifridus episcopus magnis blasphemiis eliminatus, Mogontiam non intrauit amplius. Collecto dehinc a Saxonia exercitu copioso , Ruodolfus Wirciburgenses, Heinrico regi fidem seruantes et tam episcopum suum Adelberonem quam se contempnentes, obsedit; sed iam diuersis machinis ad urbis obpugnationem instructis, terrore Heinrici regis, circa [1511 1Kb] Kalend. Iul. ab Italia reuersi, inacte regreditur.---Heinricus autem rex Alamanniam cum exercitu  petit , ibique quendam ex indigenis Hugonem  aliosque sibimet inibi rebelles, non sine magna eiusdem prouincie uastatione, debellat. Berhctoldus [1512 1Kb] autem de Zaringon, dux quondam Carinthie, in quodam oppido suo Lintperge  naturaliter munito positus, dum uideret ex arbitrio regis impune cuncta uastari, pre dolore [* 1Kb] animi dicitur eo morbo quem medici frenesin uocant occupatus fuisse, septemque diebus postea superstes, multa amentie uerba quasi delirans protulisse, sicque uitam finisse.---In ea expeditione Uto Treuirorum archiepiscopus defunctus est. [*1 1Kb]

 22. A. D. 1078. Heinricus rex properanti contra se cum multo exercitu Ruodolfo iuxta Strowi occurrit; initoque prelio , non pauci ex his atque illis prosternuntur, ac incerta fit uictoria, utrisque certatim fugientibus ad propria. Ubi a uulgaribus hominibus Wecil Magadeburgensis archiepiscopus in fuga occiditur, siue, ut quidam dicunt, suspenditur, Magnus dux despoliatur, Herimannus comes, eiusdem Magni patruus, et Adelbertus Wormaciensis episcopus comprehensi, ac plurimi de  militibus Saxonicis turpiter sunt interempti. Ex parte quoque regis [1513 1Kb] Heinrici Poppo  , uir mire fortis, occubuit. [*2 1Kb]

23. A. D. 1079. Iterum bellum fit inter Heinricum et Ruodolfum in loco qui dicitur Fladehcheim  , hieme nimis aspera ; ubi in primo congressu Saxones terga uertunt [1514 1Kb] . Ibi dux Bemie Fratizlaus regalem lanceam Ruodolfi adeptus est; que exinde permissione regis Heinrici semper quemuis illius gentis ducatu insignem in omni festiua processione precedit. At rex Heinricus propriis castris redditus, de armigeris quos reliquerat pene nullum inuenit; una quippe ex legionibus  Saxonum in primo congressu pugnam deserens, quia obscurus erat er, furtim castra regis inuasit, multosque pueros comprehendens, strangulabat eos multaque abradens spolia, fugam iniit. Rex autem, dimisso exercitu, in orientalem Franciam cum paucis diuertit. [*3 1Kb]

 24. A. D. 1030. Cum aqud Brixinam Noricam triginta episcoporum conuentus necnon et optimatum exercitus, non solum Italie, sed et Germanie, iussu regis Heinrici congregaretur , factus  est omnium consensus aduersus Hiltibrandum papam, cognominatum Gregorium septimum, quem pseudomonachum totiusque uesanie pestiferum principem et precipue sancte Romane sedis inuasorem affirmantes, ab apostolica sede depellendum, quamuis absentem, diiudicabant, et Wigpertum Rauennensem archiepiscopum ipsi subrogandum eligebant. Huius decreti * 1Kb]  conclusio hec est: Quia, inquiunt, illum constat non a Deo electum, sed a se ipso in fraude ac pecunia imprudentissime obiectum, qui ecclesiasticum subuertit ordinem, qui christiani imperii perturbauit regnum, qui regi katholico ac pacifico corporis et anime intentat mortem, qui periurum defendit regem, qui inter concordes seminauit discordiam, inter pacificos lites, inter fratres scandala,  inter coniuges diuortia, et quicquid quieti inter pie uiuentes stare [1515 1Kb] uidebatur concussit: nos auctore Deo congregati in unum, legatis ac litteris freti decem et nouem episcoporum die sancto preteriti pentecostes Mogontie congregatorum, contra eundem Hiltibrandum procacissimum, sacrilegia ac [1516 1Kb] incendia predicantem, periuria et homicidia defendentem, katholicam et apostolicam fidem de corpore et sanguine Domini [1517 1Kb] in questionem ponentem, heretici Berengarii antiquum discipulum, diuinationum ac somniorum cultorem, manifestum nicromanticum, phytonico spiritu laborantem, et idcirco a uera fide exorbitantem, iudicamus canonice deponendum et expellendum, et nisi ab ipsa sede his auditis descenderit, in perpetuum condempnandum. Facta sunt autem  hec 7, Kal. Iulii, feria 5 indict. tercia.---Scripsit post hec Anshelmus Lucensis episcopus epistolam ad eundem [** 1Kb] Wigpertum, in qua illum preuaricatorem ac superbum cognominat, inter alia subinferens: Ut ergo de beato Gregorio patre nostro dicam,  quod de Cornelio scripsit beatus Cyprianus, factus est episcopus de Dei et Christi eius iudicio, de clericorum pene omnium, et ut uerius dicam, omnino omnium testimonio, de plebis que tunc aderat suffragio, de sacerdotum antiquorum et bonorum uirorum collegio, cum nemo ante se factus esset, cum Alexandri locus, id est cum locus Petri et gradus sacerdotalis kathedre uacaret. Quo occupato, et de [1518 1Kb] Dei uoluntate atque omnium nostrum consensu ordinato, quisquis iam episcopus uoluerit fieri, foras fiat necesse est, nec habet ecclesiasticam ordinationem, qui ecclesie non tenet unitatem. Quisquis ille fuerit, licet multum de se iactans, sibi plurimum uendicans, prophanus est, alienus est, foris est; et cum post primum secundus esse non possit, quisquis post unum,  qui solus debet esse, factus est, iam non secundus ille sed nullus est. Hec priori sententie ualde contraria scripsit Anshelmus episcopus, uir literis apprime eruditus, ingenio acutissimus, facundia precipuus, et quod omnibus maius est, in Dei timore et sancta conuersatione nominatissimus, adeo ut tam in uita quam post mortem referatur miraculis clarus.---His ita gestis, rursus inter Heinricum regem [1519 1Kb] et Ruodolfum geritur bellum iuxta fluuium Ellestram  in quo idem Ruodolfus cecidit, sed a suis Mersiburg uiuus [1520 1Kb] delatus, et in breui defunctus, honorifice ibidem est humatus  . Fertur [*** 1Kb] tamen, in extremis positus et abscisam dextram intuitus, ad episcopos qui forte aderant grauiter susspirans dixisse: Ecce hec est manus, qua domino  meo Heinrico fidem sacramento firmaui; ecce ego iam eius [1521 1Kb] regnum et uitam derelinquo presentem; uidete, qui me solium eius conscendere fecistis, ut recta uia me uestra monita sequentem duxissetis.---Hoc etiam prelio ex parte regis Heinrici Ratpoto comes  , regi satis fidus, interiit.

25. A. D. 1081. [* 1Kb] Rex Heinricus Italiam cum exercitu petit, Romamque perueniens in uigilia pentecostes , resistente sibi Hiltibrando papa cum Romanis, ante castellum sancti Petri castra posuit; ubi etiam crebris per biennium incursibus  urbanorum infestatus, parua manu multa uiriliter peregit. [** 1Kb] ---Monasterium Babenbergense crematur in uigiliis pasche .---Saxones et Alamanni ad colloquium uenientes in orientalem Franciam, non sine magna clade eiusdem prouincie redierunt.---Bellum in orientali Baioaria inter  Chuonradum, ducis Bemie fratrem, et Luitpoldum 1522 1Kb] marchionem commissum est 4. Idus Mai.---Item aliud inter Alamannos et Baioarios 3. Idus Aug. iuxta Danubium apud Hochstein  , ubi palatini comitis Chuononis filius Chuono occisus est. [*1 1Kb] .

 26. A. D. 1082. Herimannus quidam, uir prepotens ac nobilis ex Germania, a Sazonibus et Alamannis rex constituitur  . Cui cum suis in partibus, hoc [* 1Kb] est in Lotharingia uel Germania, nemo bellicis in rebus atque diuitiis posset equiperari, sumpto regis nomine tam suis quam alienis cepit in breui despectus haberi.

27. A. D. 1083. Herimannus cum paucis orientalem Franciam hostiliter inuadit, et per eandem partem uisus est quasi equitum discurrens exercitus, quorum tamen uestigia nullo modo poterant agnosci.---Heinricus rex pascha celebrauit apud Sanctam Rufinam, moxque Romam tendens, castra posuit  ubi et prius, ad occidentalem partem castelli sancti Petri, captaque est urbs 4 Non. Iunii, feria sexta ante octauam pentecostes. Hoc tempore Hiltibrandus papa in castello Crescentii, quod uulgo domus Theoderici appellatur, inclusus, exspectabat euentum rei. Rex uero in Palatino monte munitionem instituens, non paucos quos in presidio posuerat, ingrauescente super eos estatis insueto feruore, amisit; sed et alios de exercitu multos eadem mortalitas absumpsit.---Eodem tempore legati Grecorum uenerunt, munera multa et magna in auro et argento uasisque ac sericis afferentes.---Romani autem uiginti obsides regi dantes [1523 1Kb] ex nobilibus, petierunt diem constitui, in quo papa et omnes senatores in [1524 1Kb] presentiam eius uenirent [1525 1Kb] . Qui  diem statuens Kal. Nouembris, ipse ad montana conscendit intrante Iulio, ibique commorans usque ad  statutum tempus [1526 1Kb] , Romam rediit ; sed [1527 1Kb] papa in presentiam eius non uenit. [* 1Kb] Unde Romani commoti, manus regi dederunt, Hiltibrandum [1528 1Kb] uero papam unanimiter [1529 1Kb] abdicarunt. Qui occulte fugiens, Salernam secessit, ibique [1530 1Kb] ad diem mortis sue permansit.---Eodem anno Welefo, Baioariorum antea [** 1Kb] dux, Augustam ciuitatem [1531 1Kb] summo mane intrauit  , Sigifrido [1532 1Kb] episcopo uix euadente, Wigoldum quendam, eiusdem loci canonicum, intronizauit.

28. A. D. 1084. Heinricus [1533 1Kb] natale Domini Rome apud Sanctum Petrum celebrauit, circa Kalendas uero Februarii in Campaniam transiens,  ipsam [1534 1Kb] et magnam Apulie partem cepit. Post hec per legatos Romanorum rogatus ut pacificus rediret, Romam rediit, et ad portam Lateranensem castra ponens, omnes [1535 1Kb] dediticios [1536 1Kb] accepit, ipsisque [* 1Kb] petentibus, ut [1537 1Kb] , quia Hiltibrandus ab ipsis abdicatus aufugerat, Wigpertum [1538 1Kb] Rauennatem [1539 1Kb] episcopum eis apostolicum preficeret, 11 Kalend Aprilis  , feria 6 ante diem palmarum, multis stipatus, cum magna gloria intrauit, ducens secum predictum [** 1Kb] episcopum. Qui sequenti dominica  per multos pontifices [1540 1Kb] , apostolico nomini dicatus, nomenque Clementis accipiens, reuerenter [*** 1Kb] est intronizatus. A quo rex cum regina Bertha [1541 1Kb] in [1542 1Kb] sancta dominica pasche imperiali benedictione sublimatus  est. [**** 1Kb] Post hec imperator Heinricus de Italia digrediens, Augustam ciuitatem [1543 1Kb] ab Alamannis inuasam obsedit et cepit [1544 1Kb] .---Defuncto Sigifrido archiepiscopo Mogontino, Wecil [1545 1Kb] successit.

[Anni imperii Heinrici quarti 1.]

29. 2. A. D. 1085. Synodus Mogontie habetur , cui interfuit imperator; ubi presentibus legatis Romanorum [* 1Kb] , omnes episcopi rebelles imperatori deponendi [1546 1Kb] iudicantur, ceteri [1547 1Kb] uero anathemate, ut [1548 1Kb] uidebatur, condempnantur. Ibi  etiam communi consensu atque consilio constituta est pax Dei  . Non multo post substitutis ab  imperatore per parrochias abdicatorum presulibus, in locum Adelberonis Meginhardus [1549 1Kb] , conuersatione probabilis, litteris etiam [1550 1Kb] et ingenio atque facundia nulli pene secundus, Wirciburgensi ecclesie presul ordinatur. [** 1Kb] ---Recepto iam a Saxonibus pacifice imperatore Heinrico, quidam marchio  1Kb] Eggibertus [1551 1Kb] , imperatoris etiam [1552 1Kb] consanguineus, armis strenuus et animosus atque ditissimus, iterum in Saxonia contra imperatorem tyrannidem suscitauit. Qua cognita, imperator in Franciam propere rediit.---Eodem anno condicto tam ab inimicis quam amicis [1553 1Kb] imperatoris [1554 1Kb] colloquio in Thuringia , in [1555 1Kb] loco qui Berchach [1556 1Kb] dicitur  , conueniebant ex utraque parte quicumque sapientissimi de optimatibus iudicabantur,  canonum auctoritate probaturi, cui parte iustitia faueret; imperatore tamen absente; sic enim ipse consensit. Electis igitur [1557 1Kb] satis litteratis et eloquentibus uiris, hinc Wecilone [1558 1Kb] Mogontino [1559 1Kb] , illinc Gebehardo [1560 1Kb] Salzburgensi archiepiscopis, disputatio cepta est. Affirmat Gebehardus [1561 1Kb] , proponente hoc prius Wecilone [1562 1Kb] , imperatorem non [1563 1Kb] iniusto iudicio tam regno quam communione apostolici sententia priuatum; econtra [1564 1Kb] Wecil [1565 1Kb] , dominum suum preiudicium non minus a papa quam a principibus passum contendit, dum ipso apud Canusium [1566 1Kb] in satisfactione posito, immo iam a papa in communionem recepto, alterum super se regem eleuarent. Adiecit etiam idem Mogontinus, quod imperator, diu iam [1567 1Kb] a Saxonia depulsus  et regnandi copia etiam ab illa dissensione que ante Ruodolfum facta prescribitur spoliatus, nec uocari nec iudicari nec dampnari canonice debuisset. Hoc Gebehardus [1568 1Kb] improbare nitens, asserit [1569 1Kb] , neminem per [1570 1Kb] hoc diuinis absolutum legibus, si forte sua qualibet re familiari fuerit spoliatus, quanto minus rex, qui Saxonia, que non suum dumtaxat predium, sed Domini sit regnum, qui Daniele uel ipso rege Nabuchodonosor teste  cuicumque uoluerit dat illud; cum etiam ante amissam Saxoniam prius ab Alexandro, dehinc a Hiltibrando uocatus, satisfacere contempsisset. Sic itaque [1571 1Kb] utrimque parte sua fauente atque [1572 1Kb] acclamante, [1573 1Kb] discessum est.---Notum [*** 1Kb] tamen est, quod eandem sententiam aduersarii  imperatoris tanto insequebantur [1574 1Kb] zelo, ut, habito postmodum in Quitilingoburg [1575 1Kb] concilio  , ubi Otto episcopus Ostiensis interfuit legatus Hiltibrandi pape, ipsam [1576 1Kb] nimium [1577 1Kb] uentilantes heresim Wecilonis ipsumque [**** 1Kb] heresiarchum [1578 1Kb] appellarent, contra fidem scilicet illum dogmatizasse culpantes, quod, quamdiu quis suis spoliatus [1579 1Kb] sit rebus, diuinis non subiaceat legibus.---Hiltibrandus papa, qui et Gregorius septimus, apud Salernam moritur  et ibidem in ecclesia sepelitur. Cui Northmannorum et Mathildis illius potentissime per Italiam femine cunctorumque [***** 1Kb] eiusmodi sectam emulantium assensu, Desiderius, cardinalis Romanus et abbas Casinensis, uerus Christi famulus, licet multum corde simul et corpore renitens, substituitur [****** 1Kb] ; sed cum infirmitate graui laborans, ad summum  hunc [1580 1Kb] apicem inuitus, immo captiuus proueheretur, precibus optinuit, ut infra non multos dies ex hac uita tolleretur  . Post hec per eosdem electores et ordinatores predictus [1581 1Kb] Otto episcopus Ostiensis eidem officio delegatur , mutatoque [******* 1Kb] Romano more uocabulo, Urbanus appellatur.

 30. 3. A. D. [1583 1Kb] 1086. Heinricus imperator Saxoniam uastat.---Wirciburg a Saxonibus et Alamannis obsidetur . Ad quam liberandam imperator copiosum tam peditum quam equitum congregat exercitum, pugnaque iuxta Bleihefelt commissa , digreditur absque uictoria. Mox urbe ab hostibus capta, episcopus Adelbero introducitur, relictoque cum eo militari presidio, ad propria quisque proficiscitur. Sed paulo post eadem urbs ab imperatore recipitur, expulsoque Adelberone cum suis, Meginhardus restituitur.

31. 4. A. D. 1087. Herimannus  , falso [* 1Kb] regis nomine deposito, permissione imperatoris ad propria reuersus, post paucos dies in cuiusdam oppidi obsidione interiit. [*1 1Kb]

 32. 5. A. D. 1088. Berhta imperatrix obiit, et Spire sepulta est.---Buggo Halberstatensis episcopus occiditur Goslarie  ---Augusta [* 1Kb] urbs insidiis Sueuorum in cena Domini  capta, secunda [1584 1Kb] feria pasche destruitur ; et Sigifridus eiusdem urbis episcopus custodie mancipatur. Wigoldus uero, inuasor eiusdem ecclesie, intra paucos dies moritur.---Meginhardus episcopus Wircibugensis obiit; cui Emehardus successit, uiuente adhuc Adelberone [1585 1Kb] .---Wecil archiepiscopus Mogontinus obiit; cui Ruothardus successit. [** 1Kb] . [*2 1Kb]

 33. 6. A. D. 1089. Otto Ratisponensis episcopus moritur; pro quo Gebehardus adolescens constituitur.---Imperator nuptias Colonie celebrauit, quandam Utonis [* 1Kb] marchionis uiduam, Ruscorum regis filiam, ducens uxorem. Post hec congregato exercitu, oppidum quoddam marchionis Eggiberti in Thuringia positum nimis firmum, Gliche dictum [1586 1Kb]  , obsedit. In uigilia uero natalis Domini, dominico scilicet die, cum magna pars primatum  ob diem festum iam abiret, Eggibertus suis consulens, audacter imperatorem inuadit, et nauiter primo resistentem, tandem cedere compellit. Ibi Burchardus Losanne episcopus, qui ea [1587 1Kb] die sacram imperatoris lanceam ferebat, occisus [1588 1Kb] est.

34. 7. A. D. 1090. Heinricus imperator Italiam rursus ingreditur, ibique fere per septem annos moratur.---Predictus Eggibertus a quibusdam imperatoris fidelibus in quodam molendino pausandi gratia deprehensus, turpiter occubuit.---Adelbero Wirciburgensis de sede sua iam diu depulsus, in Baioaria moritur [1589 1Kb] , ibique in monasterio suo Lambahc sepelitur  .

35. 8. A. D. 1091. uisi sunt per multas regiones  uermiculi nimis ignoti, non longe a terra uolantes, hoc est ut uel manu uel uirga tangi possent, grossitudine quidem muscis equales, sed longitudine satis deductiores; quorum tam infinitus extitit exercitus, ut unum pene miliarium in latitudine, duo  uel tria in longitudine uiderentur occupare, densitate uero sua ipsam solis lucem terris negare. Per quam prodigiosam uisionem illam, que post quadriennium facta est, Hierosolimam tendentium profectionem quidam interpretati sunt figurari.

36. 9. A. D. 1092. Pestilentia [1590 1Kb] magna facta est hominum atque pecudum.

37. 10. A. D. 1093. Fratislaus [1591 1Kb] dux Bemie in uenatu repente cadens de equo, subitanea morte obiit  .---Chuonradus, imperatoris filius et Berhte imperatricis, patri rebellasse infamatur. [* 1Kb] ---uisus est splendor quidam quasi facula uolans per erem ab oriente in occidentem.---Eclypsis solis facta est 9 Kalend. Octobris hora tercia, et mortalitas magna subsecuta est.

 38. 11. A. D. 1094. Aecclesia mortalitate immensa incredibiliter uastata est, insuper pestilentia, turbinibus, imbrium inundationibus diuersisque cladibus nimium afflicta.

39. 12. A. D. 1095. Ladizlaus rex Pannonie, misericordie operibus plenus, uitam finiuit in Domino.---Luitpoldus quoque marchio, necnon Heinricus palatinus comes [1592 1Kb] obierunt. [*3 1Kb]

40. 13. ANNO DOMINI MXCuI.

Welefo, dux antea Noricus, qui ab imperatore iam dudum abiurauerat et ob id ducatum perdiderat,  in gratiam eius rediit ducatumque recepit.

Signum in sole apparuit 5 Non. Mart., feria secunda incipientis quadragesime. Diuersa quoque prodigia mundus parturisse ubique referebatur. [* 1Kb] Mox ex omnibus pene terre, sed maxime ab occidentalium regnorum partibus, tam regum et nobilium quam etiam [1593 1Kb] uulgi utriusque sexus innumerabiles turme armata manu Hierosolimam tendere ceperunt [** 1Kb] , excitati scilicet in zelum frequentibus nunciis super obpressione dominici sepulchri ac desolatione omnium ecclesiarum [1594 1Kb] orientalium, quas gens ferocissima Turicorum per aliquot annos suo subactas dominio inauditis calamitatibus iam iamque deleuerat. Quibus [*** 1Kb] , ut dictum est, subuenire statuentes, sicut diuersis agminibus, ita  diuersis et incertis plerique ducibus properabant. [**** 1Kb] Primi namque Petrum quendam monachum sequentes, quem [***** 1Kb] tamen postea [1595 1Kb] multi hypocritam fuisse [1596 1Kb] dicebant, ad 15000 estimati, per Germaniam indeque per Baioariam atque Pannoniam pacifice  transiebant; quam plurimi uero nauali per Danubium uel per Alamanniam pedestri itinere, aliique ad 12000 per Saxoniam atque Bemiam a quodam presbitero Folcmaro [1597 1Kb] , itemque nonnulli a Gotescalco presbitero per orientalem Franciam ducti sunt. Qui et ipsi nefandissimas Iudeorum reliquias, ut uere intestinos hostes ecclesie, per ciuitates quas transibant aut omnino delebant aut ad baptismatis refugium compellebant, quorum tamen plurimi, sicut canes ad uomitum, postea retro rediebant. [****** 1Kb] Illi autem uiatores plurimis exinde manubiis onusti, Ungariam attingentes, quibusdam sedicionibus, ut uidebatur, indigenis inuisi facti, re autem uera facultatum suarum abundantia eosdem semibarbaros in auariciam accendentes, iussu regis  eorum Colomanni [1598 1Kb] dolis potius quam armis capti, plurimi morte multati, pauci armis et rebus nudati, fugam pro maximo lucro reportabant; quamuis et amplissima utriusque multitudo a quodam Emichone uiro militari seducta, uel potius ut Israheliticus quondam exercitus spiritu fornicationis decepta, paucis sibi Pannonie ingressum in presidio Miesenburg  obstantibus, fuga nemine persequente repatriauerit  .

Eclypsis lune facta est 6 Idus Augusti, luna 14.

 41. 14. ANNO DOMINI MXCuII.

Heinricus imperator ab Italia rediens, Ratisponam Baioarie urbem uenit, ibique aliquamdiu moratus, Iudeis qui baptizari coacti sunt iudaizandi [* 1Kb] ritum concessit .

Interea [** 1Kb] Gotefridus dux Lotharingie, uir genere,  armis et ingenio clarissimus, qui priori anno, cunctis que possidebat in precium redactis, militibus copiosis fideque non modica instructus, iter per orientalem Franciam fecerat, neque ipsis ab Ungaria fugientibus territus, sed tam imperatoris Heinrici quam regis Colomanni [1598 1Kb] permissione Pannonias Bulgariasque [1599 1Kb] permearat, Constantinopolitano federatur imperatori, eiusque presidiis fultus, Romaniam attigit, ibique sociatis sibi tam Sicilie  quam Grecie, Danorum, Northmannorum eterorumque transmarinorum exercitibus, immo uniuersorum Christum colentium nationum auxiliis, frequenti congressu barbaros atterere cepit, tandemque Romania occupata, in Antochie consedit obsidio. [*** 1Kb]

Heinricus imperator Mogontie cum principibus colloquium de pace habuit circa Kalendas Decembris, et [* 1Kb] natalem [1600 1Kb] Domini apud Argentinam celebrauit.

 Cometes apparuit.---Eo anno estas fertilissima, hiems uero lenis et pestilens fuit; imbrium et fluminum inundationes nimis increuerunt.

42. 15. ANNO DOMINI MCXuIII.

Inquisitione [* 1Kb] facta Mogontie ab imperatore de facultatibus Iudeorum interfectorum, inter ceteros qui eas rapuerunt quidam ex consanguineis archipresulis incusati sunt. Quos cum imperator perquireret, nec in presentiam eius uenirent, pontifex causam eorum defendere uolens sed non ualens, indignatione permotus, ex urbe discessit, et Thuringiam cum eis se contulit, quasi suis in hoc melius prospecturus, et ex uicinitate imperatori  rebellium quendam ei terrorem illaturus, sicque commotionis sue uindictam exacturus. Extiterunt autem qui dicerent, etiam [1601 1Kb] ipsum pontificem multam partem de pecuniis inuasis accepisse et idcirco defensioni ceterorum tanto studio cor apposuisse. [** 1Kb] ---Welefo, Baioariorum denuo dux, filios suos, et ipsos rebellare temptantes, gratie imperatoris reconciliauit, et uni eorum ducatum post se committi impetrauit. *** 9Kb]


 A. D. MCXIX 1610 1Kb]  .

[*1 1Kb] Heinricus imperator natalem Domini Colonie celebrauit; in epyphania uero Aquisgrani filium suum iuniorem Heinricum quintum [* 1Kb] regem fecit, reprobato [** 1Kb] maiore filio Chuonrado, quem prius coronauit. [*** 2Kb]

 Chuonradus uero causam rebellationis sue paucis tantum sibique familiarissimis in regno detegens, assumpto quodam ex ordine ministerialium patris, eque Chuonrado nomine, forti admodum et prudenti uiro, per quasdam Italie partes et nomen et dignitatem regis annis fere 9 obtinuit, tantum indolis sue per orbem Romanum diffundens interim odorem, ut nemo religiosus, nemo sapiens in ipso salutem 1612 1Kb] rei publice constituendam fore dubitaret. Erat enim uir per omnia catholicus et apostolice sedi subiectissimus, plus religioni quam fascibus uel armis deditus; fortitudine tamen et audacia satis et super instructus, lectioni quam lusibus uacare malebat; miseris omnimodis, sed precipue militibus inopia strictis, compassione et misericordie fructu  proximus fiebat; nemini contemptum, nemini uim, nemini preiudicium intendens, omni persone omnique conditioni fuit affabilis; indeque non immerito Deo et hominibus semper extitit amabilis. Celibatus pudorem perpetualiter seruare cum proposuisset, coactus tamen a suis filiam Ruotkeri ducis Sicilie, famosissimi pene nostrorum temporum uiri, duxit uxorem, cuius tam caste usus est coniunctione, ut uix crederetur eam unquam cognouisse. [* 1Kb] Legale 1613 1Kb] illud preceptum: Turpitudinem patris tui non reuelabis , itemque: Honora patrem tuum , murmur, quod per totum Romanum imperium patris sui mores laniabat, quodque ipsum sibi offense patris ac sue ab illo discessionis causa extitit, auribus propriis nunquam patiebatur  inferri, semper illum dominum suum et cesarem uel imperatorem cognominans; uniuersos a palatio patris aduentantes sub appellatione conseruorum, licet infimos, sociali beniuolentia tractans. Preter animi uirtutes morumque compositionem corpore fuit apprime decorus ac statura procerus.

Eodem [* 1Kb] anno Gotefridus dux, Reginmundus comes Sancti Egidii, Ruopertus comes Normannie,  Ruopertus comes Flandrensis, cum turmarum copiis quibus preerant multa usque Hierusalem difficultate pertingunt, quarto iam anno postquam in eandem militiam pro crucifixo sibi Christo tanti se bellatores sponte crucifixerunt. Reliqua enim multitudo, preter eos qui cum Boimundo Antiochie consederant  uel cum Baldewino Rohas abierant, Laodicie Tyroque remanserant, per diuersas circumquaque regiones dispersi erant.

Hic de militie uel expeditionis eiusdem causa, non tam humanitus quam diuinitus ordinata, fert animus estuans aliqua prescriptis adiicere, maxime ob imprudentium, immo impudentium quorundam redargutionem, qui uetusto semper errore contenti,  nouitatem hanc, iam senescenti et prope intereunti mundo pernecessariam, ore temerario presumunt reprehendere, ipsi epicureo more uoluptatum latam [1615 1Kb] quam artam diuine seruitutis uiam amplectentes, appetitum mundi prudentiam, contemptum eius stulticiam, hoc est carcerem patriam, tenebras lucem, malum bonum, mortem uitam, proh pudor! corde cecissimo considerantes [1616 1Kb] . Lenocinatur eis in hoc et audaciam huiusmodi subministrat deprauata iam undique, sed maxime partibus in istis, rerum uertigo, ubi sapientia pre omnibus inuisa, uirtus omnis est odiosa, religio despicitur, humilitas conculcatur, astutia primatum prestat, uicium amorem conciliat, crudelitas [1617 1Kb] timorem, superbia imperat honorem. Nos autem in Domino tantum confidentes, nec presentibus  sed futuris inhiantes, ac licet spectatores pigri, fautores tamen beniuoli, laudemus eosdem [1618 1Kb] nostri temporis uiros gloriosos, qui uicerunt regna mundi, qui relictis propter pium ouis centesime quesitorem coniugibus ac liberis, regnis et diuitiis, posuerunt animas suas in manibus suis, zelo zelantes pro domino Deo exercituum, utraque condigne armati fortitudine, regis sui celestis ineuntes seruitium [1619 1Kb] .

Tempore Heinrici IIII Romani, et Alexii Constantinopolitani principis, iuxta presagium euangelicum surrexit undique gens contra gentem et regnum aduersus regnum, et terremotus magni erant per loca, et pestilentie et fames terroresque de celo et signa  magna; et quia iam in omnes gentes euangelica tuba iusti iudicis aduentum preconabatur, ecce etiam totum circumquaque mundum signa prophetata portendentem uniuersalis ecclesia contemplatur. Iam Hierosolima Sarracenis ciuibus possessa, Babylonie  , que nunc sedes est regni Aegyptii, seruiebat, iam tenuis in ea christiane professionis religio cotidiano se tributo redimebat. Bethlehem, domus panis angelorum, stabulum facta est armentorum, uniuerseque  circumcirca ecclesie per omnia ludibriis numeroso annorum circuitu subiacebant paganorum. Orto interea bello sorte miserabili inter christianos orientales, id est Grecos et Armenios, Armenii, utpote regnis et numero pauciores, affines asciscunt sibi de Persia bellatores inclyte fame, Thurcos; quorum auxilio sedata iuxta placitum suum seditione, dimiserunt eos ad propria, nimis allectos terrarum ipsarum copia et fertilitate. Qua de re inito post annos aliquot consilio, emerserunt ab aquilonali plaga de terra Gorrizana, que plus hominum quam uictuum fertilis esse narratur, prescriptorum paganorum copie multe, que sub quatuor sultanis diuise---sic enim satrapas suos nominare solent---uni tantum Persico imperatori pene diuini cultus more subiecti,  per Armeniam, indeque Capadociam totamque Romaniam atque Siriam diffusi sunt. Primo quippe Niceam, catholice quondam fidei turrim firmissimam, expugnant, trucidatis in ea christianis quos ceperant, Solomanum quendam de suis tyrannum cum presidiis locant, uniuersas circumquaque regiones usque ad paludem siue sinum maris qui brachium sancti Georgii dicitur funditus deuastantes, nulli anime christiane, nulli ecclesie uel monasterio, immo nec ipsis sanctorum imaginibus parcentes.---uidimus enim et adhuc uidere miserabile spectaculum est in semidirutis partium illarum oratoriis ipsam Saluatoris nostri eiusque gloriosissime genitricis seu quorumlibet electorum picturas, truncatis naribus uel auribus, manibus uel pedibus, desolatarum  ecclesiarum quodammodo luctum uisibiliter pretendere, diuinique iudicii super se uigilantem uirgam plagis quasi semper recentibus ostentare. His te gladiis, o nobilissima Constantinopolis, nec regis tui tutauit milleformis astutia, nec ciuium populositas innumera; non te frequentia nundinarum uel infinita congeries auri redemit; non te Waringorum, non te Thurcopolorum tuorum uel Pincinatorum classiumue multitudo defendit; solum tibi stagni predicti intersticium presidio fuit, immo sola te Creatoris operatio muniuit. Subiacuit furoribus istis prepotens quondam Antiochia, et ne multis morer, dextras dederunt tota simul Siria atque Palestina.---Igitur terra repromissionis subacta,  mater nostre redemptionis ac fidei Hierusalem duplici captiuitatis iugo grauatur; solamen tamen erat utique perparuulum, quod opprimentium se Sarracenorum Thureis multo turpior plebs equa sorte multatur. Posito inibi sultano militibusque numerosis, ad instaurandum antemurale [1620 1Kb] , quod hactenus cernitur, aliaue quelibet edificia, destruuntur illa que extra ciuitatem erant monasteria; Domini uero sepulchrum questus dumtaxat gratia intemeratum  relinquitur; templum Domini famosissimum et nulli, ut arbitror, humani operis structure comparandum sacrilege paganorum religioni reseruatur, tanteque semper apud illos habebatur uenerationi, ut nunquam illud nisi nudis et lotis pedibus intrarent, nullum uero de christianis, quos utique maxime immundos iudicabant, per tot annorum curricula tam Sarracenorum quam Thurcorum tempore uel intra atrium ingredi permitterent.

Cum ergo uictores idem nunc armis, ut res poscebat, insudarent, nunc lusibus ac deliciis, utpote a glarea ieiuna in terram maxime fructiferam transplantati, sibimet indulgerent, in illorum seruitio que tormenta, quas cruces, quasue per omnia miserias superstites christicole paterentur, uix cuilibet  inexperto credibile est; per legationes tamen frequentissimas [1621 1Kb] et epistolas, etiam a nobis uisas, uniuersalem ecclesiam ecclesie Hierosolimitane in presidium lugubriter inclamantes, aduerti facile potest. Predictus etiam Alexius imperator Constantinopolitanus super eisdem barbaris predonibus, per maiorem iam regni sui partem diffusis, non paucas epistolas Urbano pape direxit, quibus in defensionem orientalium ecclesiarum se non sufficere deplorauit obtestans, totum, si fieri posset, occidentem, qui iam ex integro christiana professione censeretur, sibi in adiutorium aduocari, promittens per se cuncta necessaria preliaturis terra marique ministrari.

Inde commotus apostolicus et omnis ecclesia  Romana [1622 1Kb] , generale concilium in Hispanie confinio  uel [1623 1Kb] , ut quidam dicunt, Parisii congregari fecit ; quo etiam ipse laborioso nimis itinere perueniens, innumeris qui ibidem conuenerant populis diuersorumque regnorum legatis uniuersa que prescripta sunt et multo ampliora ore facundissimo declamauit.---Mox tot milibus in lacrimas resolutis, uariarum quoque linguarum planctibus in altum leuatis, in hoc eis doctor egregius remissionem omnium condonat peccatorum, si, renunciatis omnibus que possidebant, crucem post Christum unanimiter portantes, periclitantibus conchristianis ferrent auxilium. Qua sponsione arrectis animis omnium, designata sunt ad presens in Domini  miliciam circiter 100000 uirorum, ex Aquitania scilicet atque Normannia, Anglia, Scotia et Hibernia, Britannia, Galicia [1624 1Kb] , Wasconia, Gallia, Flandria, Lotharingia, ceterisque gentibus christianis, quarum nunc minime occurrunt uocabula. Crucis signaculum in uestibus idem uere crucifer exercitus ob mortificationis preferebat commonitorium, credens in hoc, iuxta uisionem Magno quondam Constantino reuelatam  , ab inimicis crucis Christi  se triumphaturum. Mira autem et inestimabili diuinitatis dispensatione tot Christi membra, linguis, tribubus et nationibus differentia, subito in unum Christi caritate conglutinati coaluerunt corpus, uno omnes Christo rege, sed singulis singule gentes procurate ducibus, Gotefrido scilicet Lotharingiensi suisque fratribus Baldewino et Eustatio, Ruoperto Flandrensi, item Ruoperto Normannico, Regimundo comite de Sancto Egidio, Hugone fratrc Philippi regis Gallie, ceterisque eiusdem industrie, nobilitatis atque fortitudinis bellatoribus. Quibus omnibus uenerande sanctitatis et sapientie uirum, Hademarum episcopum  , prefatus apostolicus prefecit; cui et ligandi soluendique potestatem, a beato Petro Romane sedi hereditatam, sua uice semper  exercendam concessit, insignitumque celestis militie stigmate exercitum apostolica benedictione consignans, condicto ab uniuersis tempore profectionis, ipse cum non modica eiusdem expeditionis turma Italiam rediit.

Legatis denique singulis ad propria reuersis peruagata cis citraque mox orbem cunctum hec fama commouit; insuper, quod dictu mirabile est, ipsum oceani limitem uelocitate consueta superuolans, insulanorum etiam classibus maria ipsa in celestis regis miliciam redundare fecit. Nam, ut uerissime comperimus, tam ignotos effudit oceanus populos, cuius non dicam mores et habitus, sed ne loquelam quisquam huius litoris habitator uel de ipsis marinariis agnosceret; rursumque alios, quibus nichil  preter panem et aquam in usu uictus esset; itemque quosdam, quibus argentum pro ferro in omnibus suis utensilibus esset. Hinc et undecumque augebatur cotidie circumcirca signatorum numerus, et ut prelibauimus, in huiusmodi expeditionem totus feruet, totus concutitur uel potius transformari uidebatur mundus.

Francigenis occidentalibus facile persuaderi poterat sua rura relinquere; nam Gallias per annos aliquot nunc seditio ciuilis, nunc fames, nunc mortalitas nimis afflixerat, postremo plaga illa, que circa Niualensem sancte Gerdrudis ecclesiam  orta est, usque ad uite desperationem terruerat. Erat autem huiusmodi. Tactus quisquam igne inuisibili, quacumque corporis parte, tam diu sensibili, immo  incomparabili tormento etiam inremediabiliter ardebat, quousque uel spiritum cum cruciatu uel cruciatum cum ipso tacto membro amitteret. Testantur hoc hactenus nonnulli, manibus uel pedibus hac pena truncati. Reliquarum nationum plebes uel persone alie, preter apostolicum edictum prophetis quibusdam inter se nuper exortis seu signis celestibus ac reuelationibus ad terram se [1625 1Kb] repromissionis  uocatas, alie se quibusuis incommoditatibus ad talia uota compulsos fatebantur; magna quippe pars eorum cum coniugibus ac prole totaque re familiari onusti proficiscebantur. Orientalibus autem Francis, Saxonibus et Thuringis, Baioariis et Alamannis hec bucina minime insonuit, propter illud maxime scisma quod inter regnum et sacerdotium a tempore Alexandri pape usque hodie tam nos Romanis quam Romanos nobis inuisos et infestos iam, heu! confirmauit. Inde est quod omnis pene populus Theutonicus in principio profectionis huius causam ignorantes, per terram suam transeuntes tot legiones equitum, tot turmas peditum totque cateruas ruricolarum, feminarum ac paruulorum, quasi inaudita stulticia delirantes subsannabant, utpote qui  pro certis incerta captantes, terram natiuitatis uane relinquerent, terram repromissionis incertam certo discrimine appeterent, renunciarent facultatibus propriis, inhiarent alienis. Sed quamuis nostra gens ceteris multo sit insolentior, respectu tamen miserationis diuine inclinatur tandem ad [1626 1Kb] uerbum eiusdem renunciationis furor Theutonicus, a commeantium scilicet turbis rem ad integrum edoctus.

Preterea signum in sole quod prescriptum est  uisum , multaque que tam in ere quam in terris portenta apparuerunt, ad huiusmodi exercicia non paucos antea torpidos excitauerunt. E quibus aliqua hic interseri duximus utilissimum, cuncta uero longissimum. Nam et nos cometem in plaga meridiana stantem suumque splendorem  in obliquum gladii more protendentem tunc circa Nonas Octobris uidimus; anno uero post hec tercio stellam aliam in oriente locum suum longo interstitio saltibus mutantem 6 Kal. Mart. [1627 1Kb] conspeximus ; nubes quoque sanguineas tam ab occidente quam ab oriente surgentes sibique inuicem in celi centro concurrentes; rursumque mediis fere noctibus a septentrione igneos exurgere splendores; plerumque etiam faculas per erem uolitantes uidisse nos, testibus plerisque comprobamus. Non multo ante hos annos quidam uenerabilis uite presbiter, nomine Suiggerus, cuiusdam diei hora fere nona duos equites conspexit concurrentes in ere, diuque concertantes, alterum, qui et crucem  non modicam ferebat, qua percutere uidebatur, in altero uictorem existere. Eodem tempore G. presbiter, qui nunc sub monachica professione nobiscum pro primogenitis asini  debitum ouinum Christo persoluit, hora quadam meridiana cum duobus comitibus in silua deambulans, gladium mire longitudinis uenti uertigine, ignotum unde leuaretur, in sublime deferri uidit, et quousque uisum altitudo celaret, tam fragorem auribus quam metallum oculis discreuit. Referebant aliqui qui in equorum  pastibus uigilabant, ciuitatis se speciem in ere uidisse, diuersas etiam turbas diuersis ad eam partibus tam equestri quam pedestri itinere properantes perspexisse. Nonnulli etiam crucis signaculum sibimet in frontibus uel restibus siue in quolibet corporis loco diuinitus inpressum ostendebant, ipsoque se stigmate ad eandem Domini militiam prescriptos credebant.---Item aliis subita mentis mutatione compunctis uel uisione nocturna edoctis, predia resque familiares distrahere signumque mortificationis uestibus assuere placuit; et in his omnibus ultra quam credi potest cateruatim currentibus ad ecclesias populis, nouo ritu gladios cum fustibus et capsellis sacerdotalis benedictio dispertiuit. Quid referam, temporibus ipsis mulierem quandam duobus  annis continuis impregnatam, tandemque dirupto utero, filium loquentem fudisse; itemque infantulum per omnia bimembrem, alterum uero capite bino, agnellos quoque aliquos binis capitibus exortos fuisse; pullos etiam equarum dentes maiores, quos equinos uulgo appellamus quosque nonnisi trimis caballis natura concedit, in ipso partu protulisse?

His et huiusmodi signis tota creatura in Creatoris se militiam cohortante, nil moratur inimicus ille, ceteris etiam dormientibus semper peruigil, bono illi semini zizania sua superseminare, pseudoprophetas suscitare, Dominicis exercitibus falsos fratres et inhonestas feminei sexus personas sub specie religionis intermiscere; sicque per aliorum hypocrisin  atque mendacia, per aliorum uero nefarias pollutiones Christi greges adeo turpabantur, ut iuxta boni pastoris uaticinium etiam electi in errorem ducerentur . Inde fabulosum illud confictum est de Karolo Magno quasi de mortuis in id ipsum resuscitato et alio nescio quo nichilominus rediuiuo, fribolum quoque illud de ansere quasi dominam suam deducente, multaque id genus. Idem tamen seductores, quemadmodum singuli suis a fructibus sint cogniti, quomodo ueste sub ouina lupi sint denotati, hi potissime qui ex illis adhuc supersunt licet ut [1628 1Kb] perquirantur; scilicet quo portu iuxta promissum suum absque nauigio mare transierint, quibus preliis uel locis multos paganos parua  manu strauerint, quas eorum munitiones ilico ceperint, quaue postremo parte murorum Hierusalem castra posuerint, et cetera; nichilque habentes quid respondeant, tam de oblationibus fidelium per hypocrisin susceptis quam de cesis ob rapinam quas seduxerant turbis, propriaque maxime [1629 1Kb] apostasia, necesse est ut penitentiam agere cogantur.

Nam, ut prelibatum est  , plebs Folcmarum per Bemiam sequens, cum apud Nitram Pannonie ciuitatem seditione concitata, partim captiuitate,  partim ferro disperisset, paucissimi qui remanserant adhuc testari solent, quod crucis signum super se celitus apparens, ab imminente eos nece liberasset. Gotescalcus uero, non uerus sed falsus Dei seruus, postquam non sine damno orientalis Norice Ungariam sum suis intrauit, ammiranda false religionis specie munitionem in arce quadam  constituere, et in ipsis locatis presidiis, per reliquum uulgus Pannonias circumcirca uastare cepit. Quo nimirum oppido ab indigenis sine dilatione capto, turba multa trucidata atque captiuata, grex reliquus dispersus, ipseque mercennarius, non pastor, turpiter fugatus est.---Surrexit etiam diebus ipsis quidam uir militaris, comes tamen partium illarum que circa Renum sunt, Emicho nomine,  dudum tyrannica conuersatione nimis infamis, tunc uero uelut alter Saulus reuelationibus, ut fatebatur, diuinis in huiusmodi religionem aduocatus, fere 12000 signatorum sibimet usurpans ducatum; qui nimirum per ciuitates Reni, Meni quoque atque Danubii deducti, execrabilem Iudeorum quacumque repertam plebem, zelo Christianitatis etiam in hoc deseruientes, aut omnino delere aut etiam intra ecclesie satagebant compellere sinum.---Ad confinia quoque Pannoniarum innumeris iam utriusque sexus copiis cum peruenissent multiplicati, regnum ipsum, quod scilicet partim paludibus, partim siluis cingitur, per obfirmata presidia uetantur ingredi; fama quippe Colomanni regis iam perculerat [1630 1Kb] aures, inter paganorum et Ungariorum necem  nichil apud Teutonicas differre mentes. Qua de re munitionem Misenburg per sex ebdomadas expugnantes, plura inibi patiuntur incommoda; inter que etiam, quis illorum sub nomine regis Pannoniarum potiretur terris, ciuili stultissimaque quatiuntur discordia.---Itaque obpugnatione insudantes ultima, iam muris interruptis, iam fugientibus oppidanis, iamque indigenarum exercitu uastante propria flammis, miro Dei omnipotentis nutu uictor peregrinorum exercitus terga nichilominus uertit; relictisque suppellectilibus [1631 1Kb] , nil quisque preter miseram animam emolumenti reportauit. Sic nimirum, sic nostre gentis homines zelum Dei, sed non secundum scientiam  Dei habentes, quippe qui in militia, quam in liberandis Christianis  Christus prouiderat, alios uicissim Christianos persequi ceperant, miseratione diuina fraterno sanguine repressi, Ungarii quoque liberati sunt; hecque est causa, qua quidam simpliciores fratres, utpote rem ignorantes, scandalizati, totum huius profectionis conatum uanum atque fribolum, ipsi  nimis preproperi iudices, interpretati sunt. Paleis [1632 1Kb] tamen ex area dominica huiusmodi uentilabro decussis, uidimus grana triticea naturalis soliditatis grauitate perdurantia, Gotefridum scilicet ceterosque prenominatos uere Dominice militie duces, cum suis singuli super omnem stellarum dispositionem speciosis castris ab uniuersis quas pertransibant gentium principibus pacem ac fauorem, humilitatis atque karitatis exemplo, ut uere Christi discipuli, consequentes, donec diuersis itinerum [1633 1Kb] difficultatibus Bulgaria permeata, Constantinopolitanas attigerant arces.

Legimus Iherosolime libellum, a loco presenti totam huius hystorie seriem diligentissime prosequentem plurimosque populi Dei per triennium labores  in capte Hierusalem letissima uictoria concludentem. Quapropter nos hinc iam pauca de pluribus assignamus, uidelicet, quod fictis omnino beneficiis Alexius imperator tantos sibimet heroas amicauerit, postea uero sacramentis extortis ne regno suo uim inferrent, constrinxerit ; quamuis constet, quod, dum moram ibidem prime queque [1634 1Kb] cohortes alias aduentantes expectanto facerent, dolis eos interfecisset, nisi Gotefridi ducis sollertia super gregem Domini cautius uigilasset. Testantur seditionem ipsam suburbana que tunc destruxit, pons quem expugnauit. Quid multa? Per duorum fere mensium spacium nouitios in dies suscepit exercitus Bizantium, e quibus tandem absque uulgi, paruulorum ac mulierum incredibili  multitudine, recensita sunt 300000 pugnatorum. Porro cohortes Petrum secute, iussu Alexii dudum transposite, paganis fuerant iam ludibrio facte.

Motis itaque castris, Niceam applicuerunt , quam fugato predicto Solomano principe expugnantes , captam imperatoris presidiis tradunt; sic enim sacramenta firmauerant ut urbes quasque suo imperio detractas pristine ditioni, si uincerent, redderent, ipsique uicissim tam armis quam stipendiis regiis infra metam eandem se foueri non dubitarent. Inde per regnum Constantini, terram utique opulentissimam, progredientes, mare contingunt Ruscie. Sicque, ut epistola docet a Ruoperto  comite delata  , cum tanta alimentorum abundantia militiam suam Christus deduxit, ut aries nummo bosque siclo ueniisset. Preterea, inquit, quoties reges uel principes Sarracenorum consurrexerunt in nos, Deo uolente, facile uicti et conculcati sunt. Ob hec itaque feliciter acta quia quidam intumuerant, opposuit eis Deus Antiochiam  , urbem [1635 1Kb] humanis uiribus inexpugnabilem, ubi per nouem menses eos detentos in obsidione eiusdem ita humiliauit, ut omnis superbie illorum tumor desideret. Igitur eis sic humiliatis, ut in toto exercitu uix centum equi boni reperirentur, aperuit illis Deus copiam sue benedictionis et misericordie, et induxit eos in ciuitatem, atque Turcos et omnia eorum potestati horum tradidit .---Cumque et hec quasi uiribus suis acquisita obtinerent, nec Deum, qui hec contulerat, digne magnificarent, tanta Sarracenorum multitudine obsessi sunt, ut de ciuitate nullus ex tanta turba egredi auderet. Preterea fames in ciuitate ita conualuerat, ut uix ab inhumanis [1636 1Kb] dapibus se aliqui continerent. Longum est enarrare miserias  que in ciuitate fuere. Respiciens autem Dominus populum, quem tam diu flagellauerat, benigne consolatur, ac primo quasi pro satisfactione tribulationis lanceam suam, qua in cruce uulneratus est, munus non uisum a tempore apostolorum, pignus uictorie illis obtulit; deinde corda illorum adeo animauit, ut etiam quibus egritudo uel fames ambulandi uires denegauerat, arma sumendi et uiriliter contra hostes dimicandi uirtutem infunderet.---Triumphatis itaque hostibus , cum fame et tedio exercitus deficeret Antiochie, maxime propter discordias principum, in Syriam profecti, Barram et Marram, urbes Sarracenorum, expugnauerunt, et castella regionis obtinuerunt . Ubi cum moram disposuissent, tanta fames in exercitu  fuit, ut corpora Sarracenorum iam fetentium a populo Christiano comesta sint. Inde cum diuino nutu in interiora Hyspanie  progrederentur , largissimam atque misericordem et uictoriosissimam manum omnipotentis Patris secum habuerunt. Etenim ciues et castellani regionis illius quam procedebant, ad eos cum multis donariis legatos premittebant, parati seruire et oppida sua reddere. Sed quia exercitus non multus erat et in Hierusalem unanimiter festinabant, acceptis securitatibus, tributarios eos fecerunt, quippe cum una de multis ciuitatibus, que in maritimis illis sunt, plures homines haberet, quam in exercitu Christiano fuissent. Cumque auditum esset Antiochie  atque Laodicie et Rohas, quia manus Domini esset cum eis, plures de exercitu qui ibi remanserant consecuti eos sunt apud Tyrum. Sic itaque Deo conuiatore et cooperatore usque ad Hierusalem peruenerunt. Cuius in obsidione cum laborarent, maxime propter aque inopiam: habito concilio, episcopi et principes circinandam esse ciuitatem nudis pedibus predicabant, ut ille, qui pro nobis in humilitate eam ingressus est, per humilitatem istorum pro se ad iudicium de suis hostibus faciendum  illis eam aperiret. Placatus itaque hac humilitate [1637 1Kb] Dominus, octauo post humiliationem illorum die ciuitatem eis tradidit , eo uidelicet die quo primitiua ecclesia inde abiecta fuit, cum festum de dispersione apostolorum a multis fidelibus celebratur.

Inter hec minime pretereundum uidetur, quod, dum exercitus in obsidione Antiochie moraretur, pauore perculsis uniuersis per orientem nationibus, discurrentibus ab omni parte orbis terrarum missis et exploratoribus, aliis pacem, aliis bella machinantibus, etiam Babylonici regis legati conuentui principum se presentes exhibent, inter alia pollicentes, si uictis Antiocenis etiam Thurcos de Hierosolima pepulerint, dominum suum fratrem et amicum cum  uxiuersis Sarracenis habeant; ut enim prescriptum est, Iudeam cum Hierusalem totaque Palestina iam olim Thurci Sarracenis abstulerant. Hac de causa securitate accepta, non pauci lectissimorum militum Babyloniam diriguntur, quorum fortitudine, proceritate, habitu et incessu omnique elegantia attoniti barbari, Francos---sic enim uniuersos occidentales populos nominare solent---plus quam homines, id est deos, esse fatebantur, affirmantes, omnino non esse mirum, quod huiusmodi bellatores totum affectarent sibi subiicere mundum.---Inito denique consilio, rex Babylonie Hierusalem obsidet, ostensisque legatis, Francis se federatum affirmat, quorum gladiis, si sibi ciuitatem non traderent, ipsos tradendos minitat. His itaque dolis rex barbarus non  suo sed Francorum timore ciuitatem receptam, dimissis cum suis omnibus Thurcis, omni conatu machinis atque militibus contra Christianorum aduentum premuniuit; sicque factum est ut Hierusalem bis uno caperetur anno, primo a Sarracenis, dein a Francis.

De  hostibus uero ibi repertis quid actum sit, si quis nosse querit, sciat, quia in porticu que dicitur Salomonis et in templo eius uictores equitabant in sanguine Sarracenorum usque ad genua equorum. Deinde cum ordinatum esset, qui ciuitatem retinere deberent, et alii amore patrie et pietate parentum suorum redire uoluissent, nunciatum est eis, quod rex Babyloniorum Ascalonam uenisset  cum innumerabili multitudine paganorum, ducturus Francos qui Hierosolimis erant in captiuitatem et expugnaturus Antiochiam, sicut ipse dixerat; aliter autem Dominus de his statuerat. Itaque cum in ueritate comperissent hi qui Hierosolimis erant, exercitum Babyloniorum Ascalone esse, contenderunt obuiam illis, relictis sarcinis et infirmis suis in Hierusalem cum presidio. Cumque hostium exercitum [1638 1Kb] conspexissent innumerabilem , genibus flexis Deum inuocauerunt,  ut qui in aliis sibi necessitatibus semper affuerat, in presenti bello, confractis uiribus paganorum et diaboli, regnum Christi et ecclesie a mari usque ad mare usquequaque dilataret. Nec mora; clamantibus ad se Deus affuit, atque tantas audacie uires ministrauit, ut qui eos in hostem currere uideret, fontem aque uiue sitientem ceruum segnem adiudicaret; miro uidelicet modo, cum in exercitu Christiano non plus quam quinque milia equitum et 15,000 peditum fuissent et in exercitu hostium centum milia equitum et 400,000 peditum esse potuissent. Tunc mirabilis in seruis suis Deus apparuit, cum, antequam confligerent, pro solo impetu eorum hanc multitudinem in fugam conuertit, et omnia eorum arma diripuit, ita ut, si deinceps istis repugnare  uellent, non haberent arma in quibus sperarent.---De spoliis uero non est querendum quantum captum sit, ubi thesauri regis Babylonie occupati sunt. Ceciderunt ibi plus quam centum milia Maurorum gladio; timor autem illis tantus erat, ut in porta ciuitatis ad duo milia suffocati sint; de his uero qui in mari interierunt non est numerus; spineta etiam ex ipsis multos obtinuerunt. Pugnabat certe orbis terrarum pro Christianis. Et nisi spolia castrorum de ipsis multos detinuissent, pauci de tanta multitudine hostium essent qui de bello renunciare potuissent.---Pridie autem quam bellum fieret multa milia camelorum et bouum et ouium cepit exercitus. Cumque iussu principum populus hec dimisisset, pugnam progrediens, mirabile dictu, multas [1639 1Kb] et  multiplices turmas fecerunt cameli [1640 1Kb] , similiter autem et boues et oues. Hec autem animalia ita comitabantur exercitum, ut cum stantibus starent, cum procedentibus procederent, cum currentibus currerent.---Nubes etiam ab estu solis Christianos defendebant [1641 1Kb] et refrigerabant.---Celebrata itaque uictoria, reuersus est exercitus Hierusalem, et relicto ibi duce Gotefrido, Reginmunt comes Sancti Egidii [1642 1Kb] et Ruotpertus comes Normannie et Ruotpertus comes Flandrie Laodiciam reuersi sunt; ibi classem Pisanorum et Boimundum [1643 1Kb] inuenerunt. Cumque archiepiscopus Pisanus [1644 1Kb] Boimundum et alios cum eo discordantes concordare fecisset [1645 1Kb] , Reginmundus pro Deo et pro fratribus regredi disposuit; magna uero multitudo, ut supra dictum est, ad  patriam remeare contendit; ceteri qui remanserunt, terram Deo disponente, hactenus in pace obtinuerunt.

 Dux quoque magnanimus et cui uix quisquam in religione comparabilis inueniatur, parua licet manu fultus, magna queque cepit in Domino attemptare, reliquias gentilium quacumque remanentes persequi, presidia locis opportunis instituere, Ioppen diu destructam portumque ibi iam diu desolatum renouare, ecclesias clerumque [1646 1Kb] , quantum potuit, reparare, cenobitas alibi congregare, donaria multa tam monasteriis quam hospitali, quod nunquam defecerat in Hierusalem, deuotissime conferre. Pacem firmissimam cum Ascalonitis atque Damascenis gratia commertiorum habuit, nostre  gentis milites pre cunctis [1647 1Kb] bellatoribus honorauit, feritatemque illorum suauissima urbanitate Gallicis caballariis [1648 1Kb] commendans, inuidiam, que inter utrosque  naturaliter quodammodo uersatur, per innatam sibi utriusque lingue peritiam, mitigauit.

Hoc anno Chuonradus [* 1Kb] Traiectensis episcopus a suis occisus est. Herimannus Coloniensis episcopus obiit; cui Fridericus successit.---Rapoto [1649 1Kb] palatinus comes et Oudalricus comes, patruelis eius, quem multum diuitem dicebant, defuncti sunt. Dum enim imperator cum principibus colloquium Ratispone haberet , mortalitas subito exorta prenominatos duos [1650 1Kb] magnates, de inferioribus uero quam plures, absumpsit, per ciuitates quoque atque regiones non modicam uulgi stragem fecit. Fames etiam improuisa multis locis inualuit.

Urbanus papa obiit . Hic super ecclesiarum  hactenus heu! manente [* 1Kb] commotione concilia multa congregauit, multa etiam [1651 1Kb] decreta promulgauit; inter [** 1Kb] que etiam, conuocatis ad Placentinam ciuitatem 200 fere Patribus  , Heinricum imperatorem tam a se quam a predecessoribus suis communione priuatum declarauit; maxime regina Adelheit [1652 1Kb] , ipsius cesaris uxore, astante multaque nefanda in illum ad aures totius synodi testificante. Sed antequam ex hac [1653 1Kb] uita migraret, spiritu instructus diuino, Rainerum [1654 1Kb] cardinalem de Sancto Clemente, sancte conuersationis et boni testimonii abbatem, nobilem Romanum [1655 1Kb] , designauit in regimen [1656 1Kb] apostolicum eligendum; quem etiam reuelationibus aliis [1657 1Kb] insuper denotatum,  uniuersa Romana ecclesia pastorem sibi consecrat, licet inuitum, Paschalem appellans eum [1658 1Kb] .


 A. [1659 1Kb] D. MC.

Sub [* 1Kb] Gotefrido duce, Hierosolimitanam ecclesiam defensante, conuentus ingens factus est in Hierusalem, ab omnibus qui sunt [** 1Kb] in oriente Christicolis, maximeque qui uel Antiochie uel in Syria, Rohas uel Palestina resederant peregrinis, in tantum ut in ipsis natiuitatis Dominice festis quam plures regionibus adiacentibus [1660 1Kb] consecrarentur [1661 1Kb] episcopi, uersis in hystorias uisibiles eatenus mysticis prophetiis: Surge [1662 1Kb] illuminare, Hierusalem ; et: Letare, Hierusalem, et diem festum agite omnes qui diligitis eam , etc.---Incalescente post hec estate, corrumpitur per Palestinam er cadauerum fetore. Sunt etiam qui dicant fontes a barbaris infectos ueneno uel cisternas  occisorum sanie; unde exorta pestilentia multos ex nostris, utpote sub ere peregrino militantes, occidit; inter quos ipsum totius ecclesie catholice lacrimis plangendum Gotefridum populo Dei, quem [1663 1Kb] paterna sollicitudine curabat, materna pietate fouebat, nimis immature subtraxit. Uno tantum [1664 1Kb] anno populo Dei prefuit, languore superatus producto, 15 Kalend. Augusti plenam fide bonisque operibus presentem in Christo uitam finiuit. Exceptis [*** 1Kb] siue [1665 1Kb] tacitis cunctis quibus pollebat uirtutibus, tanta se mansuetudine coniunxerat tam indigenis quam comperegrinis [1666 1Kb] , ut uix aduerteretur Francisne [1667 1Kb] plus plangeretur quam Syris uel Grecis. Ante montem Caluarie, in uestibulo Golgathane ecclesie exstat eius mausoleum, lapide Pario constructum.

 Hoc [* 1Kb] tempore Balduuinus [1668 1Kb] comes in Rohas [1669 1Kb] , que est ciuitas inclita, immo regio [1670 1Kb] et pars Armenie, consederat, principatum iam gentis illius consecutus, defuncto scilicet interim grandeuo seniore illo Christianissimo, qui se ab Antiochia sibi  in propugnatorem asciuerat multaque prelia nauiter [1671 1Kb] gerentem etiam in filium et heredem adoptauerat. A diebus quippe antiquis semper impugnata, nunquam manum dederat urbs illa ampla paganis, eo quod muris ultra humani operis qualitatem firmis, fluuio quoque intra ebulliente, omni etiam situ naturali populique et uictuum muniatur  fertilitate. Non est operis huius uel temporis litteris tradere, quoties ibidem parua manu uir predictus grandem multitudinem barbarorum strauerit, nonnunquam etiam [1672 1Kb] uictus uicerit: amisso exercitu alium ab Antiochie obsidio conduxerit, postremo falso sibi federati cuiusdam Thurci, Balduc nomine, dolis semet expedierit ipsumque comprehensum necauerit; que [1673 1Kb] omnia scribere uolentem prius tempus deseret quam materia. Audito tamen obitu fratris Gotefridi, Balduuino iuniori, cognato suo, ciuitatem et populum committit, ipseque cum trecentis fere uiris Hierosolimam tendit, insidiantium sibi paganorum milia delusit, congreditur, uicit, onustusque spoliis cum triumpho Hierusalem intrauit . Rogatus et collaudatus ab omnibus,  ut princeps esset eorum [1674 1Kb] consensit; nec multo post inclinans caput suum super Dominici sepulchri tumbam, ipsius se seruituti perpetualiter subiugauit. Post hec quo maior paganis Christianorum [1675 1Kb] timor incuteretur, die pentecostes [1676 1Kb] per legatum apostolice sedis accepta [1677 1Kb] regali benedictione coronatur . Deinde [1678 1Kb] Assur et Cesaream ciuitates maritimas debellauit, cesisque qui inibi erant Sarracenis, regnum suum regis Babylonie damno dilatauit.

 Wigbertus Rauennensis archiepiscopus, qui super Hiltibrandum Gregorium [1679 1Kb] positus [1680 1Kb] , Clemens papa dictus est, obiit, uir utique satis ingenio, facundia, nobilitate personeque reuerentia clarus, nec Roma tunc nec Rauenna bene usus, et qui super unum papam uiuentem, quamuis coactus, ut aiunt, ascendit, ipse tres [1681 1Kb] sibimet alternatim succedentes superuixit, extorris utraque sede Rame et Rauenne, malens, ut ab ipsius ore didicimus, apostolici nomen [1682 1Kb] nunquam suscepisse [1683 1Kb] .


A. [1684 1Kb] D. MCI.

Chuonradus [* 1Kb] [1685 1Kb] rex adolescens, nono postquam a patris palatio discesserat anno, Mahthildis [1686 1Kb] , magne illius et nobilissime et, ut quidam dicunt,  religiose femine, sicut sanguine ita et contubernio coniunctus, et in rebus per Italiam disponendis tam illius quam domni apostolici ceterarumque Deum [1687 1Kb] timentium personarum consilio semper usus, immaturo preuentus occasu, plena fide et bona confessione a regno transitorio ad eternum creditur regnum migrasse. Sunt etiam qui ueneno eum dicant  interisse. Testari solent qui aderant, in brachio corporis exanimi crucis signaculum subito exortum se uidisse, ipsasque eius exequias quibusdam miraculis honorificatas fuisse [** 1Kb] .

 uisus [* 1Kb] est a nostro quodam familiari ab occidente in orientem uolans ignis ad instar non modice ciuitatis.---uermiculorum quoque, quos papiliones a similitudine tabernaculorum uocant, exercitus incredibilis multitudinis per tres continuos dies quasi a Saxonie finibus in Baioariam uolabat [** 1Kb] .---Mox profectio populosa, et que pene priori posset numero dumtaxat equari, subsequitur, que post auditas ultra spem res Hierosolime prospere gestas, a residuis totius occidentis gentibus, maxime ab his quorum prius uotis timor uel diffidentia, inopia uel inbecillitas obstiterant, denuo parabatur [*** 1Kb] ; primum ab episcopis Mediolanensi, Papiensi ceterisque Longobardorum populis ad 50  milia signatis, deinde a diuersarum prouinciarum Theutonicis, postremo ab Aquitanicis, quibus Willihelmus Pictauiensis preerat, preter uulgus ad 30000 loricatis. Longobardorum plebes, permissu Heinrici [1688 1Kb] ducis Carinthia permeata, dum post Ungros tergo relictos in Burgarie  ciuitatibus hiemarent, numero rarescere ceperunt, tandemque Constantinopolim peruenientes, in alteram ripam---illud enim beneficium maledictus Alexius [1689 1Kb] peregrinis accelerare solet---transposite sunt, immo paganorum sagittis exposite. Thurci enim, explorata Longobardorum inertia, stipularum eos terebant more, in tantum ut exercitus Theutonicus, qui eadem uia subsecutus circa Iunii Kalendas ad eandem metropolim peruenit, quid de precedentibus  se gestum sit, nullo modo, utpote nullo superstite de Romania redeunte, posset inuestigare. Ab ingressu quippe uel prima ciuitate Bulgarie usque ad sedem Alexii, semper nobis eius pacifici nuncii occurrebant, qui tamen aliquando nos precedentes uel comitantes fauillarum euanescentium more disparebant. Militum etiam suorum, quos Pincinatos uocitant, exercitus nunc nobis a tergo damnum intulit nunc a latere uim inferre, nunc a fronte directa acie manum conferre, nunc per noctes castra irrumpere disposuit, semper tamen nobis per 20 dies  uicinus et infestus fuit, donec statione fruentes prenominata cum turma Welfonis ducis exercituque Willihelmi, diuersis quoque cotidie confluentibus copiis, per dies 15 ad 100000 congregabamur. E quibus omnibus singularum turmarum principes Alexius more suo sub appellatione filiorum suscepit, eisdemque post manus acceptas sacramentaque firmata, sicuti prioribus exercitibus, munera dispertiuit, pauperibus uero extra ciuitatem elemosinam largiri mercatumque parari precepit. Nam obsistente suspicione, paucissimis personis, et ipsis precio furtimque, cuiusquam urbis uel castri siue munitionis per totum imperium eius permittebatur ingressus. Qua etiam causa dum Willihelmus cum exercitu per mediam Adrianopolim, qua regia strata  ducit, transire prohiberetur, Aquitani mox genitali tumescentes fastu, simbola conclamant, suburbana succendunt, ciuitatem inuadunt, cuius oppugnationi dum acriter insistunt, Pincinatorum exercitum, qui semper, ut premissum est, iter ipsum iussu cesaris obseruat, a tergo suscipiunt; quibus congressi, multos sternunt, multos amittunt, tandem uia dudum contempta uadunt. Igitur totus ille tantusque populus per Romaniam iter dirigere disponebat, necessaria sibi quisque per deserta cemebat; ultra brachium illud maris quod Sancti Georgii dicitur tam compulsi quam uoluntarii transuehimur, sed cotidiani principum conuentus, cotidiana etiam ipsorum cum imperatore colloquia quem finem sint habitura,  penduli nimis operimur. Sed ecce subito murmur exoritur inuisum, imperatorem Thurcorum potius quam Christianorum parti fauere, exploratisque que circa nos erant, frequentibus illos contra nos nunciis animare. Hic est, inquiunt, perfidus ille Alexius, qui, domino suo Michaheli [1690 1Kb] per quorundam Alamannorum conducticiorum auxilium depulso, imperium [1691 1Kb] eius usurpauit, ipsosque sui sceleris cooperatores exilio damnatos necari fecit; nuncque se tanti facere dicit Francos cum Thurcis preliantes quanti canes se inuicem mordentes. Cum autem nauigia quisquam conducere temptaret, audiuit cesarem insidias peregrinis etiam in mari posuisse, multasque dudum eodem facinore naues eum submersisse. Quapropter omnes eum maledicebant  et anathematizabant, omnes illum lingue non imperatorem sed traditorem appellabant. Incredibile memoratu est et ad recordandum expertis horribile, quanta in nostro, hoc est Germanico, collegio quod omnibus erat rarius, tunc fuerit titubatio, dum uideres patrem a filio, fratrem a germano, socium ab amico multo amarius quam mors separat cum uita separari, altero terre, altero se committente mari, rursumque quosdam post appensum naulum, post unam uel duas in naui transactas noctes, resumpta suppellectili ad litus cum ingenti  damno prosilire, redemptis precio ampliori, quos nuper distraxerant, equis, ad necem, fugiendo mortem [1692 1Kb] , properare. Nos quoque eadem animi nutatione diu multumque uexati, tandem inter eos qui se salo credere presumpserant, diuina miserias nostras gubernante clementia, Ioppe portum post sex ebdomadas attigimus , benedictus per omnia iehsu Christus!

Porro exercitus uniuersalis, ab imperatore 300 Thurcopolis, qui legiones apto itinere deducerent, acceptis, contra Nicomediam uertitur, indeque Romaniam  declinans, ad aquilonalem plagam contra terram Chorizanam, que Thurcorum est patria, conuertitur. Loca quippe Romanie, que circa stratam publicam erant, periurus Alexius deuastauerat, dum nostris in Antiochia dudum obsessis auxilium ferre non auderet ut iurauerat, suspectus scilicet extunc tam Francis quam Thurcis. Insuper milicia hec nomen sibi facere in gentibus, quemadmodum anterior, proposuit; sed, ut rei probauit euentus, diuine id predestinationi non complacuit. Nam ante paucos dies idem pagani in Longobardorum, ut premissum est, uix tepido sanguine hebetatos antea gladios durauerant, indeque animati, tam infinite multitudini bellatorum resistere presumebant. Non multo plus quam quatuor erant milia Thurcorum,  qui tamen ipsi electi et equis uelocissimis, armis telisque ac sagittandi peritia nimis instructi, fortunam suam seu uirtutem ignoti exercitus experiri potius explorando quam aperte congrediendo ueniebant. Unde inprimis latrocinantium more uulgus extremum diripere, post hec capere uel cedere, deinde per competa precurrentes, incendio uel quocumque molimine pabula preuastare, aliquando etiam per iunceta uel carecta gradientem exercitum tota die flammis uel fumo uexare, nonnunquam fontes [1693 1Kb] uel cisternas obdurare, a locis tutioribus telis infestare, per noctes nunc hac nunc illa castrorum parte irrumpentes, cunctis inquietudinem inferre. Inter hec tamen omnia nunquam acie directa,  nunquam fronte aperta more preliantium congrediebantur, sed resistentibus cedebant, insequentes fugiebant, reuertentes denuo subsequuntur. Si miserias illas omnibus miseriis miserabiliores stilo prosequi plene temptamus, possibilitatem simul et modum excedimus; ubi turpiter tot nobiles, per inopiam tot diuites, sine ferro tot fortes occubuisse referimus, dum domino seruus presens, locupleti pecunia sufficiens minime quiuit subuenire, nec forti licuit pugnare. Loca quippe eadem erant arta, inuia atque inhabitabilia, hostibus cognita, nostris ignota, qua tantum Dei populum Alexii traditoris incarcerabant  machinamenta. Quid moror? Sic per dies pene 20 quasi signum ad sagittas expositi, sic cotidie tamquam oues occisionis estimati, tandem in extrema iam sorte positi, nemorum se saltibus noctu tradunt, morosam sed certam sibi mortem accelerare satagunt, quamuis paucissimis fuga quicquam emolumenti contulerit, preter quod omnium ultima fata tardantia consummauit. Nam de tam innumero populo Dei, heu! heu! non credimus mille uiros remansisse, quos postea uix ossibus herentes Rodo, Papho ceterisque portubus, raros autem etiam Ioppe uidimus; e quibus Bernhardus comes et Heinricus comes Ratisponensis Hierosolime obierunt, dux uero Waiulfus [1694 1Kb] reuertendo moriens, Papho est humatus. Inter longissimam cruciatuum suorum hystoriam,  quam hic texere nec ipsa compendiosi huius operis proprietas permittit, de nostratibus archipiscopum Salzburgensem Tiemonem [1695 1Kb] captum, marchisiam N. trucidatam, duos Brunones canonicos, nobiles uiros, inedia sitique defecisse referebant; de Latinis uero principibus Willihelmum, Regimundum, Stephanum, ceterorumque aliquam partem superesse dicebant.

Dum hec ita geruntur, nec his qui in Iudea sunt Christianis parcitur, sed tam ab Ascalonitis atque Damascenis cotidiana latrocinia quam a Babyloniis bella parantur. Post Mai quippe Kalendas non longe a Rama castra metatus est Babylonicus exercitus, contra quem aciem direxit [1696 1Kb] rex Balduuinus, suos hortatus ut sicut ante paucos dies per Dei gratiam  parua manu multam de Arabia predam tulerant, ita nunc hostium multitudini non cedant. Illorum, inquit, damno uiuamus aut periculo moriamur! Ecce bellum, o boni milites, quod olim [1697 1Kb] optauimus, pro quo patriam, parentes pacemque [1698 1Kb] contempsimus. Porro pro Christi hereditate contra inuasores Sancte Terre predonesque alienigenas pugnare honestum est, uincere tales nequaquam incertum, mori gloriosum. Illis patria ministrat fugam, nobis exilium uictoriam. Comprobemus iam quod ipsi exprobrant, Francos mortem non timere, immo Christi peregrinos aut in Christo uincere aut pro [1699 1Kb] Christo mori uelle! Talia multa postquam perorauit, arrectis suorum animis, miro Dei omnipotentis nutu, ingens Sarracenorum  populus uni tantum uel paulo plus legioni nostratum cessit, adeo uti ne congredi quidem presumerent, sed post transactos aliquot in eadem statione dies turpiter et inacte redirent. Rursum circa Kalendas Septembres, quo scilicet tempore Christianorum, quos ante memorauimus, aduentantium fama Babylonie regna terruerat, inito consilio, preoccupare nostram, hoc est uniuersorum qui tunc in Iudea uel in cunctis finibus illis reperirentur, interneciem disponebant, missisque epistolis Damasco, Tripoli, Gibel, ceterisque barbaris ciuitatibus, aduersus nomen Christianitatis se inuicem qualicumque pacto  confortabant. Egressus itaque 40 milium exercitus de Babylone, primum ad optinendam Ioppen tendens, non longe ab Ascalone, sumptis nimirum inde sociis, consedit. Balduuinus uero rem non ignorans, suos undique, hoc est ab Hierusalem, Neapoli [1700 1Kb] , monte Thabor, Ebron, Cesarea et Assur, in Ioppen, ubi tunc non parua manebat peregrinorum turba, conuocauit.

uidimus hisdem diebus tantam mortalitatem, quam etiam uix euasimus, in populo grassari, ut ad 300 cadauera singulis diebus Hierosolime exportata numerarentur, Ioppe uero ingens campus intra paucos dies tumulis occuparetur. Denique cuiusdam diei  hora tercia, precedente regem ligno Dominice crucis, quod anno priori terra diutissime  absconditum Syri quidam Gotefrido [1701 1Kb] duci demonstrauerant, extra ciuitatem Ioppen totius populi conuentus est factus, iussuque regis Arnoldus, quidam honorabilis [1702 1Kb] et bene literatus clericus, sic in medio concilii est exorsus: Beata gens, cuius est dominus Deus eius, populus quem elegit [1703 1Kb] . uos, o fratres karissimi, gens estis illa beata, illa gens sancta, uos estis populus ille Christi hereditatis, populus acquisitionis, qui, relictis omnibus, patria, parentibus et rebus, crucem cotidianam post Christum tulistis; uos corpora uestra [1704 1Kb] pro Christo ad supplicia tradidistis. uos pugnasse uidemini; sed Christus uestro uoluntarie sibi sacrificato sanguine uestrorumque fratrum et commilitonum preciosa  morte locum sanctificationis sue dignatus est mundare, ciuitatem requiei sue Hierusalem uoluit post tam annosa spurcissime gentis uincula per uestram deuotam seruitutem expedire. Hec, inquit Deus, requies mea in seculum seculi; hic habitabo, quoniam elegi eam . Contra quam diuina sponsione nobis inditam spem, ecce paganorum litere Dei nutu ante diem hesternam comprehensis legatis ablate, uaticinata perhibentes demonia, nos illorum preliis hoc anno delendos, Hierusalem funditus destruendam, et quod etiam omnibus nefandis horribilius est dictu, ipsam Dominici et gloriosi sepulchri petram crustatim confringendam, sicque camelis ad mare delatam, in remotissimo et quod nunquam a Christianis rescisci possit pelago submergendam esse  [1705 1Kb] . Unde quid facto opus sit, o Christicole, uidete; quem finem hec tanta presumptio tandem sit habitura, perpendite! Plura disputare uolentem mox clamor interstrepens compescit; et quasi ex uno ore uox unanimis singulorum insonuit: Res, inquiunt, in articulo posita est; breue et quodammodo succinctum est consilium nostrum, pro Christo Christique legibus et sanctis nostris aut dimicandum fortiter aut moriendum turpiter; aut gloriose mori et uiuere eternaliter instat, aut turpissime cedere et breui turpique uita perpetuam mortem comparare restat. Sed nec temporaliter nec eternaliter uiuere liceat, quem contra  tam profanam, tam blasphemam paganorum audaciam pugnare non libeat! Protinus ante crucem reparationis nostre confessione peccatorum unanimi humiliatione facta, ac post dictam indulgentiam ab apostolico legato, qui tunc forte aderat, benedictione accepta, Domini inclamantes adiutorium, castro sunt alacres redditi; indeque summo mane ad 7000 peditum milleque equites recensiti, periculo sunt ingenti cum gaudio magno presentati. uisa igitur statione barbarorum, mirabile dictu, tanta feruescere ceperunt fide, ut unusquisque se solum tot legiones sternere posse non dubitaret; indeque contigit, ut dum per unum pene miliarium inordinate currendo minus caute se hostibus infundunt, prima cohors a latere inuasa ilico tota rueret. Qua de re  Balduuinus efferatus animo, tanto illos equitum impetu inuolat, ut, quamuis idolorum responsis de uictoria certificati acrius quam antea unquam resisterent, sicut cera a facie ignis ante ipsum liquescerent. Referebat michi uenerabilis abbas Gerhardus, qui tunc crucem Dominicam semper lateri regis contiguus preferebat, nunquam se tantam niuis uel pluuie quantam tunc telorum contra regem uolare densitatem uidisse; at post ligni preciosi intuitum nullum ex hostibus telis se uel armis, sed uniuersos fuge presidio se commisisse. Itaque post uictoriam a Deo---cui non est differentia saluare uel in multis uel in paucis ---sibi concessam, interim dum castra predamque diripiunt hostium,  nuncius adest missus a Ioppitis, qui ciuitatem terra marique diceret obsessam. Mox onusti spoliis, reliquis uero incendio traditis, nobis, qui iam, portis intus obstructis, a terra equitibus multis, a mari uero 42 nauibus rostratis cingebamur, in auxilium quantotius properant; postque tot hostium incursus tantasque [1706 1Kb] penurie pestilentieque miserias, festum natiuitatis Dei genitricis , quod ipsa die cum merore cepimus, maximo nos tripudio complere faciebant. Sequenti die  multam nobis abundantiam frumenti cunctorumque uictualium cum peregrinis fratribus ad 12,000 estimatis naues 30 deferebant; quas dum hostium classes inuadere niterentur, mira Dei potentia per uirtutem sancte crucis, que, dum nil carnalis adiutorii de  ciuitate conferri posset, in altum econtra, iubente rege, leuabatur, adeo repressit, ut, nullo conatu uel arte remigandi de loco moueri uel unam de tot nauibus posse, tam pagani quam Christiani populi nimis mirarentur.

Neque hoc silentio preterendum, quod eodem anno ibidem cognouimus contigisse, uenerabili Herimanno presbitero, qui tunc in monte Oliueti conuersabatur, in hec uerba referente: Die, inquit, sacratissimi sabbati, quo secundum antique misericordie Domini paraclysin, baptismate iam consecrato, lumen de celo nobis ministrari deuoti nimis expectabamus,  usque ad uesperam orationibus solitis institimus; tuncque propter peccata nostra desiderato dono celesti, quod etiam in conspectu gentium olim Christiani ante nos semper suscipere solebant, omnimodo frustrati, absque omni festiue synaxis officio noctem illam Dominice resurrectionis lugendo tantum et merendo transegimus. Summo autem mane cum letaniis a sepulchro Domini nudipedes processimus, ingressique templum Domini, quo scilicet loco, id est montem [1707 1Kb] Moria in area Areuna , Dauid in maxima exauditum tribulatione, cunctosque exaudiendos qui ibidem corde deuoto orauerint, Salomoni promissum legimus: mox post preces lacrimasque, ne nos deserendo Christus nomini suo blasphemiam inter gentes prepararet, fusas, necdum atrium  illud famosum egredimur, et ecce signa concrepantia laudes altisonas in occursum nobis ab his qui remanserant reboantes audimus; intrantes uero ecclesiam prenominatam, lampades duas celitus incensas gaudio immenso repleti conspicimus. Quid plura? A baptismi officio, quo pridie cessaueramus, incipientes, totum seruitutis nostre pensum Domino dudum subtractum, usque ad misse completionem, letissima deuotione persoluimus; nobis quoque egressis, inter missam Syrorum, qui semper post nostrum egressum eodem psallere choro solent, lampades alie diuinitus accenduntur, ante uesperas uero et inter ipsas uespertinas laudes usque ad 16 huiusmodi lumina uisibiliter ampliantur; sicque contigit, ut pauci intra Hierusalem seu Christiani seu pagani reperirentur, qui tam  euidentem Christi potentiam se non uidisse testarentur


A. [1708 1Kb] D. MCII.

Imperator Heinricus [1709 1Kb] , habito cum principibus colloquio [* 1Kb] , Romam se profecturum ac generale concilium circa Febr. Kalendas inibi conuocaturum condixit, quatinus, tam sua quam domni apostolici causa canonice uentilata, catholica inter regnum et sacerdotium confirmaretur unitas, que tot annis scissa permansit. Constat tamen nec ipsum iuxta placitum uenisse, nec nuncia dignitati apostolice subiectionem profitentia misisse. Nec hoc latet, quod alterum papam ipsi domno Paschali superponere, si fieri posset, conatus sit, nec profecerit.

 Transacta post hec media quadragesima, conuenientibus uniuersis Apulie Campanie [1710 1Kb] , Sicilie, Tuscanie [1711 1Kb] totiusque simul Italie presulibus, ultramontanorum autem quam plurimorum patrum legatis, synodus magna Rome est habita , ubi preter antiqua Patrum instituta more solito reuerenter confirmata, etiam sepedictum nostri temporis scisma inter precipuas hereses computatur,  ac perpetuo cum suis auctoribus atque sequacibus anathemate huiusmodi subscripta professione condemnatur: Anathematizo omnem heresim, et precipue eam que statum presentis ecclesie perturbat, que docet et astruit, anathema contempnendum et ecclesie ligamenta spernenda esse. Promitto [* 1Kb] autem obedientiam apostolice sedis pontifici domno Paschali eiusque successoribus sub testimonio Christi et ecclesie, affirmans quod affirmat, et dampnans quod dampnat sancta et uniuersalis ecclesia. Ibi etiam quam sententiam in imperatorem [1712 1Kb] uel patricium Romanum Heinricum idem apostolicus Paschalis [1713 1Kb] promulgauerit, nos quoque inter innumeras diuersarum gentium cateruas proxima cena  Domini in ecclesia Lateranensi ab ipsius ore didicimus;  nimirum postquam 8 Kal. Octobr. maris fluctibus Ioppe traditi, Rome sumus per Christi gratiam predicta maiori ebdomada introducti. Quia, inquit, tunicam Christi scindere, id est ecclesiam rapinis et incendiis deuastare, luxuriis, periuriis atque homicidiis commaculare, non cessauit, primo a beate memorie Gregorio papa, deinde a sanctissimo uiro Urbano predecessore meo propter suam inobedientiam excommunicatus est atque condempnatus; nos quoque in proxima synodo nostra iudicio totius ecclesie perpetuo eum anathemati tradidimus. Id notum uolumus omnibus et maxime ultramontanis esse, quatinus ab ipsius se contineant iniquitate.

 Hartwicus [* 1Kb] Magdeburgensis archiepiscopus obiit, uir per multa laudabilis, maxime tamen popularis, et ecclesie cui preerat utilitatibus multum insudans dilatandis, pro scismate quoque sepe dicto resarciendo inter utramque partem mediator infatigabilis.---Ruotpertus episcopus Babenbergensis obiit; cui per imperatorem Heinricum Otto, cancellarius eius, substituitur uir, ut creditur, bene religiosus.---Aerbo iam grandeuus, nobilis de Carinthia princeps et quondam palatinus in Baioaria comes, migrauit in Domino.

 Commissum * 1Kb] est etiam prelium  a Balduuino et his qui secum erant Hierosolimitis contra infinitam Sarracenorum multitudinem; ubi dum inconsiderate res agitur, circumuenti sagittariorum numerositate nostri, utpote iam admodum pauci facti, intra muros ciuitatis Rama, que uicina erat, cedere compelluntur, rex uero cum tribus, ut aiunt, equitibus euasit. Barbari autem cum plures lapidibus  castri [1715 1Kb] uiderentur, in breui uniuersa menia demoliuntur; captisque ac cesis uniuersis quos inuenerant, ipsos captiuos cum nunciis uictorie sue Babylonem premittunt, castra autem sua securiter, et quasi iam terram illam gladiis acquisitam possessuri, interim donec nuncii regis sui redeant, in campestribus illis ponunt. Sed non cessit eis inpune uictoria illa, non sua uirtute sed diuina dispositione in his, quos ipse non terras ultra sed paradysum uoluit incolere, conquisita. Nam tercia die Balduuinus superueniens cum exercitu copioso, quem prius expectasse debuerat, tanta illos proterit internetione, ut nec libuerit nec profuerit uicisse. Nouum autem illum exercitum tam Reginmundus a Tripoli, quam nuper deuicerat, quam ab Antiochia Dankeradus ducebat;  nam suus auunculus Boimundus, ante biennium a Thurcis dolo captus, Antiochie sibi principatum dimiserat.


A [1716 1Kb] . D. MCIII.

Heinricus [* 1Kb] imperator natiuitatem Domini Mogontie celebrans, filio suo Heinrico regi rerum summam dimissurum seque sepulchrum Domini uisitaturum, per Emehardum episcopum publice predicari fecit; indeque fauorem maximum tam uulgi quam principum et clericorum regnique totius acquisiuit, multosque e diuersi [1717 1Kb] regni partibus ad eiusdem itineris comitatum se preparare uoto ipso succendit.

 Cuono, filius Ottonis  ducis, de magnis principibus unus, et cui nichil in omni rerum humanarum dignitate supra, natu scilicet, literarum etiam scientia, fortitudine atque diuitiis satis prepollens, elegantia atque facundia bonis omnibus amabilis et affabilis, quorundam funestorum hominum conspiratione, noctu, dum iter ageret, inuaditur et interimitur,  ingentem relinquens nobilibus regni luctum simul et suspitionem, dum ab infimis in summos tanta scelera presumuntur.---Ante triennium quippe Heinricus Crassus, eiusdem Cuononis [1718 1Kb] germanus et natu senior, dum in Fresie marcham, cui preerat, res acturus proficiscitur, a uulgaribus Fresonibus, quibus dominationis sue iugum graue fuit, obsequium  spectans, insidiis uallatur; re quoque cognita fugiens ad mare, uulneratur a nautis, simul et suffocatur. Huius tanti uiri, qui nimirum totius Saxonie principatum secundus a rege gerebat, interitus ab uniuerso regno Teutonico grauiter ferebatur, isque, ut diximus, dolor nunc fratris eius Cuononis nece duplicatur.

Heinricus marchio [* 1Kb] , uir sui temporis in Saxonia prepotentissimus, obiit.


A. [1719 1Kb] D. MCIu.

Heinricus imperator natalem Domini Ratispone celebrauit. Cumque ibidem aliquandiu moraretur, orto quodam prius murmure inter Baioarie principes, eo quod Saxones uel Franci familiarius illic et  honorabilius quam indigene ab imperatore tractarentur Sigihardus comes, qui huiusmodi suspitionem maxime notabat, cepit imperatori paulatim inuisus haberi, propter hoc autem maxime quod ipse solus pre cunctis qui tunc aderant principibus, abundantiori militum copia adducta, ad resistendum se, si forte de curia quicquam secus cederet, uidebatur communisse.---Diebus post hec aliquot exactis, cum iam securior factus idem comes suorum turmas defluere permisisset, excitatur in illum, conspirantibus tam urbanis Ratisponensibus quam diuersarum partium ministerialis ordinis hominibus  , seditio furibunda, que nullo modo, uel ipso imperatoris filio interueniente, sedari potuit, donec ab hora diei tercia usque ad horam nonam in hospicio obsessus,  tandemque fractis foribus, ipse, prius confessione facta, sumpto etiam Dominici sacramenti uiatico, capite truncatus occubuit. De [* 1Kb] quo scelere supersedemus plura referre, presertim cum adhuc ultiones ceteraque mala sequentia uersentur in oculis, et quem sint finem habitura, nequeamus scire.---His tamen exceptis, undique terra satis quieuit, pace simul et fertilitate, necnon eris qualitate corporumque sanitate [1720 1Kb] delectabiliter iocundata. Nonnulli etiam palmati de Hierosolima redeuntes, Acris, que et Accaron, a nostris expugnatam, nunctiant, alia quoque preter hec non pauca, que multam nobis leticiam ministrarent, fausta super Hierosolimitane ecclesie statu narrant.

 Boto comes, cognomento Fortis, illius Aerbonis cuius superius  mentionem fecimus germanus, iam plenus dierum non longe a Ratispona defunctus est, et ad monasterium Tharisiense  , quod ipse suis opibus atque prediis large ditauerat, delatus, ibique humatus. Hi duo fratres, Aerbo scilicet et  Boto, paterno de sanguine Norice gentis antiquissimam nobilitatem trahebant, illius nimirum famosi Aerbonis posteri quem in uenatu a uisonta bestia confossum, uulgares adhuc cantilene resonant, Hartwici palatini comitis filii, qui germanus fuit illius Sigihardi [* 1Kb] , qui Sigihardum genuerat Ratispone peremptum. Maternum uero illis erat stemma de Saxonia Immidingorum tribus egregia, que et Ottonum inclyte stirpi traditur uicina. Nam eiusdem Immid his uerbis Saxonum hystoria  meminit: Erat, inquit, clara et nobilissima ac singularis prudentie regina, Mahthildis scilicet, magni Ottonis mater, filia Theodorici, cuius fratres erant Witukind, Immid et Reginbern. Reginbern autem ipse erat, qui pugnauit contra Danos multo tempore Saxoniam uastantes,  uicitque illos, liberans patriam ab illorum incursionibus usque in hodiernum diem. Et hi erant stirpis magni ducis Witukindi, qui bellum potens gessit contra magnum Karolum per 30 ferme annos. Quorum, ut diximus, clarissimorum principum semine nobilis Friderun, Aerbonis et Botonis mater, a Retingo, filio Botonis, filii Retingi de secundo Botone nati, procreatur; que post mortem Hartwici statim uiduitatis uelamine consecratur, adhuc Aerbone paruulo, Botone inpregnata posthumo. Quorum utrumque literis et armis atque rebus satis profecisse cognouimus; attamen Botonem, sicuti corpore proceriorem et elegantiorem, ita rebus bellicis prestantiorem atque famosiorem, totius pene Germanie  atque Italie testatur populus. Pannonia uero talem illum ac tantum se fatetur aliquando sensisse, ut is uere de gigantibus antiquis unus apud illos credatur fuisse. De quo plura referre copia subpeteret, si compendiosi huius operis propositum non uetaret.

Iohannes [* 1Kb] Spirensis episcopus tactus ulcere quodam circa uerenda, de quo etiam aliqua notabilia  diffamabantur, longa deficiens infirmitate, humatur in ciuitate ipsa. [** 1Kb]

Cuonradus adolescens, filius Beatricis marchisie, postquam, spretis litterarum studiis, quibus apprime inbutus * 1Kb] erat, armis operam dedit, iuxta Christi presagium, quia gladium accepit, gladio periit . Nec multo post etiam ipsa Beatrix obiit, et [** 1Kb] iuxta patrem suum Ottonem ducem castello Suinfurti sepulturam accepit.

 Circa solstitium estiuale commutato in tempestatem ere, decidisse fertur inter grandinum lapides in pago Wirciburgensi tante magnitudinis glacies, que in quatuor diuisa, totidem hominibus importabilis uideretur. In episcopio uero Spirensi sanguis ex panibus fluere uisus, necnon et in lenticularum edulio prodigiose repertus, ciuile immo intestinum bellum portendere, secundum antiquam hystorie Romane  similitudinem coniiciebatur.


A. [1722 1Kb] D. MCu.

Dum [* 2Kb] imperator Heinricus natalem Domini Mogontie celebrat, Heinricus, filius eius, nominis illius quintus rex dictus, rebellationem aduersus patrem in Baioaria machinantibus scilicet Diotpaldo marchione, Berngero  comite, et Ottone quodam nobili uiro sibique materna stirpe cognato, quorum consilio et adiutorio ante paucos dies a patris latere discesserat. Primo quippe heresim prescriptam anathematizans, apostolice sedis pontifici debitam profitetur obedientiam, indeque federatis sibi Noricis principibus, atque ab Alemannia necnon orientali Francia nonnullis nobilibus, ad Saxones conuertitur. A quibus honorifice susceptus, et in Quitilingeburg pascha celebrans , in breui uniuersis,  Saxonie ciuitatibus potitus, et optimatibus est dignitate regia satis honoratus. Consilio tamen atque ministerio Ruothardi Mogontini atque Gebehardi Constantiensis episcopi, responsalium [** 1Kb] scilicet domni Paschalis pape, totam Saxoniam Romane ecclesie communioni [*** 1Kb] reconciliauit, episcopis uero atque clericis conuentum generalem in uillam regiam que Northusun dicitur 4 Kal. Iunii, ubi super ecclesiastice institutionis iam deprauata disciplina tractaretur, indixit. In quo concilio super sententiis instantibus Patrum decretis primo relectis, queque poterant ad presens laudabiliter corrigebantur, quedam uero, que et grauiora uidebantur, ad apostolicam audientiam differebantur. Symoniaca quippe heresis Patrum consuetudine  condempnata, Nycholaitarum quoque fornicaria commixtio ibidem est ab omnibus abdicata; ieiunium mensis Marcii prima [1723 1Kb] ebdomada quadragesime, ieiunium uero mensis Iunii in ipsa ebdomada pentecostes Romano more celebrandum, a prescriptis presulibus apostolica auctoritate indicitur, et pax Dei confirmatur; his [**** 1Kb] uero qui a pseudepiscopis fuerant consecrati, per catholicam manus impositionem reconciliatio proximo ieiunio danda fore [1724 1Kb] promittitur. uidimus inter hec, quod silentio preterire non possumus, regem Heinricum non modicam bone indolis spem magna simul humilitate et auctoritate coram omnibus pretendentem. Nam cum seruorum Dei conuentui nonnisi  uocatus interesse uellet---ingens enim ibi cum episcopis et clericis etiam abbatum atque monachorum ecclesiasticam sitiens unitatem turba confluxerat---tandem in abiecto productus habitu locoque stans editiori, omnibus iuxta principum decreta suas leges atque iura rationabiliter innouauit; si qua uero irrationabilia rogabantur, mira ac ultra suos annos prudenti responsione et auita magnanimitate confutauit, in omnibus his et sibimet miro modo seruans adolescentie uerecundiam, et Christi sacerdotibus dignam exhibens reuerentiam. Inter hec obortis lacrimis ipsum regem celi cunctamque celi militiam testabatur se nulla regnandi cupiditate paternum sibi regimen usurpare, neque dominum et patrem suum a Romano deponi imperio  exoptare, immo debitam pertinacie et inobedientie eius semper compassionem exhibere; sique sancto Petro suisque successoribus lege Christiana subiici uelit, siue regno cedere, siue seruiliter ipsi se subesse promisit. Quod auditum omnis multitudo collaudans, lacrimas simul et preces tam pro patris conuersione quam pro filii prosperitate fundere cepit, uoce magna kyrieleyson declamans. Eadem hora Uto Hildinesheimensis et Heinricus Padrebrunnensis  ac Fridericus Halberstatensis presules, uestigiis metropolitani prostrati, ipsius atque regis astantis totiusque presentis ecclesie testimonio, apostolice se dedunt obedientie. Quorum etiam commissa apostolico nichilominus iudicio reseruantur, sub officii sui tantum suspensione.

 His rite [1725 1Kb] dispositis  , rex idem pentecosten Merseburg celebrans , Heinricum Magdeburgensi [1726 1Kb] ecclesie dudum designatum archiepiscopum, sed ab imperatoris fidelibus repulsum, consecrari fecit; nec multo post expeditionem  contra Mogontiam mouit, expulsum inibi pontificem restituturus, patre intra muros rem expectante cum non parua militum turba nonnulisque non tamen sibi sat fidis principibus. Sicut autem istis Rheni interfluentia nauiumque subtractio urbis aditum denegabat, ita illis sacramentorum tam filio quam patri factorum consideratio parricidale bellum interdicebat. Plura tamen hinc et inde nuncia nauigabant, multa et consilia communes  regni proceres inter se trutinabant, patre regni diuisionem et hereditarie successionis confirmationem pollicente, filio uero nil nisi apostolice subiectionis et ecclesiastice unitatis efficientiam expostulante. Sic inacte [1727 1Kb] discedens, Wirziburg deuenit , [* 1Kb] Errolongum [** 1Kb] quendam, quem dudum Emehardo defuncto presulem imperator designauerat, expellens, Ruotpertum, eiusdem ecclesie prepositum, et [*** 1Kb] tam prius quam tunc a clero et populo electum, per predictum archiepiscopum Ruothardum [1728 1Kb] inthronizauit; sicque ecclesia eadem apostolice communioni reconciliata, ac securitate ab urbanis accepta, dimissis Saxonibus, ipse cum Baioariis ad obsidium castelli Nourinberc conuersus, illudque post duos uel amplius menses   prospere capiens, soluto exercitu, Ratispone se contulit. Quem pater e uestigio subsequens, Errolongum Wirziburgensibus, fugato Ruotperto, restituit, indeque omnia que fautorum erant filii deuastans, tandem fauentibus sibi dolis Ratisponensium, filium urbe fugauit. Qua residens, presulem eidem kathedre quendam adolescentulum, nomine Oudelricum [1729 1Kb] [**** 1Kb] prefecit, exercitum undecumque congregauit, progressusque, marcam Diotpaldi per Bemice gentis maxime crudelitatem deuastauit. Nec plus una cum suo domino regii morantur milites, conuentum usquequaque facere, cesarianis a tergo flammis predaque uicem reddere, postremo cum 10000 electe iuuentutis in quinque legiones dispertitis congressum expetere.  Iam castris in contrarium positis, spectaculo nimis horribili, per triduum continuum ex una ripa Regini fluminis imperatoris, ex altera regis uolitabant signa; iam frequentia grassabantur in ipso fluminis alueo duella, inter que et [***** 1Kb] Hartwicus comes ex parte imperatoris occubuit. [****** 1Kb] nec paucos ex utraque parte Martis sors anceps absumpsit. Attamen die que generalem certissime congressionem precedebat, principes qui capita roburque utriusque uidebantur exercitus, pacificis inuicem concessis colloquiis, post morose uentilatam inter se belli presentis causam, tandem diuino, ut creditur, edocti spiritu, parum iustitie parumque emolumenti tam duro tamque periculoso inesse negocio,  unanimi consideratione conferebant; indeque nimirum fratribus, id est populo utraque parte Christiano, parcendum, immo parricidali pugna cessandum, pari uoto iudicabant. Rex etiam adolescens, dum iam, ut diximus, per ordinatas omni parte acies Mars cruentus cepisset frendere, commotis uisceribus super patre suo lugubriter fertur inclamasse: Grates, inquit, o boni commilitones, affectui circa me uestro summopere refero; unicuique uestrum par pari referre, si res exegerit, non abnuo; nemo tamen in hoc me sibi uelit uel credat fore [1730 1Kb] federatum, ut dominum et patrem meum per se glorietur  occisum uel unquam estimet occidendum. Ego quidem Christianis michi legibus subarratum regnum ut heres [******* 1Kb] et successor augusti tenere, si tamen rerum omnium dominatori complacuerit, cupio; parricida uocari uel esse nolo. Quodsi pater meus apostolice se subiecerit obedientie iugo, ego mox in his que sua dumtaxat michi clementia concesserit, contentus ero, interim me non impugnatorem esse patris, sed paterni regni propugnatorem noueritis. uesperascente itaque iam die, cessere loco regie phalanges, imperatorie maiestati se reuerentiam exhibere clamantes. Imperator autem dum in castris de crastino certior conflictu disponit, nec pugnam nec pugnandi uotum principibus esse, per Bemie ducem marchionemque Liupaldum contra spem audiuit. Qui  mox animo consternatus, supplex illorum adiutorium petit, nec impetrat; instructus etiam secretis filii nunciis, suorum conspirationem aduersus se factam, latenter e castris cum paucis admodum uiris subtrahitur; sicque diuina dispositione, uno saluo, multorum, qui fundendus credebatur, sanguis saluatur. Nam protinus ut imperatoris absentia totis undiqueuersum castris innotuit, unusquisque propria repetere, maxime noctis opace latibulo diuertendi securitatem ministrante, contendit. At rex, dum disturbatis inimicis ad libitum frui posset, parcere quam persequi deliberans, ciuitatem ob dati prius federis defectum austeriori nimirum pacto sibi confirmat, Hartwicum [1731 1Kb] , uirum utique  probatum catholicum atque nobilem, abdicato Oudelrico [1732 1Kb] ibidem inthronizat, presules etiam quosdam ac principes paterne militie intra murum repertos sibi conciliat, moxque Francie redditus, eodem propinauit calice perfidis sibi Wirciburgensibus. Inter [******** 2Kb] hec predictus Errolongus [1733 1Kb] , qui presulis inibi nomen usurpauerat, spe frustratus concepta, Ruotperto sede cedens, regi deditur, et ex hoc inter suos capellanos eque fidelis estimatur.

 Audiens interim rex patrem suum apud Wigpertum, quendam illustrissimum et prudentem uirum,  qui partibus in [1734 1Kb] illis quas Sorabi inhabitant principabatur, esse repertum, usque ad Rhenum illi ducatum---hoc enim per legatos ipse supplicabat---administrari permisit; ne tamen aliquo illius inibi infestaretur molimine, mature Wirciburg digressus, non longe a Spira prescriptum flumen non sine periculo transfretauit; moxque ciuitate ipsa patrisque ibidem reconditis thesauris potitus , uirum sapientem et nobilem ac pro sancte conuersationis fama morumque dignitate omnibus sanum sapientibus amabilem, Gebehardum Herisaugiensem abbatem, prefecit Sirensibus episcopum. His etiam diebus  uenerabilis Ruothardus archiepiscopus a Thuringia, qua per annos octo tyrannicam declinauerat rabiem, presidio catholicorum principum deductus, maximo nobilis Mogontie tripudio kathedre sue restituitur, sicque tam populum quam clerum apostolice reconcilians ecclesie, ab uniuersis non solum ut pater iam grandeuus, sed etiam uelut ex mortuis rediuiuus, omnimodis excolitur. Rebus igitur circa Rhenum compositis, Burgundiam rex Heinricus conuertitur , sed reuocatus fidelium suorum nunciis, machinamenta patris que Sigefridi comitis auxilio moliebatur, mira uelocitate preuenit. Nam illum Mogontiam tendentem, atque colloquium curiale, quod ab uniuersis regis principibus super presenti negocio condictum in natali Dominico expectabatur,  impedire temptantem, Binge circa Idus Decembr. repperit, ore ad Ã´s de anathematis uinculo ceterorumque insolenter in rem publicam commissorum, ordine quidem prepostero sed necessarie commutato, filius patrem commonuit, obedientie debitum, si resipiscere dumtaxat dignetur, repromisit. Senior has et huiusmodi quam plures sententias ad audientiam optimatum et senatus consultum instanti curie distulit, sicque comitatus uterque, pacificus ad inuicem, pariter contra sepedictam se metropolim conuertit. Inter hec aliqua, que huic pacto pacique non conuenirent, dum per occultos nuncios patrem conari filio fideles denotarent, uisum est eisdem, ut pater separatim cum suis in castello quodam tutissimo principum conuentum expectaret,  presertim [* 1Kb] cum presules Mogontinus atque Spirensis ceterique qui aderant. intra nuper reconciliatas suas ecclesias communicationem illi prestare se non posse, publice reclamarent. His ita dispositis, custodibus quoque, qui ne noui quicquam ab ipso uel ad ipsum procederet [1735 1Kb] , adhibitis, rex Mogontiam publico conuentui principum occurrit; sed uulgaris inde stulticia, patrem a filio dolo captum et custodie mancipatum, circumquaque diffamauit. [** 1Kb]

Hoc [* 1Kb] anno Balduuinus rex Ascalonem a mari copiosissima classium multitudine, a terra uero non  paruo cingens exercitu, tributariam sibi fieri longa obsidione cegit. Post aliquot uero [1736 1Kb] menses 50000 Sarracenorum improuise se inuadentium uirtus diuina ante ipsum quatuor tantummodo milium manibus strauit, quodam scilicet ammirate, qui secundus a rege Babylonie uidebatur, capto, altero inter ceteram multitudinem occiso. Christi clementia peregrinis suis apud Antiochiam, Syriam, Palestinam totamque per Asyam prosperante, eorumque seruitute barbaricas circumquaque spurcicias eliminante, inuidus et occultus eatenus ecclesie persecutor Alexius diu tectam sue perfidie toxicatam rabiem  euaginat, Thurcis, quibus iam nulla uel rara in oriente regnandi spes remanserat, se tutissime conciliat, et o turpissimum facinus! Niceam, quam olim fidei nostre turrim dudumque multo Christianorum sanguine comparatam [1737 1Kb] prescripsimus, Solomani tyranni filiis reddidit, custodias [1738 1Kb] ad prohibendum transitum peregrinis terra marique constituit, Babylonicum regem contra nostros frequentibus nunciis animauit. Cuius [1739 1Kb] classes contra Anthiocenos directas ipsi bello ceperunt, et in confusionem Alexii nasis atque pollicibus omnium abscisis, unam de scafis inde onerantes, huiusmodi pulmentum eidem regi, multorum milium homicide, transmiserunt. Boimunt quoque, iam trienni captiuitate per diuinam solutus prouidentiam, Italiam  nauigio uenit, ibique classes fabricari constituens, ipse usque ad Hispanie regna peragrare cunctamque quam posset militiam quocumque pacto contra tyrannum prescriptum cepit congregare.

Fridericus dux obiit, uir prudentia, moribus et nobilitate satis clarus, sed clarissimo et singularis ac inclite fame Adelheide [1740 1Kb] , filie scilicet imperatoris, matrimonio et ex eadem mire indolis prole decoratus. [* 1Kb]

 Pridie ante uigiliam natiuitatis Coristi uisus est ob occidente tantus inter sidera ignis flammare, ut solis iubar crederetur, si in orientis esset parte.


A. [1741 1Kb] D. MCuI.

Mediante [1742 1Kb] Heinrico iuniore, tantus apud Mogontiam factus est in natali Dominico totius regni Teutonici conuentus, quantus per multa annorum curricula nusquam est uisus. Referunt enim qui aderant, 52 ibi tunc optimates uel eo amplius affuisse, adeo ut solus dux Saxonie, Magnus nomine, quem iam grauior etas impediebat, notaretur defuisse. Ibi superuenientes apostolice sedis legati, episcopus  scilicet Albanus cum Constantiensi, sententiam anathematis in Heinricum seniorem dictum imperatorem a tot sibi succedentibus apostolicis sepius sepiusque promulgatam scriptis simul et dictis testificantes, uniuersam multitudinem, immo totam toto orbe diffusam ecclesiam ab eius communione,  Christi et beati Petri auctoritate, multis iam annis sequestratum [1743 1Kb] confirmabant. Qua de causa dum ipse se de castello quo manebat Mogontiam exhibere temptaret, principes propter cauendum tumultum uulgi, sue potius quam filii parti fauere solentis, ipsi Ingilenheim occurrerunt ; tandemque generali illum circumuenientes consilio, usque ad reatus confessionem satisfactionisque professionem perducunt. Cui cum legati communionem seu penitentie modum absque generalis synodi et apostolice discussionis censura reddere ad presens non possent, ipse partis utriusque consiliis annuens, regalia uel imperialia insignia, crucem scilicet et lanceam, sceptrum, globum atque coronam filii potestati tradidit  Mediante [1752 1Kb] Heinrico iuniore tantus apud Mogontiam factus est in natali Dominico tocius regni Teutonici [1753 1Kb] conuentus, quantus per multa annorum curricula nusquam est  uisus. Referunt enim qui aderant, 52 optimates ibi tunc uel eo amplius affuisse [1754 1Kb] , adeo ut solus dux Saxonie, Magnus nomine, quem iam grauior etas impediebat, notaretur defuisse. Ibi superuenientes apostolice sedis legati, episcopus scilicet Albanus cum Constantiensi, sententiam anathematis in Heinricum seniorem dictum imperatorem a tot sibi succedentibus apostolicis sepius sepiusque promulgatam scriptis simul et dictis testificantes, uniuersam multitudinem, immo totam toto orbe diffusam ecclesiam ab eius communione, Christi et beati Petri auctoritate, multis iam annis sequestratam confirmabant. Qua de causa dum ipse se Mogontiam de castello quo manebat exhibere temptaret, principes propter  cauendum tumultum uulgi, sue potius quam filii parti fauere solentis, ipsi Ingilenheim [1755 1Kb] occurrunt; tandemque generali illum circumuenientes consilio, usque ad reatus confessionem satisfactionisque professionem perducunt. Cui cum legati communionem seu penitentie modum absque generalis synodi et apostolice discussionis censura reddere ad presens  non possent, ipse partis utriusque consiliis annuens, regalia uel imperialia insignia, crucem scilicet et lanceam, sceptrum, globum atque coronam, filii potestati tradidit, prospera illi imprecans, illum primatibus multo fletu commendans, et extunc iuxta summi sacerdotis tociusque ecclesie decreta sue consulturum anime promisit.

Hoc ordine Heinricus illius nominis quintus, primum a patre, deinde ab [1756 1Kb] uniuersis Germanie principibus in regem iam secundo electus , ab apostolicis quoque legatis per manus impositionem catholice confirmatus, acceptis tam ab episcopis quam laicis iuxta morem patrie sacramentis, regnare cepit 82o loco ab Augusto, 50o, regni patris sui anno, ab Urbe condita 1858o anno, ab origine mundi 5058o. Dominice uero incarnationis, ut dictum est, 1106o anno.

 Relatis igitur coram rege cunctisque tocius Germanie optimatibus et presulibus omnique clero simul et populo legationibus Romane sedis super ecclesiarum regni istius commaculatione diuersa et inueterata, et econtra emendatione ab uniuersis unanimiter promissa, placuit tam regi quam primoribus, ad sanctam matrem Romanam ecclesiam tantos ac tales a partibus istis legatos transmitti, qui et de obiectis rite rationem reddere et de incertis sagaciter inuestigare ac per omnia utilitatibus ecclesiasticis sapienter consulere sint idonei. Separantur in hoc opus uiri spiritu sapientie pleni, dignitatibus, natalibus et elegantia seu diuitiis preclari nullaque secundum Deum siue seculum ueneratione indigni, a Lotharingia [1757 1Kb] Bruno Treuirensis [1758 1Kb] ,  a Saxonia Heinricus Magdeburgensis [1759 1Kb] archiepiscopi, ab orientali Francia Otto Babenbergensis, a Baioaria Eberhardus Eistatensis, uterque designatus pontifex, ab Alemannia Gebehardus Constantiensis, aliique nonnulli presules, plerique etiam nobiles de latere regis laice professionis; idque precipuum inter cetera suscipiunt mandati, ut, si fieri possit, per illos impetrata domni apostolici Cisalpinis partibus exhibeatur presentia.

Sic nimirum, sic per tot iam annos obnubilata lux oriri cepit nostris in partibus [1760 1Kb] orthodoxa; depublicatur et uentilatur, diiudicatur [1761 1Kb] et conuincitur, fetet et respuitur, condempnatur et anathematizatur heresis Wigbertina uel Heinriciana [1762 1Kb] ,  abdicatis siue fugatis hereticis [1763 1Kb] , Catholici kathedris pontificalibus destinantur, e quibus etiam aliqui inter ipsa festa consecrantur. Denique in tantum diuine legis subito zelus efferbuit, ut etiam ipsa cadauera pseudepiscoporum ab ecclesiis eliminarentur, quotquot autem ab ipsis erant ordinati, usque ad generalem audientiam ab officiis suspenderentur. Iam enim exaltatis sibi diuinitus ecclesia Romana cornibus, ad incutiendum timorem cunctis [1764 1Kb] usquequaque scismatum membris, etiam capitis ipsius ossa, Wigberti [1765 1Kb] scilicet dicti pape, de sepulchro suo, quod per sex [1766 1Kb] iam annos in ecclesia Rauennensi possederat,  proiici fecerat, uniuersaque [1767 1Kb] eius instituta, ut uere non [1768 1Kb] apostolici sacerdotis, sed ut [1769 1Kb] apostatici inuasoris, annullari decreuerat

Inter hec Werinherus [1770 1Kb] , quidam ex ordine ministerialium regis, qui marche [1771 1Kb] que in partibus [est [1772 1Kb] ] Aquine preerat, quasi heresim eandem resuscitaturus, collectis undecumque per Italiam copiis, corruptis quoque multa pecunia Romanis [1773 1Kb] nonnullis, dum domnus apostolicus Beneuentanis immoratur finibus, quendam pseudoabbatem de Farfara, proh nefas! kathedre sancti Petri imposuit, et ipsum papam cesaris sub uocabulo Siluestri appellari uoluit. Qui tamen post paululum turpiter, ut merebatur, a [1774 1Kb] Catholicis eliminatus [1775 1Kb] , uesanie sue premium male conquisiti peiusque dispersi eris [1776 1Kb] retulit dampnum, preter fidei, quod miser ceco non doluit corde, dispendium.

 Porro proceres [1777 1Kb] iam dicti dum e suis singuli partibus in ualle [1778 1Kb] Tridentina conuenientes, apud eiusdem nominis ciuitatem, id est [1779 1Kb] Tridentum, pernoctarent , quidam Adelbertus adolescens, partium tamen [1780 1Kb] illarum quodam insignis comitatu, summo mane super ipsos, utpote inermes et peregrinos, cum [1781 1Kb] ciuibus armatis [1782 1Kb] irruit, spoliat, capit, custodie tradit [1783 1Kb] , idque sibi per legationes domini sui, Heinrici [1784 1Kb] [scilicet [1785 1Kb] ] eximperatoris [1786 1Kb] , demandatum comprobat. Artibus quippe solitis idem Heinricus usus clam [1787 1Kb] [clanculis iam et q. c. ac n. E.] querelosis epistolis et [1788 1Kb] nunciis quascumque poterat [1789 1Kb] regni ciuitates et prouincias impleuerat, quibus se uim a principibus passum, immo ab unico filio depulsum imperio  deplorabat, regnum [1790 1Kb] in suis miseriis confusum [1791 1Kb] , cunctis usquequaque patribus [1792 1Kb] eiusdem fortune [1793 1Kb] timendum fore premonebat exemplum. Qua de causa nullus iam per Italiam liber transitus eisdem patuit [1794 1Kb] legatis. Gebehardus [1795 1Kb] tantum [1796 1Kb] Constantiensis episcopus cum suis per occultiores Alpium semitas ingressus, Mahthildis [1797 1Kb] comitisse, alterius [1798 1Kb] nimirum Debbore  , presidiis, apostolicis presentatur uestigiis. Reliqui, ut diximus, magnates, ut nimirum a stultissimo captiuatore deprehensi, tractantur indigne, preter Ottonem Babenbergensem episcopum, cui idem Adelbertus, eo quod suus esset miles, parcere cogebatur [1799 1Kb] . Quo etiam mediante, Bruno Treuerensis episcopus et Wigbertus [1800 1Kb] comes eo pacto dimittuntur, quatinus  eximperatorem [1801 1Kb] cum illo pacem facturi conueniant, et quid [1802 1Kb] de reliquis ipse precipiat relaturi redeant. At iehsu, qui semper prope est [1803 1Kb] se inuocantibus et his iuxta [1804 1Kb] qui tribulato sunt corde, repente super eosdem sibi rebelles Welefonem [1805 1Kb] ducem Noricum quasi gladium de uagina  sua eduxit; qui tercia superueniens die [1807 1Kb] manu ualida, clusas [1808 1Kb] obstructas effregit. Gebehardum, uirum probatum, Tridentine ecclesie constitutum a rege catholico nouum episcopum, quem nunquam se suscepturos ciues ipsi conspirauerant, recipi cegit, ipsum quoque Adelbertum suique sceleris complices adeo perterruit, ut eductos quos clauserant principes ipsumque castellum nouo episcopo redderent, ipsi insuper nudipedes ab his quos afflixerant ueniam postularent. Tunc etiam a prima ebdomada quadragesime, qua et mediante hec passi sumus, cometam immensi fulgoris [1809 1Kb] usque ad passionem Domini conspeximus . Reuertentes [1810 1Kb] quoque, tam pauperes quam diuites, non sine proprio singuli dampno, regem nostrum Heinricum quiddam infortunii [1811 1Kb] perpessum a rebellantibus sibi nonnullis per Alsatiam seditiosis [1812 1Kb] , fama sinistra [1813 1Kb] percepimus, patrem uero regis non modica sibimet auxilia contra filium attraxisse, hoc est episcopum Leodiensem, Heinricum ducem Lothariensium [1814 1Kb] , Coloniam, Iuliacum, Bunnam, que et uerona, ceteraque partis illius oppida; hecque nonnichil titubationis religioni minabantur catholice.

 Ceterum [1815 1Kb] rex Heinricus diuina roboratus confidentia, nec minus magnanimitate animatus innata, dum quasi partes inimicas humiliaturus, Leodium, paschalem inibi curiam habiturus [1816 1Kb] , conuertitur [1817 1Kb] , post festum palmarum Colonie cedentibus hostibus satis iocunde celebratum [1818 1Kb] , moto comitatu, rursum fortune sinistrorsum sibi rotam uoluere sentit, dum nimirum [1819 1Kb] [res [1820 1Kb] ] inconsultius [1821 1Kb] agitur. Nam cognita patris machinatione, qui utique se, ut uir bellator ab adolescentia sua [1822 1Kb] , satis argumentose per conductas ad ciuitatem, qua curiam indictam prescripsimus, copias resistere parabat, ipse iuuenili nichilominus animositate succensus, illo, parua licet manu cinctus, ut ceperat ire, contendit. Qua de re premissis 300 uiris, qui  pontem super Masam [1823 1Kb] fluuium loco qui Wegesaz [1824 1Kb]  dicitur constructum obseruarent---nam omnes eiusdem fluminis transitus iam hostes interruperant---, dum rex in palatio Aquisgrani cenam Domini celebrat , dux [1825 1Kb] Heinricus cum exercitu cesariano regios ad pontem inuadit milites, nauiterque resistentes arte quadam equitandi, qua gens illa plus ceteris [1826 1Kb] utitur, in latiora [1827 1Kb] deductos, multitudine legionum cingit, opprimit, sternit [1828 1Kb] atque capit; nonnullos etiam cedentes fluuius uorauit. uideres fortissimos Machabeos in bello [1829 1Kb] catholice pacis, post stragem plurimam apostatice genti illatam, fide magna et leticia suas animas Christo pro se passo commendantes ac huiusmodi pro transitu priorum delictorum ueniam  in eadem indulgentie die se consecutos inuicem consolantes. His fortune fallaciis, immo summi dispositione iudicis, mens hereticorum tumescere, nec tamen orthodoxorum [1830 1Kb] spes decrescere cepit. Rex enim [1831 1Kb] inter ipsa paschalia festa , que tunc pro euentu rei [1832 1Kb] Bunne [1833 1Kb] celebrabat [1834 1Kb] , Heinricum ducem, iudicio optimatum reum  maiestatis et hostem rei [1835 1Kb] publice, ducatu priuat, ac generalem expeditionem contra Lotharingiam, accepto a principibus sacramento, per totum regnum indicit et preparat. Quo dehinc superioribus se partibus [1836 1Kb] conferente, pater se Coloniensibus reddit, et [1837 1Kb] episcopo pulso [1838 1Kb] , ciuitatem ipsam uallis et propugnaculis omnique repugnandi [1839 1Kb] genere permagnifice muniuit; ipseque cum fidelissimis suis Leodio se contulit [m.; deinde Leodium se c. E.].

 Igitur mense Iunio  iam fere mediante, rex Heinricus cum exercitu [1840 1Kb] copioso, id est 20 milibus, Coloniam Agrippinam obsedit; sed cum esset, ut dictum est, multum per omnem modum munita [1841 1Kb] , 3 aut 4 inibi [1842 1Kb] ebdomadas casso pene labore consumpsit, excepto quod, ut fieri solet, iuuentus, utpote more [1843 1Kb] impatiens, nonnunquam pro muris concurrens, ludo crudeli fugat alterutrum [1844 1Kb] uel sternit. Ibi etiam Dietericus [1845 1Kb] comes, regi fidelissimus, infirmitate pressus, communi fine migrauit, uir utique nobilissima Saxonum stirpe progenitus, et tam omnigene religioni quam catholice defensioni non mediocriter deditus, litteris etiam aliquantum instructus.

Interea regi Heinrico patris legati de Leodio missi presentantur, litteras tam sibi quam principibus regni deferentes, quarum exemplar hic inseri [1846 1Kb] non absurdum duximus, ob comprobandam [1847 1Kb] scilicet eiusdem uiri multimodam tergiuersationem, qua se toto uite sue tempore cunctis sibi resistentibus ficta subiectione eatenus fecisset superiorem:

Heinricus, Dei gratia Romanorum imperator augustus, episcopis, ducibus, marchionibus, comitibus, ceterisque regni principibus gratiam et dilectionem, dignantibus eam recipere. Conquerimur Deo omnipotenti, et domine sancte Marie, et beato Petro principi apostolorum patrono nostro, et uobis principibus omnibus, quod iniuste et inhumane et crudeliter, confisi in illa fide de [1848 1Kb] qua dubitare non debueramus, tractati sumus, et tam honore regni quam prediis et omnibus que habebamus contra diuinum et humanum ius ad infamiam et improperium regni ita exspoliati sumus, ut nichil [1849 1Kb] penitus preter solam uitam nobis relictum sit. Ubi cum ferme omnes essetis, magna pars uestri uisa est dolere et tristari; sed proh dolor! nichil nobis uestra contulit tristicia, quin de nobis sibi satisfaceret uoluntas inimicorum nostrorum odiosa. Et quia, cum consilio et rogatu filii nostri fide et securitate uite et honoris nostri [1850 1Kb] ab eo primum accepta, fiducialiter et desideranter Mogontiam in presentiam legati Romani et principum tenderemus, ut eorum dispositione ageremus tam de statu ecclesie et honore regni, quam de salute anime nostre, ipse non est ueritus in hac uoluntate et obedientia nos contra datam fidem capere et usque ad articulum mortis ferme ducere [1851 1Kb] : non ausi sumus ita nos illi credere, ut iniuriis et contumeliis nos pro uoluntate sua, sicut prius, ualeat tractare. Quapropter multum rogamus uos et obnixe precamur, ut pro timore Dei et honore regni et honestate uestra dignemini studere, quomodo de iniuria in manibus uestris nobis illata per uos possimus recuperare iusticiam. Nos quoque pro consilio uestro et aliorum qui nos odio non habent religiosorumque [1852 1Kb] uirorum parati sumus, tam filio nostro, si in aliquo eum offendimus, quam alicui in regno libenter emendare. Preterea, sicut domno pape in presentia legati sui et uestra obedire parati fuimus, ita et nunc parati sumus, ei omnem debitam reuerentiam et obedientiam sincero corde et deuotione presentialiter exhibere, et tam consilio uestro quam spiritalis patris [1853 1Kb] nostri Hugonis Cloniacensis [1854 1Kb] abbatis aliorumque [1855 1Kb] religiosorum uirorum, de statu ecclesie et honore regni, quantum in nobis est, disponere. Cum igitur ad hec omnia parati simus [1856 1Kb] , rogamus uos [1857 1Kb] et [1858 1Kb] obnixe precamur, quatinus pro Deo et honore regni et uestro instanter moneatis filium nostrum, cum secundum prefatam sententiam nulla ei [1859 1Kb] aduersum nos residua  sit occasio, amodo desistat nos et fideles nostros persequi, et quiete et pacifice uiuere permittat, ut supradicta [1860 1Kb] integre cum tranquillitate perficiantur. Quod si noluerit, rogamus uos per auctoritatem Romane ecclesie, cui nos committimus, et honorem [1861 1Kb] regni, ne super nos et super fideles nostros ueniatis; quia manifestum est eum non [1862 1Kb] diuine legis zelo uel Romane ecclesie dilectione, sed concupiscentia regni, patre iniuste eo priuato, hoc incepisse. Apud quem si interpellatio uestra nullaque alia interuentio ad presens prodesse poterit, appellamus Romanum pontificem et sanctam uniuersalem Romanam sedem et ecclesiam.

Post lectas coram multitudine tam has quam alias litteras, parum uerbis, nichil autem sensu uel intentione prioribus dissonantes, filii tamen persone specialiter directas  , rex Heinricus ex optimatum consilio legationem uicariam patri destinauit, quam tamen prius publice predicari per Magdeburgensem [1863 1Kb] archiepiscopum [1864 1Kb] Heinricum fecit, hocque facto suorum animos secum ualde roborauit. Erat autem huiusmodi:

Post inueteratam, id est per annos circiter 40, discissionem imperii Romani, que [1865 1Kb] tam diuinas quam humanas iam pene leges aboleuit [1866 1Kb] , et exceptis mortibus omnimodis, sacrilegiis, periuriis, rapinis et incendiis, ipsum regnum nostrum non tantum [1867 1Kb] in solitudinem sed etiam [1868 1Kb] ad apostasiam catholice fidei siue in ipsum paganismum propemodum redegit, respiciente tandem suam ecclesiam diuina clementia, nos eiusdem Christi sponse filii per Spiritum sanctum in unitatem fidei equanimes resipuimus [1869 1Kb] , ipsumque [1870 1Kb] incorrigibile scismatum illorum caput, Heinricum [1871 1Kb] scilicet dictum imperatorem nostrum, zelo Dei et apostolice fidei obedientia abdicauimus, catholicum nobis, licet ipsius de semine natum, regem elegimus [1872 1Kb] . Cuius regni principium sui finem esse conspiciens, etiam ipse tamquam uoluntarius, sed, ut iam eius fatentur littere, nimis inuitus, collaudauit, regalia reddidit, filii [1873 1Kb] curam cum regno nostre fidei lacrimando commisit, de reliquo nullam [1874 1Kb] se regni pompam, sed anime potius [1875 1Kb] sue medelam ulterius affectaturum [1876 1Kb] spopondit. At nunc ecce pristinis se reddens tergiuersationibus, preiudicium se passum per orbem terrarum conqueritur; Gallorum, Anglorum [1877 1Kb] , Danorum ceterarumque [1878 1Kb] finitimarum gentium gladios cordibus nostris infigere meditatur, super illatis etiam iniuriis recuperari sibi iusticiam precatur, consiliis se [1879 1Kb] quoque nostris amodo promptius [1880 1Kb] obedire [1881 1Kb] pollicetur, re autem uera solitis argumentis castra hec Domini dispergere, Christi exercitum exarmare [1882 1Kb] conatur, et, ut in propatulo est, uineam Domini, que iam sero [1883 1Kb] florescere [1884 1Kb] cepit, tam per se singularem utique ferum denuo depascere, quam per uulpes, illos [1885 1Kb] nimirum qui sibi adherent pestilentes homines, demoliri ac per sacrilegia sacerdotum Belial anathemati recidiuo [1886 1Kb] reddere, immo, quod dictu nefas est, Christum iam [1887 1Kb] iterum in ecclesia sua resurgentem in omnium cordibus crucifigere meditatur. Quapropter placet tam regi quam uniuersis regni principibus, immo cuncto exercitui orthodoxo, quo senior idem, ne ulla sibi pateat aduersum nos iusta querela, quacumque elegerit securitate, quacumque maluerit statione, coram presenti senatu simul et populo causam suam agat, iusticiam suscipiat, iusticiam et reddat, quatinus ab ortu scismatis omnibus seditionum causis, acsi nil inde iam fuerit diffinitum, undique discussis, tam filio quam patri sua iusticia respondeat, ecclesie uero regnique [1888 1Kb] status, non ut ipse more suo proponit post longas inducias, sed impresentiarum [1889 1Kb] , his controuersiis diremptis [1890 1Kb] uacillare desinat.

Quam legationem probate singularisque prudentie persone, Albuinus [1891 1Kb] uidelicet ac Riwin [1892 1Kb] presbiteri [1893 1Kb] , una cum quibusdam laicali sub habitu uiris religiosis tam a rege quam uniuersis principibus, immo toto exercitu susceptam, eximperatori [1894 1Kb] sepedicto, uix eius presentiam fandique licentiam consecuti, cum retulissent, horribile [incredibile E.] memoratu est [1895 1Kb] quam ingenti uite sue periculo per dies [1896 1Kb] sex, eo quod nullo modo eidem [1897 1Kb] conuentui malignantium communicare uoluerint, indigne tractarentur, tandemque ab irruente sibi in eadem qua [1898 1Kb] manebant custodia [1899 1Kb] uulgo liberati, absque omni ducatus presidio castris circa Coloniam  positis redderentur; id tamen precipuum inter senioris [1900 1Kb] responsa referentes  , quatinus ad presens ab [1901 1Kb] armis discederetur et in futurum super huiusmodi simultatibus curiale [1902 1Kb] colloquium [uniuersaliter [1903 1Kb] ] indiceretur.

 Auditur preterea quia [1904 1Kb] Heinricus eximperator [1905 1Kb] et Heinricus exdux [1906 1Kb] exercitum undecumque conflant, et adhuc uel semel temptare fortunam [1907 1Kb] omnimodis parant. Quapropter uniuersa militia regis, immo Christi, saltem ferro rebus finem facere deliberans, ne forte, quod certissimum erat, cesarianis urbani contra semet [1908 1Kb] auxilio forent, obsidionem soluunt, et contra Lotharingiam moti, munitiones [1909 1Kb] ac cetera que rebellium erant interim diripiunt, premittentes ad Heinricum seniorem secundos nuncios, qui sibi deliberationem proponerent [1910 1Kb] , aut causa pacis pacto prescripto componende filio ad Aquasgrani [1911 1Kb] propediem occurrere, aut imminens sibi [1912 1Kb] bellum non dubitare. Quibus nimirum legatis custodie nichilominus traditis, ad  resistendum omnimodis, occulte tamen, preparari molitur; sed dimissos post aliquot [1913 1Kb] dies missos eosdem inopinata, et qua nichil acceptabilius castris illis inferri posset, fama mortis ipsius Heinrici imperatoris subsequitur. Miserabile tamen dictu est, tanti nominis, tante dignitatis [nobilitatis E.] tantique animi uirum sub [1914 1Kb] professione Christiana mundum tanto tempore lucratum, nec ad instar cuiuslibet pauperis defuncti pium uel compassiuum luctum a quauis [1915 1Kb] inter tot Christianos persona [1916 1Kb] promeruisse, sed potius uniuersorum tam ibidem quam ubiuis uere Christianorum corda simul et ora infinito nimis tripudio sui obitus [1917 1Kb] rumore replesse. Non altius [1918 1Kb] concinebat Isrel Domino Pharaone demerso, nec augustiori ipsi Octauiano siue ullo [1919 1Kb] unquam augustorum applaudebat Roma triumpho! Frenum quippe, quod erat in maxillis populorum , uersum est illis in canticum sicut uox [1920 1Kb] sanctificate sollempnitatis [1921 1Kb] . Igitur quia cessante tandem exactore conquieuit [1922 1Kb] et tributum, mox [1923 1Kb] omnes, qui questus [1924 1Kb] dumtaxat gratia eidem [1925 1Kb] principi [tenebrarum [1926 1Kb] ] eatenus [1927 1Kb] adherendo suas animas uenalitati proposuerant, deditioni regis simul et communioni catholice subiiciuntur. Leodiensis autem Otbertus [1928 1Kb] ceterique [1929 1Kb] cepiscopantes hac inter cetera recipiuntur in communionem penitentie conditione, quo cadauer ipsius excommunicati per se pridie in monasterio tumulatum effoderent, et absque ullo [1930 1Kb] sepulture uel exequiarum communione in loco [1931 1Kb] non consecrato deponerent, comprobantibus his qui aderant [1932 1Kb] archiepiscopis et [1933 1Kb] episcopis, quia quibus uiuis ecclesia [1934 1Kb] non communicat, illis etiam nec mortuis communicare possit [1935 1Kb] . Quo facto, paulo post corpus ipsum Spirensi ciuitati [1936 1Kb] est in sarcofago lapideo regis consensu delatum, sicque extra ecclesiam [ec. per aliquot annos ibidem permansit inhumatum E.] ibidem per quinquennium mansit inhumatum.

Hic finis, hic interitus, hecque [1937 1Kb] sors ultima Heinrici, illo sub uocabulo quarti Romanorum  imperatoris a suis appellati; a Catholicis uero, id est cunctis beato Petro suisque successoribus fidem et obedientiam lege Christiana conseruantibus, archipyrata simul et heresiarcha necnon et apostata persecutorque plus animarum quam corporum competenter dicebatur; utpote qui nec naturalibus nec consuetudinariis contentus sceleribus, noua et a seculis inaudita ideoque nonnulla incredibilia excogitasse et exercuisse infamabatur. Que si quis, illorum arbitratu qui tam perperam quam recte [1938 1Kb] ab imperatoribus gesta litteris digna iudicant, scribere uelit, nos loco cedimus, maxime [1939 1Kb] cum aliqua ex his obliuioni potius quam memoria [1940 1Kb] digna non dubitemus. Pluribus autem testibus comprobare poterimus quod nemo nostris [1941 1Kb] temporibus, natu, ingenio, fortitudine et audacia, statura etiam totaque corporis elegantia [1942 1Kb] , uideretur fascibus imperialibus ipso aptior, si tamen in conflictu uitiorum homo non degeneraret uel succumberet interior. Porro cum non pauci supersint, idemque in sublimitatibus constituti, quos operum [1943 1Kb] eiusdem uiri cooperatio redarguit, unum est quod, licet nimis timidi, suggerimus, quatinus ipsum condempnationis eius exemplum sibimet in remedium uertant, nec honoris praue [1944 1Kb] consecuti florem, sed semen adtendant, satiusque ducant malis plantariis eradicandis insudare quam fructum inde perpetue mortis in futurum carpere. Alioquin desipere nimis est, uulnus ferro plenum sanari credere, Deo simul et mammone deseruire uelle; monstrique simile est, ex Pharisaice elationis fastigio, ipsoque, ut dicunt, mercede sacrilegiorum ascenso, apostolice humilitatis dignitatem usurpare, ab apostasie semine fructum hierarchie [1945 1Kb] sperare. Hec hactenus. Deo autem gratias, qui, licet tarde, tamen permagnifice, uictoriam concessit ecclesie sue; cui etiam eiusdem Nabuchodonosor quinquagesimum exactionis annum idem Galileus, qui Iulianum quondam uicerat, uertit in iubileum. Si quis uero tam zelotes est, cui quasi diem interitus Amam [1946 1Kb] etiam Heinrici obitum per [1947 1Kb] ecclesie posteritatem ignorari [1948 1Kb] non [1949 1Kb] libeat, 7 Idus Augusti hanc esse sciat, quo [1950 1Kb] scilicet die primo matrem suam ecclesiam apud Unstruot  inuadens [1951 1Kb] innumeras animas ad inferos premisit, eademque die Martis [1952 1Kb] , qua etiam cuncta sua prelia [1953 1Kb] , paganico nimirum auspicio, perpetrare consueuit.

 Post hec ebdomada quarta [1954 1Kb] mensis Octobris [1955 1Kb] habitum est concilium  generale  in prouincia Longobardia [1956 1Kb] super ripam Padi fluminis, loco qui Warstallis nuncupatur, ubi presidente uere per omnia apostolico uiro Paschali IIo, coram multitudine maxima [1957 1Kb] clericorum necnon [1958 1Kb] et [1959 1Kb] laicorum, qui de diuersorum regnorum ecclesiis conuenerant [1960 1Kb] , presentibus etiam legatis domni Heinrici regis, multa sunt [1961 1Kb] , prout canonica dictabat equitas, de inimici zizaniis euulsa, multa de structuris super harenam positis destructa, plura quoque pistici seminis plantaria profundius plantata simul et rigata, nonnulla etiam tutissime munitionis per ecclesias propugnacula sunt edificata. Nam cum eadem Dominica, que erat 12. Kal. Nouembr.  Iuuauensibus Chuonradum [1962 1Kb] , Tridentinis Gebehardum presules consecrasset, enarrare longum est, quam indefesse prudens et fidelis ille summi [1963 1Kb] patrisfamilias dispensator conseruos [1964 1Kb] suos uerbi Dei tritico lautissime cotidie reficeret, pseudepiscopos [1965 1Kb] deponeret [1966 1Kb] , catholicos constitueret, archiepiscopis  pallia, monasteriis priuilegia concesserit, presentes ouium Christi pastores mellifluis alloquiis, absentes paternis commonitoriorum [1967 1Kb] litteris instruxerit, quedam olim abscisa membra ecclesie iterum incorporauerit, quedam etiam que insanabilia uidebantur anathematis abscisione truncauerit. Super ordinationibus autem temporibus [1968 1Kb] scismatis factis, unde permaxime uentilabantur questiones, decretum discretione maternorum uiscerum artificiose medicatum in hec uerba promulgauit.

Per multos iam annos regni Teutonici latitudo ab apostolice sedis unitate diuisa est. In quo nimirum scismate tantum periculum factum est, ut, quod cum dolore dicimus, uixpauci sacerdotes aut clerici catholici in tanta terrarum latitudine reperiantur. Tot igitur filiis in hac strage iacentibus, Christiane pacis necessitas exigit [1969 1Kb] ut super hos materna ecclesie uiscera aperiantur. Patrum [1970 1Kb] itaque nostrorum [1971 1Kb] exemplis et scriptis [1972 1Kb] instructi, qui diuersis temporibus Nouatianos [1973 1Kb] , Donatistas et alios hereticos in suis ordinibus susceperunt, prefati regni episcopos in [1974 1Kb] scismate ordinatos, nisi aut inuasores aut Symoniaci aut criminosi sint [1975 1Kb] probati, in officio episcopali suscipimus. Id ipsum de clericis cuiuscumque ordinis constituimus, quos uita scientiaque commendat.

 His et huiusmodi super ecclesiam diuini luminis orientis aurore iocundati [1976 1Kb] splendoribus, quia nimirum tandem uenerat tempus miserendi eius, pariterque apostolicis macti [1977 1Kb] benedictionibus, ad sua quique conuertuntur; nos uero, id est Alpium [1978 1Kb] transcensores, speciali quodam pre cunctis efferebamur [1979 1Kb] tripudio, eo quod certi essemus, domni apostolici profectionem [1980 1Kb] sic fuisse dispositam [1981 1Kb] , quatinus iter nostrum quam mature subsequens, natalem Domini Mogontie celebraturus esset, presente cum uniuersis regni principibus nouo rege nostro.

Hoc anno dux Saxonie Magnus obiit, pro quo Lotharius [1982 1Kb] surrexit. Item Uto [1983 1Kb] marchio de Saxonia obiit . Ruotpertus [1984 1Kb] Wirciburgensis  episcopus dum tendit ad concilium, in eundo defungitur. Quo decedente [1985 1Kb] , domnus Erlungus [1986 1Kb] tam a clero quam a populo Wirciburgensium ut uerus pastor, sibimet dudum iniuste ablatus, sed iusto Dei iudicio rursum oblatus, summopere postulatur [Erlungus pridem depulsus, summopere tam a clero quam a populo Wirciburgensium postulatur E.], concessusque tam a rege quam a papa, per legatos Romane sedis magna exspectatione et incredibili totius ciuitatis ac multorum populorum tripudio susceptus, nimis honorifice inthronizatur.



Cod. C. INCIPIT LIBER TERCIUS.


Mediante Heinrico iuniore tantus apud Mogontiam factus est in natali Dominico totius regni Teutonici conuentus, quantus per multa annorum curricula nusquam est uisus. Referunt enim qui aderant, 52  optimates ibi tunc uel eo amplius affuisse, adeo ut solus dux Saxonie, Magnus nomine, quem iam grauior etas impediebat, notaretur defuisse. Ibi superuenientes apostolice sedis legati, episcopus scilicet Albanus cum Constantiensi, sententiam apostolici pastoris, que domnum imperatorem de multis transgressionibus incusabat, scriptis simul et dictis in medium proferebant. Qua de causa dum ipse se Mogontiam de castello quo manebat exhibere temptaret, principes propter cauendum tumultum uulgi, sue potius parti quam filii fauere solentis, ipsi Ingilenheim occurrunt, tandemque generali illum circumuenientes consilio, usque ad satisfactionis professionem perducunt. Cui cum legati absolutionem  seu penitentie modum absque generalis synodi discussione et apostolice sedis censura se reddere non posse perhiberent, ipse partis utriusque consiliis annuens, regalia uel imperialia insignia, crucem scilicet et lanceam, sceptrum, globum atque coronam, filii potestati tradidit, prospera illi imprecans, illum primatibus multo fletu commendans, et extunc  iuxta summi sacerdotis totiusque ecclesie decreta sue consulturum anime promisit.

Hoc ordine Heinricus illius nominis quintus, primum a patre, deinde ab uniuersis Germanie principibus in regem iam secundo electus , ab apostolicis quoque legatis per manus impositionem catholice confirmatus, acceptis tam ab episcopis quam laicis iuxta morem patrie sacramentis, regnare cepit 88o loco ab Augusto, 50o regni patris sui anno, ab Urbe condita 1857o, ab origine mundi 5053o Dominice uero incarnationis, ut dictum est, 1106 anno.

 Relatis igitur coram rege cunctisque totius Germanie optimatibus et presulibus omnique clero simul et populo legationibus Romane sedis super ecclesiarum regni istius commaculatione diuersa et inueterata et econtra emendatione ab uniuersis unanimiter promissa, placuit tam regi quam primoribus, ad sanctam matrem Romanam ecclesiam tantos ac tales a partibus istis legatos transmitti, qui et de obiectis rite rationem reddere et de incertis sagaciter inuestigare ac per omnia utilitatibus ecclesiasticis sapienter consulere sint idonei. Separantur in hoc opus uiri spiritu sapientie pleni, dignitatibus, natalibus et elegantia seu diuitiis preclari, nullaque secundum Deum siue seculum ueneratione indigni, a Lotharingia Bruno Treuirensis, a Saxonia  Heinricus Magadeburgensis archiepiscopi, ab orientali Francia Otto Babenbergensis a Baioaria Eberhardus Eistatensis, uterque designatus pontifex, ab Alemannia Gebehardus Constantiensis, aliique nonnulli presules, plerique etiam nobiles de latere regis laice professionis; idque precipuum inter cetera suscipiunt mandata, ut, si fieri posset, per illos impetrata domni apostolici Cisalpinis partibus exhibeatur presentia.

Sic nimirum, sic per uiscera misericordie Dei nostri, tanto nobis oriente lucifero, per tot iam annos nubilata lux splendescere cepit ecclesiastica, et, ut breuiter plurima concludam, capessente rem publicam ac Romanam defensante kathedram Heinrico,  speciali totius orbis flori, uniuersa circumquaque eliminantur ad purum scismatum scandala, scis saque Christi resarcitur tunica, electis bonis in ecclesie uasa mali proiiciuntur pisces de Petri sagena.

 Porro proceres iam dicti dum e suis singuli partibus in ualle Tridentina conuenientes apud eiusdem nominis ciuitatem, id est Tridentum, pernoctarent , quidam Adelbertus adolescens, partium tamen illarum quodam insignis comitatu, summo mane super ipsos, utpote inermes et peregrinos, cum ciuibus armatis irruit, spoliat, capit, custodie tradit, idque sibi per legationes domini sui imperatoris demandatum comprobat. At iehsu, qui semper prope est se inuocantibus et his iuxta qui tribulato sunt corde, repente super eosdem stultissimos tantorum magnatum captiuatores Welfonem ducem Noricum quasi gladium limatum de uagina sua eduxit; qui tercia superueniens die manu ualida, clusas obstructas effregit, Gebehardum, uirum per omnia  laudabilem, constitutum a rege nostro Heinrico Tridentine ecclesie presulem, quem nunquam se suscepturos ciues illi conspirauerant, recipi cegit, ipsum quoque Adelbertum suique sceleris complices adeo perterruit, ut eductos quos clauserant principes ipsumque castellum nouo episcopo redderent, ipsi insuper nudipedes ab his quos afflixerant ueniam postularent. Tunc etiam a prima ebdomada quadragesime, qua et mediante hec passi sumus, cometem immensi fulgoris per duas septimanas conspeximus. Reuertentes quoque, tam pauperes quam diuites, non sine proprio singuli dampno, regem nostrum Heinricum quiddam infortunii perpessum a rebellantibus sibi nonnullis per Alsaciam seditiosis, fama sinistra percepimus; in Lotharingia  quoque Heinricum ducem et episcopum Leodiensem Otbertum [1806 1Kb] contra regem se armare, Coloniamque, Iuliacum atque Bunnam, que et uerona, ceteraque cis ac citra Rhenum oppida ad resistendum se preparare.

 Ceterum rex Heinricus diuina roboratus confidentia, dum quasi partes inimicas humiliaturus Leodium, habiturus inibi paschalem curiam, conuertitur, post festum palmarum Colonie cedentibus hostibus satis iocunde celebratum , moto comitatu, rursum fortune rotam sinistrorsum sibi uolui persentit, dum nimirum inconsultius res agitur, dum ipse iuuenili succensus animositate, parua licet manu, curiam condictam hostibus inuitis adire conatur. Premissis itaque trecentis uiris, qui pontem super Mosam fluuium loco qui dicitur Wegesaz constructum obseruarent---nam omnes eiusdem fluminis transitus hostes interruperant---, dum rex in palatio Aquisgrani cenam Domini celebrat , dux Heinricus cum exercitu regios  ad pontem inuadit milites, nauiterque resistentes arte quadam equitandi, qua gens illa plus ceteris utitur, in latiora deductos ampliori multitudine cingit, opprimit, sternit atque capit; nonullos etiam cadentes fluuius uorauit. uideres fortissimos Machabeos in bello catholice pacis, post stragem plurimam apostatice genti illatam, fide magna et leticia suas animas Christo pro se passo commendantes, ac huiusmodi pro transitu priorum delictorum ueniam in eadem indulgentie die se consecutos inuicem consolantes. His fortune fallaciis, immo summi dispositione iudicis, mens scismaticorum tumescere, nec tamen orthodoxorum spes decrescere cepit. Rex enim inter ipsa paschalia festa , que tunc pro euentu rei Bunne celebrabat,  Heinricum ducem, iudicio optimatum reum maiestatis et hostem rei publice, ducatu priuat, ac generalem expeditionem contra Lotharingiam, accepto a principibus sacramento, per totum regnum indicit et preparat.

 Mense dehinc Iunio fere mediante cum uiginti milibus pugnatorum Coloniam Agrippinam obsedit; sed cum esset iam uallis et propugnaculis ac militibus copiosis omnique repugnandi genere permagnifice munita, tres aut quatuor ebdomadas ibidem casso pene labore consumpsit, excepto quod, ut fieri solet, iuuentus, utpote more impatiens, nonnunquam pro muris concurrens, ludo crudeli fugat alterutrum uel sternit. Ibi etiam Dietericus comes, regi fidelissimus, infirmitate pressus, communi fine migrauit, uir utique nobilissima Saxonum stirpe progenitus, et tam omnigene religioni quam catholice defensioni non mediocriter deditus, literis etiam non minime instructus.

 Tunc quoque temporis cum pater regis Leodio moraretur---nam Leodienses illi antiquo affectu fideliter adherebant,---crebra hinc crebra inde nuncia uel litere discurrebant. Inter que dum nichil minus expectaretur, imperatoris egrotatio, postque breuem languorem obitus eius in castris diffamatur. Referunt qui aderant, bona illum confessione nec sine magna fiducia finem uite fecisse, rebusque suis per omnia dispositis, nunciis quoque tam ad apostolicum pontificem quam ad filium regem destinatis, sumpto uiatico, uelut obdormiens expirasse. Annis 50 Romani imperii gubernacula tenens, Romanis nunc uoluntariis pie consuluit, nunc ingratis et regnum Teutonicum humiliare nitentibus necessario restitit; uir strenuus et bellicosus, omni persone,  omni etati, omnique rei sibi congrua impendere solitus, et uix quicquam ignorare passus. More patris sui clericos et maxime literatos adherere sibi uoluit, hosque honorifice tractans, nunc psalmis nunc lectione uel collatione siue Scripturarum ac liberalium artium inquisitione secum familiarius occupauit. Pluribus etiam testibus approbare poterimus, quod nemo nostris temporibus natu, ingenio, fortitudine et audacia, statura quoque totaque corporis elegantia, fascibus aptior uideretur imperialibus. Pre omnibus regni sui ecclesiis Spiram maxime coluit, eamque regio et mirifico opere et honore ampliauit, ibi etiam nunc iuxta maiores suos, presente filio suo cunctisque regni principibus honorifice humatus, requiescit.

 Post hec ebdomada quarta mensis Octobris actum est concilium generale  in prouincia Longobardia super ripam Padi fluminis, loco qui Warstallis dicitur, ubi presidente uere apostolico uiro Paschali secundo, coram multitudine maxima tam laicorum quam clericorum, qui diuersorum regnorum uel ecclesiarum legationibus fungebantur, presentibus etiam legatis domini regis, multa sunt, prout canonica dictabat equitas, de inimici zizaniis euulsa, pluraque pistici seminis plantaria profundius inserta; structure super arenam posite destruuntur, tutissime munitionis propugnacula per ecclesias edificantur. Nam cum in eadem Dominica, que erat 12. Kal. Nouembr., quosdam presules per se ipsum consecrasset, enarrare longum est, quam  indefesse prudens et fidelis ille summi patrisfamilias dispensator conseruos suos uerbi Dei tritico lautissime cotidie reficeret, pseudepiscopos deponeret, catholicos constitueret, archiepiscopis pallia, monasteriis priuilegia concesserit, presentes ouium Christi pastores mellifluis alloquiis, absentes paternis  commonitoriorum litteris instruxerit, quedam olim abscisa membra ecclesie iterum incorporauerit, quedam etiam que insanabilia uidebantur anathematis abscisione truncauerit; super ordinationibus autem temporibus scismatis factis unde permaxime uentilabantur questiones, decretum discretione maternorum uiscerum artificiose medicatum promulgauit:

 His et huiusmodi super ecclesiam diuini luminis orientis aurore iocundati splendoribus, quia nimirum tandem uenerat tempus miserendi eius, pariterque apostolicis macti benedictionibus, ad sua quique conuertuntur; nos uero, id est Alpium transcensores, speciali quodam pre cunctis efferebamur tripudio, eo quod certi essemus, domni apostolici profectionem sic fuisse dispositam, quatinus iter nostrum quam mature subsequens, natalem Domini Mogontie celebraturus esset, presente cum uniuersis regni principibus nouo rege nostro Heinrico.

Hoc anno dux Saxonie Magnus obiit; pro quo Lotharius surrexit. Item Outo marchio de Saxonia obiit . Ruotpertus Wirciburgensis episcopus dum tendit ad concilium, in eundo defungitur.  Quo decedente, dominus Erlungus tam a clero quam a populo Wirciburgensium ut uerus pastor, sibimet dudum iniuste ablatus, sed iusto Dei iudicio rursum oblatus, summopere postulatur, concessusque tam a rege quam a papa, per legatos Romane sedis magna expectatione et incredibili totius ciuitatis ac multorum populorum tripudio susceptus, nimis honorifice inthronizatur.






A. [1987 1Kb] D. MCuII.


Rex Heinricus natalem [1988 1Kb] Domini Ratispone celebrauit, presentibus scilicet legatis domni apostolici Paschalis, cuius aduentum [ipse [1989 1Kb] ] iam aliquandiu apud Augustam Alemannie [1990 1Kb] metropolim ceterasque superiores partes prestolatus fuerat. Ille uero suorum consiliis quasi proteruiam Teutonicorum declinans, maxime propter seditiosum [1991 1Kb] quendam tumultum, qui sibi uerone [1992 1Kb]  hospitanti [1993 1Kb] dudum occurrerat,  insuper suggerentibus quibusdam, quod non facile [1994 1Kb] gens nostra decretum illud recipiat, quod quamlibet ecclesiasticam inuestituram laicis a manibus [accipi [1995 1Kb] ] uetat, necnon et animosum cor regis adolescentis, quod nondum per omnia Dominico iugo sit habile---hec, inquam, multaque id genus uir Dei percepta considerans, et [1996 1Kb] necdum sibi ostium Germanicis in partibus apertum esse cum gemitu pronuncians, profectionem suam cum Hispaniarum legatis per Burgundiam ad Gallias conuertit, et natalis Dominici gaudium sua presentia Cluniacensibus [1997 1Kb] multum ampliauit. Inde [*1 1Kb] secedens, ab uniuersis finium illarum ecclesiis ut uere Christi discipulus et apostolorum uicarius ingenti honore [1998 1Kb] suscipitur, digna reuerentia tractatur, non aliter quam legifer de celo missus auditur. Sic itaque per menses aliquot, ut fidelis dispensator et prudens, cotidianam sollicitudinem omnium ecclesiarum gerens, tandem circa ascensionem Domini  concilium non modicum apud Trecas habuit, ubi inter multa, que pro tempore et necessitate corrigenda correxit, sententiam de libera pastorum electione et de cohercenda laicorum in ecclesiasticas dignitates presumptione iuxta predecessorum suorum decreta promulgauit  . At [1999 1Kb] rex Heinricus, peragratis Saxonie finibus, post [2000 1Kb] paschale festum Mogontie actum , eidem se [2001 1Kb] concilio uicinum, non tamen presentem, cum nonnullis episcopis et optimatibus exhibuit; cum quibus etiam inito consilio, legatos honorabiles ad apostolicum transmisit, per quos tam ipsi quam uniuerse synodo potestatem constituendorum episcoporum priuilegiis apostolicis Karolo imperatori concessam  notificarent. Super qua questione quia in alieno [2002 1Kb] regno quicquam diffiniri utpote Romano iam incipiens potiri sceptro, Heinricus non patitur, inducie sibi totum sequentis anni spacium Romam ueniendi et eandem causam generali concilio uentilandi conceduntur. Tunc etiam nonnullos nostrates episcopos, eo [2003 1Kb] quod eidem concilio non [2004 1Kb] intererant, officii suspensione domnus papa multauit, quos tamen non multo post satisfacientes clementer absoluit. Rursum necdum humilitatem quam quesiuit Germanicis in cordibus inuenire se, satis conquestus, nos nequaquam, ut proposuerat, uisitare, sed finibus Italicis se comitatumque suum disponit [2005 1Kb] referre. Quo licet morose  perueniens, tantis Romani tam cleri quam populi tripudiis [2006 1Kb] suscipiebatur, acsi de mortuis redeuiuus crederetur.

Rex uero orientalibus redditus, colloquium Ratispone cum Baioariis habuit [2007 1Kb] , in quo expeditionem uersus Flandriam contra Ruotpertum [2008 1Kb] instituit . Qua circa Octobrem mota, terram rebellium [2009 1Kb] ingressus, non sine graui exercitus [2010 1Kb] sui dispendio per unum et amplius mensem uastat [2011 1Kb] , donec per internuncios res ad proximam curiam dilata litem separat.



A. D. MCuIII.

Rex Heinricus [2012 1Kb] Mogontie  natalem Domini celebrans, prescriptum Ruotpertum [2013 1Kb] in gratiam recepit.

Eo tempore orta simultate inter Colomannum regem Pannonie germanumque eius uocabulo Almum, eo quod uterque [2014 1Kb] sibi potius regiam competere [2015 1Kb] dignitatem iure gentis illius [2016 1Kb] contenderet, spoliatus tam rebus quam ducatu, quo inter Ungros [2017 1Kb] clarus et ut decuit fratrem regis a rege secundus claruit, Almus regem Heinricum adiit, et in auribus totius senatus [2018 1Kb] haut secus quam [2019 1Kb] ille quondam [Hiemsalis [2020 1Kb] germanus] Atherbal [2021 1Kb]  miserias suas deplorans, Romani imperii magnificentiam in compassionem et defensionem sui flectere curauit. His querelis motus rex Heinricus, insuper etiam quod idem Colomannus fines regni nostri, scilicet in locis maritimis  , inuaserit, Ungariam exercitu [2022 1Kb] petiit ; sed preparatis multiformiter aduersariis, maximeque per obstructa fluminis undique uada, post morosam et cassam obsidionem castri Bresburg  [2023 1Kb] pene inacte redit [B. infecto negotio redit. C.]



A. D. MCIX.

Rex Heinricus natalem [2024 1Kb] Domini Mogontie celebrat, et paulo post Franconefurt [2025 1Kb] conuentu procerum habito, Sigifridum [2026 1Kb] palatinum comitem apud Wirciburgensem episcopum custodie deputauit, eo  quod---prodente Heinrico, prius duce [2027 1Kb] Lotharingie, iam in gratiam regis recepto---in necem [2028 1Kb] et regnum eius insurgere consiliatus sit. Ibi etiam deposito Gotefrido [2029 1Kb] Fuldensium abbate, Wolfhelmum [2030 1Kb] eis preficit [2031 1Kb] ex eadem congregatione. Post hec ad Poloniam [2032 1Kb] , gentem longinquam, mouit exercitum, multoque ibi atque [2033 1Kb] diutino desudans labore, diu negatum a terra illa tributi exegit debitum  .

Ruothardus [2034 1Kb] Mogontinus archiepiscopus obiit.



A. D. MCX.



Codd. D. 4---11.

Rex Heinricus natalem Domini Babenberg celebrans, nunciis excitatur inopine sinistris, . . . . . [2035 1Kb] Bragam [2036 1Kb] Bemie metropolim [Codd. C. E., Heinrico rege natalem Domini Babenberg celebrante, nunciis excitatur inopine sinistris, [Werinherum [2037 1Kb]  ] Bragam Bemie metropolim] cum exercitu occupasse ac ducatum illius gentis contra regis uoluntatem sibimet usurpasse. Qui mox efferatus animo, principes sibi fidelissimos [2038 1Kb] illo cum manu ualida premisit , que mire et uelociter prosperata, ciuitatem cum hostibus intra deprehensis capit, regique pedetemptim subsequenti cum triumpho occurrit.

In epiphania Domini Ratispone Heinricus [2039 1Kb] colloquium cum principibus faciens, animi sui propositum eis aperuit, scilicet quod Transalpinis partibus se exhibere uellet, quatinus et benedictionem imperialem a summo pontifice Romana, que caput mundi est, in urbe perciperet, et latas Italie prouincias in societatem regni Germanici fraterna pace [2040 1Kb] et iusticiis ac legibus antiquis componeret, insuper ad [2041 1Kb] omnia que defensio posceret ecclesiastica, ad nutum patris apostolici se promptum demonstraret. Arrectis animis omnium ad uotum pie prouidi consulis et indubitati iam patrie amatoris, uir esse non crederetur, si quis a tam [2042 1Kb] uirilis negocii consortio se subtrahere conaretur. Itaque sacramento nimis uoluntario confirmatis [2043 1Kb] in id ipsum qui aderant [2044 1Kb] , rex alacer de huiusmodi expeditione per singulas Germanie prouincias instanter tractare non cessat; et licet terrente quorundam animos ortu comete sideris infausti per sex fere mensium inducias, regia munificus liberalitate datis ubique inestimabilis pecunie stipendiis, circa Augustum moueri undique exercitum imperat, aliis secum per montem Iouis, aliis per uallem Tridentinam [2045 1Kb] Alpes transcendentibus. Prouiderat autem rex, nulli a seculo regum in omni prouidentia secundus, sciens Romanam rem publicam olim non tantum armis [2046 1Kb] quantum sapientia gubernari consuetam, se non solum armatis sed etiam litteratis [2047 1Kb] uiris necessario muniri, paratis scilicet ad rationem omni poscenti reddendam.



Codd. D. 4---11. [1Kb]


Inter quos claruit quidam [2048 1Kb] Scotigena [2049 1Kb] nomine Dauid; quem scolas Wirciburc [2050 1Kb] regentem pro morum probitate rex sibi capellanum assumpsit. Hic itaque iussus a rege totam huius expeditionis seriem rerumque in illa gestarum stilo tam facili, qui pene nichil a communi loquela differat, tribus libris digessit  , consulens in hoc [2051 1Kb] etiam lectoribus laicis uel aliis minus doctis quorum hec intellectus capere possit.

Igitur iuxta prescripti testimonium hystoriographi



Cod. C.


Inter quos claruit quidam Scotigena nomine Dauid; quem dudum scolas Wirciburc regentem pro morum probitate omnique liberalium artium peritia rex sibi capellanum assumpsit. Hic itaque iussus a rege totam huius expeditionis seriem rerumque in illa gestarum stilo tam facili, qui pene nichil a communi loquela discrepet, tribus libris digessit, consulens in hoc etiam lectoribus laicis uel aliis minus doctis, quorum hec intellectus capere possit.

Igitur iuxta iam dicti relationem hystoriographi

[Inter quos hystoriographi desunt E.], superata nimis laboriose montium asperitate , rex cum suis letus et incolomis Ebore peruenit; alter uero exercitus, captis antea quibusdam castellis, apud uiruncalia  , uti condictum fuerat, post expugnatam ab ipso Nouariam, ipsum letanter excepit . Paucis ibidem diebus moratus, Padum prospere transit [2052 1Kb] , Placentie castra metatus, munera copiosa magnamque fidelitatem a ciuibus accipiens, et per tres septimanas [2053 1Kb] in his partibus commoratus, Parmamque  perueniens , Mathildem [2054 1Kb] comitissam [2055 1Kb] , per internuncios sibi subiectam [2056 1Kb] , gratia sua propriisque [2057 1Kb] iusticiis donauit. Post hec [2058 1Kb] asperrima nimis afflictus hieme , montemque [2059 1Kb] Pardonis  cum maximo exercitus dispendio, rerum et equorum miserabili defectu transcendit, incessanter cadentibus super se iuxta qualitatem illius climatis immensis pluuiis; hasque [2060 1Kb] per septem septimanas passi, tandem Florentiam [2061 1Kb] nimis afflicti pertingunt, instante festo natiuitatis Domini.



A. [2062 1Kb] D. MCXI

Postquam rex Heinricus [2063 1Kb] , rebus prospere [deest C. E.] per Longobardiam atque Tusciam dispositis, apud Florentiam Dominice natiuitatis gaudia cum ingenti suorum tripudio et mirando [2064 1Kb] ac eatenus illius patrie ciuibus nunquam uiso decore et honore percelebrauit [2065 1Kb] , moto inde uersus Ariciam exercitu, illoque perueniens, a clericis beniuole, a ciuibus [2066 1Kb] subdole recipitur ; quorum etiam [2067 1Kb] insolentiam satis habundeque perdomuit, scilicet ciuitate [2068 1Kb]  illorum cum turribus, quas ad repugnandum regi [2069 1Kb] preparauerant, funditus [2070 1Kb] euersa; ecclesie tamen omni sua iusticia, quam idem ciues uiolenter abstulerant, iuxta clericorum petitionem [2071 1Kb] restituta. Inde ad Aquam-pendentem  progressus legatos suos dudum ab Aricia missos ab apostolico boni nuncii baiulos reperit, remissisque aliis nunciis cum Romanorum, qui supplices illic sibi occurrerant, paulatim Sutriam processit. Ibi  legati apostolici [2072 1Kb] cum missis regiis aduenientes [2073 1Kb] , promptum esse papam ad consecrationem et omnem regis honorem et uoluntatem, si tamen ipse sibimet [2074 1Kb] annueret libertatem ecclesiarum, laicam ab illis prohibens inuestituram, recipiendo nichilominus ab ecclesiis ducatus, marchias, comitatus, aduocatias, monetas, thelonea, ceterorumque [2075 1Kb] regalium que [2076 1Kb] possident summam. Prebuit rex assensum, sed eo pacto, quatinus hec transmutatio firma et autentica ratione, consilio quoque uel concordia totius ecclesie ac regni principum assensu stabiliretur; quod etiam uix aut nullo modo fieri posse credebatur. Qua conuentione facta, dimissis legatis et obsidibus utrimque [missis [2077 1Kb] ], rex hilariter ad Urbem properat; domnus [autem [2078 1Kb] ] apostolicus cum omni clero immo tota Roma se in eius occursum adornat .

Post hec que gesta sunt, longissimum est enarrare; utpote quam immensa honorificentia sit receptus et per Argenteam portam usque ad mediam rotam antiquo Romanorum [2079 1Kb] instituto deductus, ibique lectis publice priuilegiis, tumultuantibus in infinitum principibus pre [2080 1Kb] ecclesiarum spoliatione ac [2081 1Kb] per hoc beneficiorum suorum ablatione [2082 1Kb] , quam ingenti periculo, quam uaria [2083 1Kb] disceptatione tota dies illa consumpta sit, et postremo pater apostolicus ab episcopis et aliis fidelibus regis sit [2084 1Kb] custoditus, usque ad pacatam et ecclesiasticam consecrationem imperatoris, in exemplum patriarche Iacob dicentis ad [2085 1Kb] angelum: Non dimittam te, nisi benedixeris michi   .---His ita in Dominica quadragesime [2086 1Kb]  transactis, Romani tota nocte congregati, summo mane impetum undique [2087 1Kb] fecerunt in exercitum regis, adeo ut, commissa [2088 1Kb] aliquandiu pugna , regem per se ipsum necesse esset exercitui succurrere; quod et impigre fecit, et usque ad inclinatam iam diem fortissimi militis et optimi ducis opus agens, Dei gratia suis uictoriam, hostibus post multam [2089 1Kb] stragem fugam incussit.

Post triduum Roma [2090 1Kb] secedens , domnum apostolicum secum duxit, et eo quo potuit honore tenuit, donec, compositis que res poscebat per regiones negociis, pacatis [2091 1Kb] omnibus aduersariis, instans Pascha non longe ab Urbe in castris celebrauit ; ibique sedatis inter ipsum et apostolicum, inter regnum et sacerdotium, dissensionibus [2092 1Kb] inueteratis, post octauas pasche cum nimio populi Romani immo totius ecclesie ac inestimabilis exercitus tripudio, ante confessionem sancti Petri, augusti nomen et imperium a Christo, ipse [2093 1Kb] crismate rite perunctus et sacratus et sub augustissima pompa coronatus, suscepit ; [sicuti nobis tunc inibi presentes affirmant; quamuis nonnulli longe aliter inde sentiant E. [2094 1Kb] ] dato sibi [Donatus est etiam E.] in presenti per manum apostolici sub testimonio astantis ecclesie  priuilegio  inuestiture ecclesiastice, iuxta quod utriusque predecessoribus placuerat et permanere consueuerat; cuius inconuulsibilem stabilitatem domnus papa mox sub anathemate confirmabat. Sic denique ea die gloria in excelsis Deo et in terra pax hominibus bone uoluntatis, ut ita dicam, est recuperata, dum tam inueterata et eatenus incorrigibilia de regno Christi scismatum ablata sunt scandala.

Nec multo post Heinricus imperatoria munificus liberalitate, tam spirituali patri suo pape, quam singulis eius episcopis cardinalibus clericisque maioribus ac minoribus dona tot [2095 1Kb] tanta [2096 1Kb] et talia dispertiuit, ut absentibus omnino incredibile memoratu [2097 1Kb] sit; sicque [2098 1Kb] tam ab [2099 1Kb] apostolico quam ab omnibus prospera [2100 1Kb] sibi imprecantibus et nimio amoris uinculo eum aliquandiu deducentibus, per Longobardiam ad Alpes, indeque ad terras Germanicas feliciter est reuersus.

Post reditum quoque suum  nonnulla tam ab ipso imperatore quam ab episcopis secum comitantibus, que corrigenda uidebantur, iuxta quod summus pontifex concesserat [2101 1Kb] unicuique uel iniunxerat, ad planum sunt expolita, uiciata quoque ad purum excocta. Sic Christo respiciente in terram de celo sancto suo, sicut ubique deuotio et religio Christiana, ita etiam rerum prosperitas et copia frugum ac noua circumquaque crescere cepit leticia.

Igitur imperator Heinricus mense Augusto quam plurimos episcopos atque abbates, nonnullos [2102 1Kb] etiam principes Spiram conuocat [2103 1Kb] ; quorum assensu et cooperatione patris sui anniuersarium permagnifice celebrat. Nam toto quinquennio suspensa communio sepulture et orationum [2104 1Kb] apostolica auctoritate ab eisdem sacerdotibus, qui et Rome coram papa penitentie illius testimonium reddiderant, tunc testificantibus conceditur ; et quibus nulli unquam imperatorum augustiores impense sint exequiis iuxta maiores suos in ecclesia sepelitur [Igitur---sepelitur desunt C.].

Habita post hec [2105 1Kb] Mogontie curia , Adelbertum cancellarium suum, dudum [2106 1Kb] ad eandem kathedram electum, baculo et anulo inuestiuit [2107 1Kb] .



A. D. MCXII.



Cod. D. E. 4-11.
[1Kb] 

Sigifridum palatinum comitem, diutina satis afflictum custodia, iuxta principum consilium atque petitionem sibi reconciliatum dimittens, benigne tractare cepit, adeo ut eius filium de [2108 1Kb] baptismate susciperet et iniuriarum preteritarum obliuisci [2109 1Kb] se facturum [2110 1Kb] sponderet.

Eo tempore domnus apostolicus multas a Romana ecclesia passus est iniurias, obiicientibus ei, quod contra instituta totius ecclesiastice discipline regem Henricum, tyrannicum rei publice [2111 1Kb] uastatorem et ecclesiarum destructorem, imperiali benedictione sublimasset, insuper priuilegio sacrilego condonasset. Inde coactus in concilio 15 Kal. Apr. habito Lateranis in ecclesia Constantiniana [2112 1Kb]  , ultima die concilii, facta coram omnibus professione catholice fidei, ne quis de fide ipsius dubitaret, dixit: Amplector omnem diuinam scripturam ueteris et noui Testamenti, legem a Moyse scriptam et a sanctis prophetis, amplector quatuor Euangelia, septem canonicas epistolas [2113 1Kb] gloriosi doctoris beati [2114 1Kb] Pauli apostoli [2115 1Kb] , sanctos canones apostolorum, quatuor uniuersalia [2116 1Kb] concilia sicut quatuor Euangelia [2117 1Kb] . Nicenum [2118 1Kb] , Ephesinum, Constantinopolitanum, Calcedonense, et Antiocenum concilium, et decreta sanctorum patrum Romanorum pontificum, et precipue decreta domni mei pape Gregorii uII et beate memorie pape Urbani. Que ipsi laudauerunt laudo, que ipsi tenuerunt teneo, que confirmauerunt confirmo, que dampnauerunt dampno, que repulerunt repello, que interdixerunt interdico, que prohibuerunt prohibeo, in omnibus et per omnia; et in his semper perseuerabo.

 Quibus expletis, surrexit Gerhardus [2119 1Kb] Engolismensis [2120 1Kb] episcopus, legatus in Aquitania, et communi assensu [2121 1Kb] domni Paschalis [2122 1Kb] pape totiusque concilii coram omnibus legit hanc scripturam: Priuilegium illud, quod non est priuilegium, sed uere debet dici prauilegium [2123 1Kb] , pro liberatione captiuorum ecclesie a domno Paschale papa per uiolentiam regis Heinrici extortum, nos omnes in hoc sancto concilio [2124 1Kb] congregati, canonica censura et ecclesiastica auctoritate [2125 1Kb] iudicio sancti Spiritus dampnamus et irritum esse iudicamus, et omnino ne quid auctoritatis et efficacitatis habeat, penitus excommunicamus; et hoc ideo dampnatum est, quia in eo priuilegio continetur, quod electus canonice a nemine consecretur nisi prius a rege inuestiatur; quod est contra Spiritum sanctum et canonicam institutionem. Perlecta carta, acclamabant omnes Amen, amen! Archiepiscopi Iohannes patriarcha ueneticus, Sennes Capuanus, et alii fere 100 episcopi subscripserunt.

Ex hac occasione uiennensis archiepiscopus cum suis complicibus nouum scisma nostras in partes seminare et gladium anathematis in imperatorem [2126 1Kb] molitur extendere  ; sed quia ceptum eius [2127 1Kb] apostolica indeque omni ecclesiastica auctoritate uidebatur carere, parum interim potuit uigere. Attamen eiusdem dissensionis seminario [2128 1Kb] circumquaque cepit [2129 1Kb] inuidie [2130 1Kb] serpere malum, adeo ut nonnulli quicquam contra rem publicam intentantes, huius rei materiam in sue commotionis arripere meditarentur clipeum. Inter quos [2131 1Kb] et predictus Adelbertus designatus Mogontie pontifex, qui per omnia secundus a rege semper fuerat, sine cuius consilio nichil facere solebat, aduersus imperatorem---quod uix quisquam crederet---conspirare cum quibusdam principibus infamatur, reque cognita, custodie ab illo [2132 1Kb] traditur

Moritur his temporibus quidam de Saxonie principibus, nomine Oudalricus [2133 1Kb]  ; Ludewici [2134 1Kb] comitis dudum gener, sed iam propter eiusdem filie [2135 1Kb] repudium inuisus. Cuius possessiones predictus Sigifridus hereditaria sibi uendicabat successione; sed domnus imperator easdem in ius regni conabatur attrahere. Que causa recidiue discordie fomitem cepit ministrare. Nam idem comes priores miserias suas sequentibus exaggerans, totam pene [2136 1Kb] Saxoniam, suam uidelicet patriam, tantis impleuit querimoniis, ut tam ducem Lotharium, quam Ruodolfum marchionem, Fridericum palatinum comitem, Wigbertum [2137 1Kb] atque [2138 1Kb] Ludewicum [2139 1Kb] nonnullosque alios ab [2140 1Kb] obsequio traheret imperatoris. Sed et episcopus Halberstatensis, necnon Gerdrudis [2141 1Kb] , illa prepotens per Saxoniam uidua [2142 1Kb]  , uiolentiam [se [2143 1Kb] nichilominus] pati ab imperatoris preiudiciis inuasione prediorum suorum, clamitabant. Hec et his similia scandalorum zizania murmur infinitum in nuper pacato regno suscitant. [*1 1Kb]



Cod. C.


Sigifridum comitem, diutina satis afflictum custodia, iuxta principum consilium atque petitionem sibi reconciliatum dimittens, benigne tractare cepit, adeo ut eius filium de baptismate susciperet et iniuriarum preteritarum obliuisci se facturum sponderet. Eo tempore predictus Adelbertus designatus Mogontinus pontifex, qui per omnia secundus a rege semper fuerat, sine cuius consilio nichil facere solebat, aduersus imperatorem---quod uix quisquam crederet---conspirare cum quibusdam principibus infamatur, reque cognita, custodie ab illo traditur.



A. D. MCXIII.



Cod. C.
[1Kb] 

Heinricus imperator natalem Domini Erpesfurt celebrauit. Lotharius dux, Sigifridus predictus, Ruodolphus marchio, Wigbertus senior, Fridericus palatinus comes et Luodewicus comes rebellationem contra imperatorem parant; quos ipse sine mora cum exercitu petens, incendiis et munitionum destructionibus infestare non cessauit, donec ab eius fidelibus Sigifrido perempto, Lothario et Ruodolfo reconciliatis, Friderico, Wigberto seniore iuste captis et custodie deputatis fortuna, immo Christi gratia rebus finem dedit

 Eodem [2150 1Kb] anno imperator impatiens aliquid discordie oriri in regno suo, inuadit cum exercitu quendam Regenoldum de Munzun  , sibi repugnantem et bona episcopatuum suorum deuastantem, quem apud Bar, castellum suum, obsedit, et eum se et castellum uiriliter defendentem uirilius ipse cepit cum multis primatibus eiusdem patrie, et ipsum castellum igne concremauit.



Codd. D. E. 4-11.


Heinricus imperator natalem Domini Erpesfurt [2144 1Kb] celebrauit. Illuc cum prescripti Saxonie principes curiam non adissent, indignatione nimia commotus imperator, bona eorum diripi, possessiones incendiis deuastari, etiam inter ipsa festa [2145 1Kb] precepit, nec multo post castellum adprime munitum Hornburg [2146 1Kb]  longa obsidione deleuit. Deinde relictis per presidia fidelibus suis, contemptores suos insidiis et congressibus afflixit; inter que sepedictus Sigifridus palatinus comes, uir nobilissimus et suo in [2147 1Kb] tempore nulli in omni probitate secundus, occubuit, Wigbertus [2148 1Kb] capitur, Ludewicus [2149 1Kb] ad deditionem compellitur; sicque rebus interim quies, licet modica, conceditur. [*2 1Kb]

 Post hec quidam Reginoldus [2153 1Kb] , prouincie Burgundie comes, et, ut aiunt, imperatoris consanguineus, tyrannidem iuuenili actus insolentia contra rem publicam orditur; qui tamen, superueniente sibi cum manu ualida [2154 1Kb] Heinrico augusto, munitionem, in qua maxime confidebat, Monzun [2155 1Kb] [deest E], ipse captus amisit; sicque lite cito dirempta [2156 1Kb] , custodie traditur.



A. D. MCXIu.
[1Kb] 

Imperator [2151 1Kb] Henricus natalem Domini Babenberg celebrauit, dispositis nuptiis suis Maguntie in proxima epiphania. Desponsauerat enim ante triennium Mathildem, filiam Henrici regis Anglorum, uirginem moribus, nobilem, uenustam quoque et decoram  facie, que habebatur decus et gloria tam Romani imperii quam Anglici regni. Erat enim progenita ex utraque parte ex longa linea magnifice nobilitatis et regalis prosapie, in cuius loquela et opere resplendebat specimen future bonitatis abunde, adeo ut omnibus optaretur Romani imperii heredis mater fore. Ad ipsas quoque nuptias tanta conuenit multitudo archiepiscoporum, episcoporum, ducum atque comitum, abbatum quoque et prepositorum, atque eruditissimorum clericorum, ut nullus senex illius eui posset reminisci uel aliquo modo adtestari se uidisse, uel saltem audiuisse, tantam multitudinem tantorum primatuum in uno conuentu conuenisse. In ipsis enim nuptiis conuenerant archiepiscopi 5, episcopi 30, duces 5; de quibus dux Bemie summus pincerna fuit. Comitum uero et abbatum atque prepositorum numerus a nullo presenti licet multum sagaci potuit comprehendi. Dona autem, que diuersi reges atque innumerabiles primates domno imperatori in ipsis nuptiis miserunt, uel que ipse imperator ex se innumerabili multitudini ioculatorum et istrionum atque diuerso generi diuersarum gentium distribuit, quemadmodum nullus camerarius ipsius uel qui recepit uel qui distribuit potuit numerare, ita nullus eiusdem imperatoris chronographus potuit litteris comprehendere.

 Eodem [2152 1Kb] quoque anno in eisdem nuptiis iurauerunt principes, expeditionem contra Frisones se facturos in secunda septimana post pentecosten. Denegauerant enim domno imperatori debitam subiectionem impendere et tributa que iure annuatim debebant persoluere. Nam ex insolentia tumidi et locorum munitione freti, dedignabantur alicui domino subiici uel alicuius licet ualde potentis preceptum exequi. Cum autem uersus illos exercitus cepisset se mouere, Coloniensis archiepiscopus cum quibusdam aliis principibus impediuit iter illius, et acriter cum suis ciuibus et copia militum atque succursu diuersorum comitum cepit domino suo imperatori  resistere et suos die noctuque uexare. Imperator itaque ex consilio et consensu principum redit Mogontiam, infecto negotio et frustrato suo suorumque labore. Illi autem qui hanc rebellionem contra imperatorem machinati fuerant, nullam aliam occasionem habebant unde ipsum possent accusare, nisi quod testabantur quendam suum ministerialem nimis ferociter dominium in suis partibus exercere [2171 1Kb] .

 Domnus [2157 1Kb] imperator natalem [2158 1Kb] Domini Babenberg cum summa [2159 1Kb] magnificentia copiosaque principum multitudine celebrat; et hoc non simpliciter, quia uirum Dei Ottonem inibi episcopum, propter quedam iam [2160 1Kb] orientia in regno scandala  curiam frequentare renuentem, ex parte suspectum habebat. Ipse uero rebus transitoriis pro concordia ecclesiastica non parcens, beneficiis indefessis animositatem regis gloriose deuicit. Hinc indicto conuentu Mogontie [2161 1Kb] , nuptias post epiphaniam Domini augustissime instituit; ubi etiam uix aliquem aut certe nullum de magnatibus abesse uoluit; quorum consilio uel consensu [2162 1Kb] regis Anglie filiam, Mahthildem [2163 1Kb] nomine, dudum desponsatam legitime [2164 1Kb] sibi coniungens, regni consortem constituit.

 Deinde contra quosdam in locis [2165 1Kb] palustribus ultra Fresonum [2166 1Kb] insulas habitantes imperator naualem expeditionem [2167 1Kb] multo studio instituit. Quo dum tendit, Coloniam Agrippinam sibi rebellem et in hoc quam plures Transrheninos atque Westfalos consentientes inuenit; quorum numerantur nominatissimi Fridericus Coloniensis archiepiscopus, Gotefridus [2168 1Kb] dux, Heinricus  quondam dux et Fridericus de Arnesburg [2169 1Kb] . Intermissa itaque profectione, manum in hostes presentes extendere cupiens, Colonie partibus assedit; ciuitati uero mirifice munite [2170 1Kb] non preualens, regionem circumquaque uastauit, tandemque soluto  conuentu [exercitu E.] recidiuam [2172 1Kb] expeditionem contra eosdem [2173 1Kb] rebelliones indixit. Qua circa Kalendas Octobris congregata, Friderici possessiones [2174 1Kb] aggreditur. Qua undique uastata, et in medio regionis illius castro firmo constructo, eoque militibus, armis atque stipendiis instructo, hieme superueniente ab armis disceditur.




A. D. MCXu.


Considerans imperator Saxoniam manifeste iam [2175 1Kb] a se deficere, contra eam ut iratus ita etiam armatus uenit, et tam ex his quos adduxerat quam quos inibi sibi [2176 1Kb] uoluntarios inuenerat castra non modica instituit. Saxones uero de [2177 1Kb] periculis suis agi cernentes, copias suas [2178 1Kb] diuerso locant, non pugnandi contra dominum suum audacia, sed defendendi se necessitate coacti, ut [2179 1Kb] ipsi per internuncios imperatori confirmabant. Cumque [2180 1Kb] per aliquot dies pars utraque alteri [2181 1Kb] minaretur et parceret, quidam uir fortis nomine Hoger [2182 1Kb] , qui dudum inter multa que bellicose egerat, Sigifridi palatini comitis nece [2183 1Kb] se famosissimum in aula regis effecit [2184 1Kb] , assumpta omni [2185 1Kb] electa iuuentute, que ut ipse more fuit impatiens, Saxones, suos nimirum compatriotas, audacter inuasit ; ipseque leonina ferocitate [2186 1Kb] dimicans, glorie cupiditatem, qua [2187 1Kb] flagrabat, multis secum cadentibus, propria morte comprobauit [2188 1Kb] . Interfuit huic conflictu [2189 1Kb] , immo ut aiunt quodammodo prefuit, episcopus Halberstatensis Reinhardus [2190 1Kb] , qui dudum ab imperatore non modice fuit iniuriatus; qui nimirum suis magnam predicauit iusticie consolationem, imperatoris uero de parte cesis etiam sepulture interdixit communionem. Sic domnus imperator non parum amaricatus, ad Rhenum conuertitur [2191 1Kb] ; Saxonum uero consensus ad resistendum illi [2192 1Kb] magis ac magis roboratur [2193 1Kb] . Ad hec quendam cardinalem Romanum nomine Dietericum [2194 1Kb] , legatione in Pannonias [2195 1Kb] functum, per nuncios asciscunt; quo etiam prescripti concilii actionem et per [2196 1Kb] ipsam imperatoris excommunicationem predicante [2197 1Kb] , tam archiepiscopus Magdeburgensis quam ceterarum [2198 1Kb] ecclesiarum presules reconciliationem recipiunt; sicque scisso [2199 1Kb] iterum [2200 1Kb] regno, undique noue res [2201 1Kb] oriuntur; sic contraria quelibet in [2202 1Kb] inuicem partes utreque moliuntur.

Interea directi ab Italia nuncii obitum  illius inclite Mathildis nunciant, eiusque prediorum terras amplissimas hereditario iure possidendas cesarem inuitant. Qua nimirum femina sicut nemo nostris in temporibus ditior ac famosior [2203 1Kb] , ita nemo uirtutibus et religione sub laica professione reperitur insignior.

Conuentus post hec imperator amicorum consiliis, immo [2204 1Kb] totius regni compulsus querimoniis, generalem in Kalend. Nouembr. curiam Mogontie fieri instituit, ubi liberam omnibus audientiam, de sibi obiectis [2205 1Kb] satisfactionem [2206 1Kb] , de suis extraordinarie [2207 1Kb] uel iuueniliter gestis correctionem, ad senatus consultum repromisit. Statuto itaque tempore dum ipse Mogontie presens condictum frustra [2208 1Kb] prestolatur conuentum---nam preter paucos episcopos nemo principum aduentabat---Mogontini aptum sibi tempus arridere perpendentes, subito palatium loricati et armati uallant; alii atrium furiose irruentes in turmas et cuneos se glomerant; omnia strepitu, cuncta clamoribus implentes, aulicis horribile spectaculum demonstrant. Quid multa? Dubium non est quod, nisi datis ad presens obsidibus imperator ea que sibi imponebantur facturum se citissime confirmasset [2209 1Kb] , ipsum fortasse palatium cum uniuersorum qui in eo erant crudelissima nece ilico corruisset. Ita sedato uix militum plebisque feruentissimo furore, cesar ab urbe secessit, et post paucos dies Adelbertum, quem iam per annos tres artissima mancipauerat custodia, uix nimirum [2210 1Kb] ossibus herentem, ut coactus promiserat, kathedre sue [2211 1Kb] remisit [secessit et iuxta placitum tercia die Adalbertum, quem iam per annos tres artissima mancipauerat custodia, uix nimirum ossibus herentem kathedre sue remisit. E.] Hic ergo non multo post sedis [2212 1Kb] apostolice [2213 1Kb] legato Dieterico se nunciis et  litteris subiiciens, ipsum sibi ceterisque non paucis presulibus Coloniam occurrere postulauit; ubi et mandata pape [2214 1Kb] que ipse detulerit [2215 1Kb] communiter percipi, et ille suam [2216 1Kb] consecrationem, diu scilicet interclusam, tanta auctoritate consequi possit. Qui [2217 1Kb] conuentus instante festo natalis Domini factus est, non absque indignatione imperatoris [regis E.], qui necdum plene uoluntarius erat in consensu eiusdem ordinationis.



A. D. MCXuI.


Imperator natalem Domini Spire cum paucis episcopis et principibus celebrans, ea que interim Colonie gerebantur grauiter tulit. Audiuit enim, quam plurimos ibi conuenisse non solum metropolitanos, sed etiam alios episcopos uel optimates regni, causa precipua uerbum excommunicationis in se manifestandi; quamuis ipse cardinalis  , cuius hec iniciabantur [2218 1Kb] auctoritate, in itinere iam [2219 1Kb] defunctus, illo ad sepulturam potius quam ad actionem delatus esset concilii. Missus tamen ab eo illuc presul Wirciburgensis, audientiam uel communionem nonnisi reconciliatus habere meruit; reuersus post redditam [2220 1Kb] legationem, ei qui se miserat denuo communicare renuit; sed uite periculo coactus, missam coram rege celebrauit; indeque usque ad mortem contristatus, latenter discessit, sicque rursum communioni [2221 1Kb] pristine multis lacrimis reconciliatus, ultra cesaris aspectu simul et gratia caruit

Qua [2222 1Kb] etiam commotione succensus imperator, ducatum orientalis Francie, qui Wirciburgensi episcopio antiqua regum [2223 1Kb] successione [2224 1Kb] competebat, Chuonrado [2225 1Kb] , sororis sue filio, commisit  ; ipseque scandala principum declinans, in Italiam se una cum regina totaque domo sua [2226 1Kb] contulit , ac circa Padum negociis insistens regni, legatos ad apostolicum pro componendis causis, que iterum regnum et sacerdotium disturbare ceperunt, suppliciter destinauit. Cuius legationis primatum abbas Cluniacensis [2227 1Kb] , consanguineus [2228 1Kb]  ut aiunt domni pape tenuit; qui et [2229 1Kb] inter utramque partem [2230 1Kb] pro componendis pacifice rebus, fidelis et [2231 1Kb] impiger apocrisiarius, multis argumentis inuigilare studuit.

Eodem igitur anno, qui est 18us ordinationis domni pape Paschalis II, 2 Non. Mart. Rome in sede Lateranensi in ecclesia sancti Saluatoris, que appellatur Constantiniana, celebratata est [2232 1Kb] synodus uniuersalis concilii, congregatis ibidem ex diuersis regnis et prouinciis episcopis, abbatibus [2233 1Kb] , catholicis ducibus et comitibus, legatis [2234 1Kb] uniuersarum prouinciarum quam plurimis. Prima itaque die, que secunda [2235 1Kb] erat feria tertie ebdomade quadragesimalis , inter Mediolanenses episcopos Grosulanum [2236 1Kb] et Iordanem, in alterum de inuasione, in alterum quod ecclesie sue desertor extiterit [2237 1Kb] , uentilata est controuersia. Hanc causam domnus apostolicus cardinalium episcoporum consilio tractandam distulit. Sequenti die  in eandem causam plurima [2238 1Kb] tractata sunt, sed res non [2239 1Kb] finita [2240 1Kb] . Quarta uero feria  Lucensis episcopus de terre iuris ecclesie sue Pisanos impetebat. Econtra dum Pisanus suos defenderet, inter utramuis [2241 1Kb] partem, utriusque populi suffragio, longo litigio disceptatur. Tunc quidam episcoporum de medio concilii surgens [2242 1Kb] , ita exorsus est: Domnum patrem [2243 1Kb] papam recordari decet [2244 1Kb] , quare illius presentis et generalis concilii multitudo sancta per omnia periculorum genera mari terraque [2245 1Kb] conuenerit inuitata; ibi non [2246 1Kb] de spiritalibus uel ecclesiasticis, sed de [2247 1Kb] secularibus ordine prepostero tractaturi [2248 1Kb] negociis. Expediendum prius, propter quod principaliter conuenerint [2249 1Kb] , ut euidentius pernoscatur quid domnus apostolicus sentiat, quidque [2250 1Kb] in ecclesiis suis reuersi predicare debeant. Tunc apostolicus concilii causam et animi sui intentionem his uerbis exposuit: Postquam Dominus de seruo suo fecit quod uoluit et me populumque Romanum tradidit in manus regis, uidebam cotidie passim fieri rapinas et incendia, cedes et adulteria. Hec et huiusmodi mala cupiebam auertere ab ecclesia et populo Dei; et quod feci, pro liberatione populi Dei feci; feci autem ut homo, quia [2251 1Kb] sum puluis et cinis. Fateor me male egisse, sed rogo uos omnes orare [2252 1Kb] pro me ad Deum, ut indulgeat michi. Illud autem malum scriptum quod in tentoriis factum est, quod pro prauitate [2253 1Kb] sui prauilegium [2254 1Kb] dicitur, condempno sub perpetuo anathemate, ut nullius unquam sit bone memorie; et rogo uos omnes ut idem faciatis. Tunc ab  uniuersis conclamatum [2255 1Kb] est: Fiat! Fiat! Bruno autem Signinus episcopus altius exorsus ait: Gratias agimus omnipotenti Deo, quod domnum Paschalem papam [2256 1Kb] , qui presenti concilio [2257 1Kb] presidet, audiuimus proprio ore dampnantem illud prauilegium [2258 1Kb] , quod prauitatem et heresim continebat. Ad hec quidam cauillatorie subiunxit: Si priuilegium illud heresim continebat, qui illud fecit hereticus fuit. Iohannes autem Caietanus [2259 1Kb] ad hoc [2260 1Kb] commotus, Signino respondit [2261 1Kb] : Tune [2262 1Kb] hic et in concilio, nobis audientibus, Romanum pontificem appellas hereticum? Scriptum quod fecit domnus papa, malum quidem fuit, sed heresis non fuit. Et alter quidam adiecit: Immo nec malum dici [2263 1Kb] debet, quia si liberare populum Dei bonum est, quod [2264 1Kb] domnus papa fecit bonum fuit. Sed liberare populum Dei bonum est [2265 1Kb] auctoritate euangelii , qua [2266 1Kb] precipimur animas quoque [2267 1Kb] pro fratribus ponere. Ad hec patientia domni pape, horrendo heresis nomine pulsata [2268 1Kb] , expergefacta est, et manu silentium indicens, dissidentium clamores et murmura tali ratione compescuit  : Fratres et domini mei, audite [2269 1Kb] ! Aecclesia ista nunquam habuit heresim; immo hic omnes [2270 1Kb] hereses conquassate sunt. Hic Arriana heresis, que per 300 fere [2271 1Kb] annos uiguit, annullata est. Ab hac sede heresis Euticiana, Sabelliana contrita [2272 1Kb] , Fotinus ceterique [2273 1Kb] heretici destructi sunt. Pro hac ecclesia filius Dei in passione sua [2274 1Kb] orauit cum dixit: Â»Ego pro te rogaui, Petre, ut non deficiat fides tua .Â« Quinta feria , papa in concilio non sedit, multis et maxime regis negociis per domnum Cluniacensem [2275 1Kb] , Iohannem Caietanum [2276 1Kb] et Petrum Leonis [2277 1Kb] et [2278 1Kb] Urbis prefectum ceterosque [2279 1Kb] illius partis fautores impeditus. Sexta feria [2280 1Kb]  apostolicus [2281 1Kb] in generalem omnium ecclesiarum causam animum aduertit, et Iohanne [2282 1Kb] Caietano cum Petro Leone ceterisque regis fidelibus in faciem resistentibus predicto Cuononi [2283 1Kb] Prenestino, sepius uerbum excommunicationis exponere cupienti, murmur huiusmodi uerbis et [2284 1Kb] manu ita compescuit: Aecclesia primitiua martirum tempore floruit apud Deum et non apud homines. Dein [2285 1Kb] ad fidem conuersi [2286 1Kb] sunt reges, imperatores Romani et [2287 1Kb] principes, qui matrem suam ecclesiam sicut boni filii honestauerunt, conferendo ecclesie Dei predia et allodia, seculares honores et dignitates, regalia quoque iura et insignia, quemadmodum Constantinus ceterique [2288 1Kb] fideles; et cepit ecclesia florere tam apud homines quam apud Deum. Habeat ergo mater et domina nostra ecclesia sibi [2289 1Kb] a regibus siue [2290 1Kb] principibus collata; dispenset et tribuat ea filiis suis, sicut scit et sicut [2291 1Kb] uult. Prauilegium [2292 1Kb] inuestiture, quod in tentoriis concessisse [2293 1Kb] uidebatur, oblitterare uolens, iterans sententiam pape Gregorii uII, inuestituram ecclesiasticarum rerum a laica manu rursus excommunicauit, sub anathemate dantis et accipientis. Cardinalis uero domnus Cuono Prenestinus talem pape fecit [2294 1Kb] inductionem [2295 1Kb] legationis [2296 1Kb] sue, et contra disturbatores presentis negocii competentem: Domine pater [2297 1Kb] , si tue placet maiestati, si uere tuus fui legatus et que feci tibi placent esse rata, in auribus sancti huius presentis [2298 1Kb] concilii ore tuo edicito, et legationem meam tua auctoritate corrobora, ut sciant omnes, quia tu me misisti. Ad hec apostolicus respondens ait [2299 1Kb] : uere legatus ex latere nostro missus fuisti; et quicquid tu ceterique fratres nostri cardinales episcopi, legati Dei [2300 1Kb] et apostolorum Petri et Pauli, huius sedis et nostra auctoritate fecerunt, probauerunt, confirmauerunt [2301 1Kb] , ego quoque probo et confirmo; quicquid autem [2302 1Kb] dampnauerunt, dampno. Et domnus Prenestinus consequenter [2303 1Kb] subiunxit, qualiter pro sedis illius legatione Hierosolimis audierit, regem Heinricum post sacramenta, obsides et oscula in ipsa beati [2304 1Kb] Petri ecclesia domnum papam tenuisse captum [et [2305 1Kb] ] indigne tractatum, potiora ecclesie membra [2306 1Kb] , cardinales uidelicet, exutos, tractos et male tractatos, nobiles quoque Romanos occisos et captiuos, et populi [2307 1Kb] stragem factam, audiens ingemuerit; et pro huiusmodi facinoribus, ecclesie Hierosolimitane consilio, zelo Dei animatus, excommunicationis sententiam in regem dictauit; et eandem in Grecia, Ungaria, Saxonia, Lotharingia, Francia, in quinque conciliis  consilio predictarum ecclesiarum renouando confirmauit;  orare se demum, ut, sicut domnus papa legationem suam confirmauisset [2308 1Kb] , ita presentis concilii patres et episcopi concorditer annuerent. Ad eundem modum legati et littere domni uiennensis postulabant. Dum tali ratione et ordine tam uarie et dissone multitudinis assensus exquiritur, a saniori parte ueritati et aperte rationi nichil contradictum, a paucis submurmuratum [est [2309 1Kb] ], ab episcopis uel [2310 1Kb] abbatibus nullo modo reclamatum [2310* 1Kb] .---Sabbato denique  inter Mediolanensium episcopos controuersia tali dispensatione terminata est. Apostolico Paschali docente, translationes episcoporum duobus fieri modis [2311 1Kb] , necessitate uel [2312 1Kb] utilitate; huius autem translationis Grosulani [2313 1Kb] , que [2314 1Kb] uidebatur, utilitatem in animarum et corporum dampna conuersam: Grosulanum quidem in locum unde translatus fuerat [2315 1Kb] restituit, Iordanem uero [2316 1Kb] Mediolanensibus concessit. His autem qui propter concilium et animarum suarum remedium apostolorum limina uisitauerant, qui de capitalibus penitentiam agerent [2317 1Kb] , 40 dierum penitentiam indulsit [2318 1Kb] , et apostolica benedictione concilii exameron laudabiliter absoluit.

Scindebatur inter hec et [2319 1Kb] huiusmodi regnum Teutonicum, quod iam [uix [2320 1Kb] ] decennio uel paulo plus concorditer quieuerat; et quia rex aberat [2321 1Kb] , unusquisque, non quod rectum sed quod sibi placitum uidebatur, hoc faciebat. Primo igitur [2322 1Kb] pars utraque conuentibus assiduis agros alterius uastare, colonos [2323 1Kb] despoliare cepit; maximeque in episcopio Wirciburgensi per Chuonradum [2324 1Kb] , fratrem ducis Friderici, lues ista succreuit. Post hec, occasione nacta, undique latrunculi pullulabant, qui nullam [2325 1Kb] temporibus uel personis distantiam exhibentes, ut dici solet, rapere et clepere, inuadere et occidere, nilque per omnia uictis reliqui facere satagebant. Longum est presulis Mogontini machinamenta contra regis fideles eorumque aduersus illum insidiosas discursiones enarrare, seditiones nonnullorum urbanorum describere, ciuitates aliquas suis presulibus per has pestes orbatas, munitiones locis [2326 1Kb] insolitis instructas [2327 1Kb] , castella quam [2328 1Kb] plura inuicem destructa, regiones preda flammaque uastatas, congressiones et cedes mutuas ab utriusque partis equitibus factas, oppressiones pauperum et peregrinorum [2329 1Kb] atque captiuitates more barbarico a christianis in christianos exercitas [2330 1Kb] multaque id genus litteris tradere. Nam neque pax Dei ceteraque sacramentis firmata [2331 1Kb] pacta custodiuntur; sed uniuscuiusque conditionis et etatis preter solos ecclesiastice professionis homines---quibus iam pene nichil preter miseram restat [2332 1Kb] animam---ceteri [2333 1Kb] , inquam, hoc tempore beluino furore bachantur [2334 1Kb] . Hinc undique uastatis agris, uillis depopulatis, oppidis ac regionibus nonnullis in solitudinem pene [2335 1Kb] redactis, deficiente cotidiana clericis per ecclesias prebenda, cessabant in quibusdam ecclesiis clericalia nimirum officia. Et, o [2336 1Kb] effusum calicem furoris Dei! locupletissimum illud et per totam Germaniam famosissimum ac principale cenobium Fuldense usque ad ultimam redactum est inopiam uictus etiam necessarii.



A. D. MCXuII.


Dum cuncta per circuitum regna nationum, suis limitibus rebusque contenta, diu sanguine madentes gladios ceteraque [2337 1Kb] uasa mortis [2338 1Kb] iam in uagina concordie reconderent, uniuersalis etiam ecclesia mater, post numerosa persecutionum [2339 1Kb] , heresium ac scismatum bella, iam sub uera uite Iesu lassa oppido membra per multas gratiarum actiones mandatis diuinis inseruitura locaret [2340 1Kb] : solus heu [2341 1Kb] ! Teutonicus furor, ceruicositatem suam deponere nescius, et quam multa sit pax legem Dei diligentibus, immo qualiter per presentis prosperitatis [2342 1Kb] tranquillitatem ad eterne uisionem [2343 1Kb] pacis pertingi possit, ediscere nequaquam uoluntarius---solus, inquam, nostre gentis populus, dum [2344 1Kb] pre omni terrarum orbe [2345 1Kb] in peruersitatis inolite pertinacia incorrigibiliter perstitit, indeque iam [2346 1Kb] periurium et mendacium ceteraque [2347 1Kb] que uox lamentatur prophetica  inundauerunt et sanguis sanguinem tetigit: nec minus quam quondam Sodomorum et Gomorreorum clamor huiusmodi in aures Domini Sabaoth introiit. Quapropter inter ipsa dominice natiuitatis festa, 3 Non. Ianuarii hora uespertina, super tantis diuini iudicii contemptibus commota est et contremuit terra, ab ira nimirum [2348 1Kb] furoris Domini, adeo ut nemo inuentus [2349 1Kb] sit super terram, qui tantum se unquam [2350 1Kb] sensisse [2351 1Kb] fateatur terre motum. Nam multa inde [2352 1Kb] subuersa sunt edificia, ciuitates [2353 1Kb] etiam quasdam subrutas [2354 1Kb] dicunt in Italia. Quin etiam tonitrua [2355 1Kb] ualde terribilia 3 Kalend. Febr. cum grandi turbine sunt audita, fulgura etiam eodem tempore erebro uisa. Leodium Lotharingie ciuitas est, beati [2356 1Kb] Lamberti [2357 1Kb] martiris, ibidem [2358 1Kb] quondam pontificis,  patrocinio satis inclita, studiis etiam litterarum pre ceteris adprime famosa [2359 1Kb] . In qua [2360 1Kb] , dum in [2361 1Kb] uigilia dominice ascensionis  uniuersus clerus, decem [2362 1Kb] uidelicet congregationum, intra matrem ecclesiam ex more conuenissent, et [2363 1Kb] uespertinalem sinaxim concenturi, iam [2364 1Kb] primum psalmum complessent, subito serenissimus er in turbidinem [2365 1Kb] uersus, tanta simul tonitrua terribiliter et fulgura cum sulfureis igneis [2366 1Kb] excussit, uti iam [2367 1Kb] extremam [2368 1Kb] iam ultimi iudicii horam instare, nemo qui aderat dubitauerit; duobus nimirum clericis et uno de illustribus milite hac tempestate intra sacras edes absumptis. Quinta decima [2369 1Kb] dehinc die ex uicino quodam eiusdem [2370 1Kb] episcopii monte, qua [2371 1Kb] nunquam aqua preter pluuiam uisa est, fluuius ingens erupit, qui [2372 1Kb] non modicam ciuitatis partem diluens, cum maximo Leodicensium [2373 1Kb] dampno Traiectensium se finibus infudit. 13 Kalend. Martii hora uespertina uidimus nubes igneas [2374 1Kb] uel sanguineas ab aquilone surgere, et per medium firmamentum sese extendendo, ipsi mundo terrorem non modicum incutere. Nam, ut postea didicimus, unicuique ciuitati tam uicinus ipse fulgor uidebatur, ut ibidem rerum omnium finem minitari [2375 1Kb] putaretur.

His et huiusmodi cladibus rex Heinricus cordetenus sauciatus, non cessat legationes satisfactorias ad apostolicam sedem, licet ipse multum infestationibus [2376 1Kb] Italicis insudans, destinare; quas tamen constat minime profecisse. Nam domnus apostolicus propter securitatem, quam regi, licet coactus [2377 1Kb] , fecerit, diffitetur [2378 1Kb] , illum se [2379 1Kb] anathematis uinculo colligasse, ab ecclesie tamen potioribus membris excommunicationem conexam, nonnisi ipsorum consilio denegat se posse dissoluere, concesso [2380 1Kb] nimirum utrimque sinodalis audientie [2381 1Kb] iure. Ad hoc etenim [2382 1Kb] ultramontanis affirmat se cotidie litteris impelli, et maxime metropolitani Mogontini [2383 1Kb] . Qua de re non desinunt undique [2384 1Kb] seditiones cepte per partes utrasque bacari, precipue tamen [2385 1Kb] Transrheninis in finibus, immo in ipsa Mogontia urbe multis cadentibus, regiones nobilissime hinc inde uastari.

Emicho comes  a militibus Friderici ducis occiditur [Colomannus Pannoniorum rex obiit E.].



A. D. MCXuIII.


Domnus apostolicus Paschalis secundus, diutina [2386 1Kb] purificatus egritudine, presentem [2387 1Kb] in Domino uitam finiuit  [2388 1Kb] . Pro quo Iohannes Caietanus [2389 1Kb] , uir prudens et uenerandus [et [2390 1Kb] ] in Romana semper ecclesia inreprehensibiliter eidem apostolico collaborans, eligitur et cunctorum catholicorum unanimi consensu rite consecratur.

Balduuinus [2391 1Kb] rex Hierosolimitanus in expeditione contra Arabes positus, cum languorem, quo, licet lenius, tamen diu, uexabatur, ad uitalia peruenisse [2392 1Kb] sentiret, alterum Balduuinum [2393 1Kb] de RohÃ¢s [2394 1Kb] pro [2395 1Kb] se regem designauit, ipseque Christo domino, pro quo multa iam [2396 1Kb] bella preliatus est, animam suam fide plena et confessione bona tradidit [2397 1Kb] . In dominica palmarum  iuxta fratrem [2398 1Kb] suum Gotefridum [2399 1Kb] , loco Caluarie, mausoleum, germani mausoleo simillimum, cum maximo diuersorum populorum planctu suscepit.

ualde mane dominice resurrectionis  die celum a parte meridiana apertum tantam [2400 1Kb] lucis effudit abundantiam, ut lune, que tunc clarissima nimirum [2401 1Kb] uidebatur, lumen inestimabili fulgore detergeret et per unam uel amplius horam---quod multis testibus comprobamus [2402 1Kb] ---omni solis luce clarior permaneret. Ipso tamen spatio crux non modica per idem foramen dependens apparuit; cuius tam auri quam gemmarum uarietas euidenter discerni potuit.

Heinricus imperator, dum Paduanis regionibus immoraretur audito transitu apostolici, Romam properauit, et primo quidem in electione domni Iohannis, qui et Gelasius II dictus est, assensum prebens, postea uero eodem a sua se [2403 1Kb] communione subtrahente, non sine quorundam Romanorum fauore alterum quendam Burdinum, ex Hispania superuenientem, apostolice sedi imposuit; sicque scisma, quod iam sperabatur [2404 1Kb] emortuum, crudeliter reuixit. Nam eodem Romane kathedre libere potito, Gelasius cum his qui secum abierant cardinalibus ceterisque catholicis quos congregare poterat, apud Capuam, iuxta quod littere ab ipso circumquaque transmisse testantur, cesarem una cum ydolo suo dampnauit. Hinc per Campaniam cum suis ad Burgundiam transmigrauit, ac uienne synodum congregari [2405 1Kb] constituit [non sine quorundam  Romanorum fauore alterum quendam Mauricium, ex Hispania superuenientem, apostolice sedi imposuit; sicque scisma, quod iam sperabatur emortuum, crudeliter reuixit. Nam eodem Romane kathedre libere potito, Gelasius cum his qui secum abierant cardinalibus ceterisque quos congregare poterat catholicis, apud Capuam, iuxta quod litere ab ipso circumquaque transmisse testantur, cesarem una cum papa [2406 1Kb] suo dampnauit. E.].



A. D. [2407 1Kb] MCXIX.


Domnus apostolicus Gelasius II apud uiennam synodum congregauit, eoque transacta [2408 1Kb] , post paucos dies in monasterio Cluniacensi [2409 1Kb] uitam presentem in Domino finiuit. Quo, ut decuit, honorifica ibidem sepultura deposito, qualiter domnus Milo, uiennensis archiepiscopus [2410 1Kb] in locum eius successerit, ipse postea [2411 1Kb] Adelberto Mogontino archiepiscopo litteris hoc modo designauit [archiepiscopus in locum eius successerit, ipse postea Mogontino presuli his uerbis innotuit E.]:

Dominus noster felicis memorie Gelasius a [2412 1Kb] uienna discedens, iniunxit michi, ut ad eius presentiam festinarem, postquam ipse Cluniacum [2413 1Kb] peruenisset. Quod cum post [2414 1Kb] dies aliquot [2415 1Kb] implere satagerem, in itinere de eius obitu michi [2416 1Kb] nunciatum est. Ego ut fratribus qui cum domino [2417 1Kb] eodem uenerant, prout ratio exigebat, solatium exhiberem [2418 1Kb] , Cluniacum [2419 1Kb] cum graui dolore perrexi. Dum autem super eorum consolatione attentius cogitarem, ipsi grauissimum [2420 1Kb] michi onus et uires meas omnino transcedens imposuerunt. Congregati namque [2421 1Kb] in unum die altero post aduentum meum episcopi cardinales et centum clerici et laici Romanorum, inuitum me ac [2422 1Kb] penitus renitentem in Romane ecclesie pontificem [2423 1Kb] Calistum unanimiter assumpserunt.

His etiam [2424 1Kb] temporibus  Cuono [2425 1Kb] Prenestinus, adhuc legatione Gelasii functus, synodum Colonie cum Tuetonicis habuit, ubi [2426 1Kb] imperatoris omnimodis excommunicationem propalauit. [*1 1Kb] Alteram [2427 1Kb] quoque synodum in Friteslar [2428 1Kb] eadem pro causa indixit; qua et habita, eandem quam prius excommunicationem confirmauit. Imperator, his auditis, insuper etiam quod principum consensus generale uel curiale colloquium non multo post apud Wirciburg [2429 1Kb] instituere proposuisset, ubi ipse aut presens ad audientiam [2430 1Kb] exhiberi aut absens regno deponi debuerit, efferatus animo, Italie suis copiis cum regina relictis, Germanicis se regionibus nimis insperatus exhibuit. Cumque ab emulorum suorum iniuriis manum abstinere [2431 1Kb] nimietas illum iracundie nullatenus permitteret, mox inuasionum [2432 1Kb] depredationum atque incendiorum furor, qui iam sopiri posse sperabatur, hoc exemplo, rectoris scilicet uniuersalis, excitabatur [2433 1Kb] . Qua nimirum tempestate uniuerse [2434 1Kb] prouincie adeo deuastationis continue importunitate [2435 1Kb] inquietantur [2436 1Kb] , uti [2437 1Kb] ne ipsa pro obseruatione diuine [2438 1Kb] pacis professa sacramenta custodiantur [2439 1Kb] . Quapropter Heinricus totius [2440 1Kb] regni sacerdotum atque procerum nunciis compulsus, generalem fieri apud Triburium conuentum assensit [2441 1Kb] ubi de omnibus que sibimet imponerentur [2442 1Kb] iuxta senatus consultum se satisfacturum [2443 1Kb] , spopondit. Quo scilicet conuentu [circa [2444 1Kb] Nou.  inicium] Reninis [2445 1Kb] in partibus habito, tam aduersariorum quam amicorum imperator concorditer usus consilio, unicuique per totum regnum suis rebus spoliato propria concedi precepit; cunctaque regum antiquorum fiscalia suam in ditionem interim recepit; paxque per uniuersas prouincias ab omnibus haberi conlaudatur; sed parum profecisse re [2446 1Kb] ipsa comprobatur. Aderant etiam legati [2447 1Kb] tam Romanorum quam uiennensium, immo diuersarum ecclesiarum missi, confirmantes electionem domni Calisti [2448 1Kb] . Cui profecto dum uniuersi nostrates episcopi obedientiam professi, synodum, que sibi iuxta [2449 1Kb] festum sancti Luce indicebatur , conlaudassent fieri, ipse rex semetipsum ibidem pollicebatur ob reconciliationem uniuersalis ecclesie presentandum iri. Id enim Catalaunensis episcopus et [2450 1Kb] Cluniacensis [2451 1Kb] abbas, apud Argentinam ipsum conuenientes, multis ratiocinationum [2452 1Kb] conatibus obtinuerunt.

Eiusdem tamen actionem concilii si quis plenarie cognoscere querit, in litteris cuiusdam scolastici nomine Hessonis  ], id est qualiter rex [2454 1Kb] inter regnum et sacerdotium de concordia facienda consenserit; insuper eidem concilio, cui [2455 1Kb] uidelicet 13 Kal. Nou. predictus papa Calistus [2456 1Kb] II uallatus 426 patribus, coram innumera multitudine cleri ac populi presedit, non adeo se [2457 1Kb] presentem, uicinum tamen, exhibuerit; ubi et colloquio suo domni pape legatis [2458 1Kb] concesso, tandem inducias denuo quesierit propter generale colloquium cum principibus habendum, pro inuestituris scilicet ecclesiasticis, quas tantopere cogebatur amittere; ad ultimum uero idem apostolicus, inacta inter se et regem concordia; synodalia predecessorum suorum decreta confirmauerit , aliaque nonnulla que res exigebat nouiter [2459 1Kb] addiderit. Sic itaque post dies fere 12 in uirtute Spiritus sancti rite finito concilio, cunctos apostolica benedictione confirmatos ad propria redire permisit, unumquemque cum gaudio. Ipse quoque non multo post ad Italiam conuersus, incredibile memoratu [2460 1Kb] est, quanto tripudio quamque immensa pompa non solum totius Rome, uerum [2461 1Kb] etiam uniuersarum prouinciarum quas pertransierat, Christi uice sit susceptus. Ab illo tempore tam ipse iam uere apostolicus quam uniuersus illum sequens Christi grex de die in diem proficere cepit, donec cuncta pars Burdini [2462 1Kb] , quem aliqui Ydolum cognominare solent, in dies infirmata [2463 1Kb] , conari contra ecclesiam desiit; regni tamen cepta commotio---ahc [2464 1Kb] scelus!---nullatenus quieuit.

Hoc anno Adelgoz Magdeburgensis archiepiscopus, homo iuuenis et tam Deo quam omnibus [2465 1Kb] bonis acceptabilis, immaturo preuentus occasu, uitam presentem [2466 1Kb] in Domino finiuit. Cui etiam Ruggerus [2467 1Kb] canonicus canonica electione successit.



A. D. MCXX.


Imperator natalem Domini Wormacie non imperialiter celebrauit. Postea ductu [2468 1Kb] Friderici de Arnesberg [2469 1Kb] Saxoniam ingressus, ibique ab [2470 1Kb] episcopis regionis illius, ab eius communione abstinentibus, in Franciam conuertitur; ubi nonnullis acceptus, compluribus etiam inuisus habebatur. Nec [2471 1Kb] minus interea scissionem inconsutilis tunice sue Dominus ipse detestatus, inter multa, quibus pro ipso orbis terrarum flagella pugnauit, in episcopatu Treuirensi [2472 1Kb] mense Iunio suscitata tempestate [2473 1Kb] glaciem mire magnitudinis effudit, que et [2474 1Kb] edificia euertit et alia pericula intulit. Saxoniam quoque et maxime in episcopatu Halberstatensi [2475 1Kb] dira grandine flagellauit, in tantum ut in nouem uillarum finibus non solum frumenta sed et bestias agri cum uolatilibus innumeris consumpserit. Qua correptione [2476 1Kb] stimulati Saxones, crebros conuentus ob concordiam facere, dissidentes inter se pacare, dextras inuicem dare, predones exterminare, subpressoque [2477 1Kb] imperatoris persona, contra omnem hominem terras suas inuadere molientem se unanimiter armare ceperunt; ac inter hec etiam quosdam milites cesarianos Thuringiam [2478 1Kb] uastantes in castello Wassenburc [2479 1Kb]  singulis presidiis circumcludentes, tandem penuria afflictos expulerunt; sicque in breui pacem iocundissimam, licet alibi werra [2480 1Kb] solita grassante, suis in partibus instituerunt. Litteris etiam ac [2481 1Kb] legationibus pape roborati, uacantibus kathedris [2482 1Kb] canonice pastores elegerunt; quos, mediante Mogontino presule [2483 1Kb] , qui tunc illo regis declinauerat iram, probabiliter et ecclesiastica libertate consecrari fecerunt.

His temporibus Fridericus palatinus comes, qui nuper se a ceteris dissocians, regis fidelitati deuinxerat [2484 1Kb] , obiit, iam prouectus etate, et ut cuidam seruo Dei euidenter reuelatum affirmant, ad loca penalia [2485 1Kb] fertur descendisse. Bone memorie Dieggerus [2486 1Kb] , primum [2487 1Kb] abbas cenobii sancti Georgii, indeque per legatum apostolicum [2488 1Kb] Metensi ecclesie ordinatus, post multas a regis fidelibus illatas sibi  iniurias requieuit in Domino, in [eadem [2489 1Kb] ] ecclesia [2490 1Kb] cui presidebat sepultus; uir adprime litteratus et in sancta conuersatione usque ad ultimam etatem constantissimus.

Sunt in Saxonia due quedam munitiones non longo [2491 1Kb] a se intersticio remote, quarum uocabula nunc minime occurrunt memorie. Media fere nocte uidebatur utriusque castelli uigilibus [2492 1Kb] , non imaginarie sed uere [2493 1Kb] , persona uiri a muro unius progrediens, et ad alterum per totam campi interiacentis latitudinem procedens, toto corpore in modum facule uel masse candentis [2494 1Kb] exardens, que etiam prope castellum oppositum disparuit. Hec uisio non semel, sed bis uel tercio similiter [2495 1Kb] apparuit.



A. D. MCXXI.


Domnus Thidericus [2496 1Kb] , qui Burkardo [2497 1Kb] Rufo, dudum in legatione Heinrici imperatoris apud Constantinopolim defuncto, per electionem ecclesiasticam in cathedram [2498 1Kb] Monasteriensem successerat, a suis indigne tractatus, Saxonicis principibus querimoniam iniuriarum suarum detulit; et quia uir illustris natu et uirtutibus famosus extitit, per Lotharium ducem congregato exercitu, sedem suam etiam contra regis uoluntatem repetiit. Contigit autem occulto [2499 1Kb] Dei iudicio, dum inimicas acies uidendo ciues terrerentur ac pro imminenti periculo singuli sua [2500 1Kb] molirentur, casas aliquas incaute succendi, paulatimque dominante flamma etiam basilicam maiorem, que sedes illius erat ecclesie, funditus comburi [2501 1Kb] . Sic quoque miserabili potiti uictoria, pontificem pulsum restituunt, multam autem [2502 1Kb] pecuniam ad restaurationem ecclesie conferunt; interpretantes nonnulli causam tanti excidii non esse, nisi quod defuncti presulis Burkardi [2503 1Kb] , qui multa illic ex iniquitate comportasset, oblatio manifestaretur Deo non placuisse.

Auditur interea necnon et nunciis a Roma uenientibus approbatur, illum pseudopapam Burdinum, castello [2504 1Kb] Sutrie, quo miserrimo suo inseruiens officio residebat [2505 1Kb] , per Romani exercitus zelum destructo , captum, et post plures a uulgo sibi contumelias et illusiones illatas, uix a manibus eorum domno apostolico illum eripiente, ob agendam penitentiam exilio relegatum [2506 1Kb] . Sunt etiam qui talibus eum asserant deprehensum flagiciis, que nostris indignum duximus tradere scriptis.

Igitur Heinricus imperator, inito fidelium suorum consilio , rebelles sibi Mogontinos affligere tractauit [2507 1Kb] ; ac primo nauium commeatum omnibus modis interclusit, deinde presidiis circumcirca munitis, huiusmodi insidiis nundinas siue mercatus fieri siue quicquam uictualium in ciuitatem deferri inhibuit; ad extremum uero [2508 1Kb] in [2509 1Kb] obsidionem eiusdem urbis publicam expeditionem undique indici constituit. His auditis, presul Adalbertus totam Saxoniam, ubi tunc manebat, commouet [2510 1Kb] , et quia legationem apostolicam ab ipso papa dudum acceperat, hac auctoritate pontifices et principes ipsius prouincie pro utilitatibus matris [2511 1Kb] ecclesie frequenter conuocat; ubi uir eloquens et primatum in Cisalpinis [2512 1Kb] partibus multiformiter tenens, ad defensionem totius Germanie metropolis animos omnium catholicam obedientiam profitentium tandem excitat [2513 1Kb] . Huc etiam accessit, quod episcopi Spirensis et Wormaciensis, et si qui alii resistere [2514 1Kb] non ualentes tamen [2515 1Kb] apostolicam obedientiam professi [2516 1Kb] , pulsi [2517 1Kb] suis sedibus uagabantur extorres; quos proprio quemque loco restituere disponebant idem principes, pro Domino Deo [2518 1Kb] exercituum zelo zelantes. Denique circa solsticium estiuale, cara iam ubique [2519 1Kb] , per uastatas nimirum regiones, annona, geminus tibimet, o nobilis Mogontia, conflatur exercitus, alter scilicet in Alsacia, ast [2520 1Kb] alter in Saxonia, dispari animo annose [2521 1Kb] dignitatis tue menia superba queritantes; alter destructionem tuam, alter defensionem intentantes, acsi conquerendo dicenti tibi: Filii matris mee pugnauerunt contra me!  rebus responderet Christus: Ecce iterum [2522 1Kb] isti congregati [c. sunt. D. E.] uenerunt tibi!  Fiebant interim per omnes ecclesias ieiunia, supplicationes, uel letanie [2523 1Kb] ; nec erat ulla filia Syon, que se faceret expertem tanti periculi matris sue. Quapropter respexit Dominus in orationem humilium et non spreuit precem [2524 1Kb] eorum, sed misso principali suo spiritu [2525 1Kb] , spiritu consilii, spiritu pacis, inter [2526 1Kb] principes utriusque [2527 1Kb] populi, dum iam non [2528 1Kb] longe ab inuicem uterque consedisset exercitus, pro eo quod in alterutrum acies dirigere disposuerant, missis utrimque quibusque [2529 1Kb] sapientissimis atque religiosis proceribus, de concordia sua scilicet fraterna  honorabiliter tractare ceperunt. Quid plura? Eousque spiritus Iesu pro precio sanguinis sui [2530 1Kb] filiisque sponse sue dimicans, spiritui superbie et maligno preualuit, ut mentibus uniuersorum iam in uno diuine uoluntatis [2531 1Kb] assensu conexis, ipsorum consilio, suasione ac obsecratione regis indignatio in tantum [2532 1Kb] mitigaretur, ut ipse presens negocium [2533 1Kb] non suo sed optimatum utriusque partis arbitrio terminandum decreuerit [2534 1Kb] . Inde rerum omnium gubernatori cunctis gratias agentibus, denominati sunt [2535 1Kb] ex utraque parte duodecim primates, quorum corda timor Dei possidens inueteratam discordiam inter regnum et sacerdotium sedare nemine resistente sufficeret [2536 1Kb] . Ad hec determinanda collaudantur conuentus totius regni principum, curia Wirciburg [2537 1Kb] , tempus festum [2538 1Kb] sancti Michahelis [2539 1Kb] ; et unoquoque propria manu in alterius manum huiusmodi pactum quasi sub sacramento firmante, cum pace et gaudio discessum est.

Euolutis post hec tribus fere mensibus, Heinricus imperator uenit cum ingenti comitatu in ciuitatem Wirciburg [2540 1Kb] iuxta condictum ; Saxonum [Wirziburg. iuxta condictum uero Saxonum E.] uero principes una cum Mogontino presule ceterisque castra metati sunt [2541 1Kb] iuxta riuum [2542 1Kb] que [2543 1Kb] Werna [2544 1Kb]  dicitur, unius diei iter habentes [2545 1Kb] a rege intersticium. Ibi securitate per internuncios utrobique composita, post triduum loco prenominato regem conueniunt. A quo pacifice extra muros propter nimiam utriusque partis turbam recepti [2546 1Kb] , exinde per continuam septimanam [2547 1Kb] uni se cotidie curie colligunt, ibique semper super [2548 1Kb] presenti [2549 1Kb] scismate [2550 1Kb] , regni uidelicet [2551 1Kb] et sacerdotii, sollerter tractare non cessauerunt. Sed licet nonnulli pacem [2552 1Kb] odientes scandala noua ueteribus superseminare temptauerint [2553 1Kb] , tamen quia diuine [2554 1Kb] ordinationis proposito, unde tot capita rei publice [2555 1Kb] conuenerant, resistere nemo [2556 1Kb] preualet, tandem Heinricus imperator [2557 1Kb] sponsionis sue non immemor, uniuersas questiones que uentilabantur non suimet arbitrio nec suorum quorumlibet contentione sed iuxta senatus consultum concludi, per omnia in omnibus concessit. Unde quia multa, que tunc [2558 1Kb] ibi magnanimiter [2559 1Kb] disposita sunt  monasterio Fuldensi turris australis corruit, ac sanctuarium orientale et eam que subtus illud erat criptam altariaque septem circumcirca compressit.



A. D. MCXXII.


Erlungus 2597 1Kb] episcopus Wirciburgensis [2598 1Kb] per quatuor annos elephantino morbo uexatus, in natali Innocentum obiit [u. 3. Kal. Ianuarii obiit 4---11], et prohibente scismate non in ciuitate sed in monasterio Swarzaha [2599 1Kb] sepulturam obtinuit. Domnus autem imperator uacanti kathedre consulturus illo deuenit, et consilio suorum usus, quendam adolescentem nomine Gebehardum, bene quidem [2600 1Kb] natum, sed adhuc pre studiis scolaribus nulla ecclesiastica promotione mancipatum, pontificali inuestitura [2601 1Kb] sublimauit, non modica quidem [2602 1Kb] et ut dicunt saniori parte cleri ac populi id ipsum constanter renuente, alterum autem nomine Ruggerum [2603 1Kb] , eiusdem ecclesie [2604 1Kb] diaconum, inibi uidelicet nutritum atque canonicum, canonice eligente. Hinc dissensiones non parue oriuntur, in tantum ut eidem parti fauentes, relictis que possidebant in ciuitate, cogerentur offensam imperatoris declinare; ducem quoque Fridericum fratremque eius Chuonradum [2605 1Kb] , electioni eidem [2606 1Kb] dum frustra consentiunt, indignatos ab auunculo eodemque [2607 1Kb] domino suo discedere [2608 1Kb] . Qui tamen non multo post cum metropolitano Mogontino nonnullisque Saxonie principibus colloquium iuxta fluuium Wirraha [2609 1Kb] facientes, predictum Ruggerum contra uoluntatem regis per auctoritatem eiusdem archiepiscopi Adelberti ceterorumque legatorum pape, qui tunc [2610 1Kb] nuper a Roma uenerant, presulatus electione [2611 1Kb] et inuestitura confirmabant. Ipso etenim tempore episcopus Spirensis et abbas Fuldensis, legatione totius regni apud sedem apostolicam peracta, redierant, ducentes secum Ostiensem episcopum, uicem domni apostolici [2612 1Kb] per omnia tenentem, cum duobus cardinalibus, qui nichilominus a sede sancti Petri ob reconciliationem regni et sacerdotii missi fuerant.

Hac de causa iterum colloquium curiale per prouincias indictum est, cui locus Wirciburg, tempus festum [2613 1Kb] sancti Petri prefinitum est  Quo propinquante, appropinquare ceperunt condicte ciuitati, non sine dampno totius orientalis Francie, diuersarum prouinciarum principes et turme [2614 1Kb] . Sed ubi nunciis ueracibus, domnum [2615 1Kb] imperatorem illo minime uenturum, utpote circa Rhenum aliis irretitum negociis, didicerant, unusquisque in sua redire disponebant [2616 1Kb] .

Interim Gebehardus, federatis sibi [2617 1Kb] iam firmiter [2618 1Kb] urbanis, intra muros copiosa cum [2619 1Kb] turba dum residet [2620 1Kb] , quadam die post meridiem assumpta de his qui secum erant manu ualida, quosdam, qui iam uno [2621 1Kb] pene miliario ab urbe castra posuerant, nichil mali suspicantes, inuadere temptauit [2622 1Kb] , et quasi inimicos regni deputans [2623 1Kb] , siue turpiter pellere siue incautos [2624 1Kb] sternere proponit. At illi clamore uenientium excitati, gemina contra acie [2625 1Kb] celeriter [2626 1Kb] directa nauiter resistendo se suaque castra defendunt, et ex utraque parte cesis, uulneratis atque captis [2627 1Kb] nonnullis, die etiam aduesperascente, hi ad urbem, isti ad tentoria redeunt. Hinc efferati principes, ad ciuitatem [2628 1Kb] unanimiter conuertuntur, Ruggerum intronizare contendentes; uerum [2629 1Kb] id non sine sanguine fieri posse perpendentes, ad monasterium quod dicitur Swarzaha [2630 1Kb] diuertunt, ibique illum [2631 1Kb] coram omni concilio tam metropolitanus quam ceteri [2632 1Kb] Romani legati presulem [2633 1Kb] ecclesie Wirciburgensi consecrantes, ad propria se quisque conuertunt  [2634 1Kb] . Exinde idem Ruggerus eam [2635 1Kb] partem episcopii que Necaro [2636 1Kb] fluuio circumiacet in proprios usus tenuit [2637 1Kb] ; Gebehardus uero urbem et que illi contigua sunt secure possedit.

Interea presul Mogontinus ab indignatione cesaris sibimet undique [2638 1Kb] prospiciens, castrum antiquum et iam per [2639 1Kb] multas generationes pene funditus dirutum, quod uel a riuo alluente Ascafa, siue ut quidam uolunt ab Ascanio conditore, Askenburg [2640 1Kb]  dicitur, miro conatu cepit munire; rex quoque id ipsum [2641 1Kb] ob iniuriam sui et contra rem publicam fieri diiudicans, obsidionem e contrario ordinare decreuit. At benignus et amator hominum iehsu per industriam seruorum suorum, sedis apostolice legatorum [2642 1Kb] , qui tunc Mogontie morabantur, immo per inhabitantem in [2643 1Kb] eis Spiritum suum, spiritum principum paci contrarium auferre, caritatem quoque nichilominus in eorum cordibus diffundere cepit, quia nimirum, ut uere creditur, post tot [2644 1Kb] Christi tunice scissuras, post tot christianorum intestina bella tempus miserendi Syon, que est [2645 1Kb] ecclesia, licet sero, iam uenit.

Facto igitur uniuersali conuentu apud urbem Wangionum , que nunc Wormacia [2646 1Kb] dicitur, sicut longum ita et incredibile memoratu [2647 1Kb] est, quam prudenti, quam instanti quamque per omnia sollicito cunctorum procerum consilio, pro pace et concordia per unam uel amplius ebdomadam certatum sit, donec ipse in cuius manu cor regis est, omnem animositatem augusti sub apostolice reuerentie obedientiam causa matris ecclesie, etiam ultra spem plurimorum, inflexit. Mox tamen ab apostolice sedis apocrisiariis in communionem receptus tam ipse imperator quam uniuersus sibi subiectus exercitus, immo generali absolutione cunctis hoc scismate pollutis per auctoritatem apostolicam facta, qualiter ecclesiasticas inuestituras ceteraque [2648 1Kb] spiritalia negocia, que tanto tempore [2649 1Kb] reges [2650 1Kb] Teutonici administrauerant [2651 1Kb] , queque ipse, ne regni [2652 1Kb] diminueretur honor, nunquam uita [2653 1Kb] comite dimissurum [2654 1Kb] proposuerat, humiliatus pro Christo coram multitudine maxima abnegauerit [2655 1Kb] , et in manus domni episcopi Ostiensis, ac per ipsum domino [2656 1Kb] nostro Iesu Christo sueque in perpetuum ius [2657 1Kb] ecclesie dimiserit, rursumque qualia sibi ob honorem regni conseruandum auctoritas apostolica concesserit, utriusque partis melius edocebunt [2658 1Kb] subter [2659 1Kb] annotata scripta  :

Ego Heinricus Dei gratia Romanorum imperator augustus [2660 1Kb] , pro amore Dei et sancte Romane ecclesie et domni pape Calisti et pro remedio anime mee, dimitto Deo et sanctis eius apostolis Petro et Paulo sancteque [2661 1Kb] catholice ecclesie omnem inuestituram per anulum et baculum, et concedo in omnibus ecclesiis fieri electionem et liberam consecrationem. Possessiones et regalia beati [2662 1Kb] Petri que a principio huius discordie usque ad hodiernam diem, siue tempore patris mei siue etiam meo, ablata sunt, que habeo, eidem sancte Romane ecclesie restituo; que autem non habeo, ut restituantur fideliter iuuabo. Possessiones etiam omnium aliarum ecclesiarum et principum et aliorum tam clericorum quam laicorum, consilio principum et iusticia, que habeo; reddam [2663 1Kb] que non habeo, ut reddantur fideliter iuuabo. Et do ueram pacem Calisto sancteque [2664 1Kb] Romane ecclesie et omnibus [2665 1Kb] qui in parte ipsius sunt uel fuerunt. Et in quibus sancta Romana ecclesia auxilium postulauerit, fideliter iuuabo.

Ego Calistus [2666 1Kb] seruus seruorum Dei, dilecto filio suo Heinrico Dei gratia Romanorum imperatori augusto: Concedo, electiones episcoporum et abbatum Teutonici regni qui ad regnum pertinent in presentia tua fieri, absque symonia et aliqua [2667 1Kb] uiolentia, ut, si qua inter partes discordia emerserit, metropolitani et comprouincialium [2668 1Kb] consilio uel iudicio saniori parti assensum et auxilium prebeas. Electus autem regalia per sceptrum a te recipiat, exceptis omnibus que ad Romanam ecclesiam pertinere noscuntur; et que ex his iure tibi debet, faciat. Ex aliis uero partibus imperii consecratus [2669 1Kb] infra sex menses regalia per sceptrum [2670 1Kb] a te recipiat. De quibus uero michi [2671 1Kb] querimoniam feceris; secundum officii mei debitum auxilium meum prestabo. Do tibi ueram pacem et omnibus qui in parte tua sunt uel fuerunt tempore huius discordie.

Data anno 1122. 9 Kalendas Octobris.

Huiusmodi scripta atque rescripta propter infinite multitudinis conuentum loco campestri iuxta Rhenum lecta sunt, data et accepta; postque multimodas laudes rerum [2672 1Kb] gubernatori redditas, celebratis a domno Ostiensi [2673 1Kb] diuinis sacramentis, inter que domnum imperatorem cum pacis osculo sanctaque communione plenissime reconciliauit, discessum est ab omnibus cum leticia infinita.

 Alterum quoque non multo post, id est in festo sancti Martini, colloquium imperator cum principibus qui priori non aderant Babenberg [2674 1Kb] habuit; ubi et cunctis in sua uota concordantibus, inter multa, que tam ad regni quam ad sacerdotii congruebant honorem, more maiorum compositis, legatos proprios cum Romanis destinauit, et utrosque [2675 1Kb] , nuncia simul et munera ferentes honorifica, domno apostolico Calisto, consanguineo scilicet iam sibimet unitissimo, direxit.

[Preterea domno Erlolfo, qui Fuldensibus etiam inuitis preerat, ante paucos dies defuncto, cum consensu presentium principum, electione regulari premissa, domnus Oudalricus, eiusdem congregauonis frater, in regimen successit, et iuxta priuilegium prescriptum regalia uel fiscalia eidem [2676 1Kb] cenobio pertinentia ab imperatore suscepit. E.]



A. D. [2677 1Kb] MCXXIII.

Imperator Heinricus natalem Domini Traiecti celebrauit. Oritur in ipsis festis diebus quedam simultatio, inter aulicos scilicet et episcopi ministeriales; que etiam eo processit, ut [2678 1Kb] uniuersa curia simul ac ciuitate commota [2679 1Kb] , utriusque [2680 1Kb] partis armate concurrerent cohortes. Fit clamor confusus, quasi a Traiectensibus in [2681 1Kb] imperatorem coniuratio sit facta; sicque illis irruentibus et istis resistentibus, acris committitur pugna, adeo ut multi caderent, plures de oppidanis caperentur, reliqui in turrim firmissimam, que [2682 1Kb] illic erat, confugerent. Pontifex etiam ipse, quasi praui consilii particeps et ob hoc maiestatis reus habitus, custodie traditur, a qua postea magna pecunie summa multatus, multis etiam primoribus [2683 1Kb] illarum partium interuenientibus, et maxime Friderico Coloniensi archiepiscopo [2684 1Kb] , uix redimitur. Cepit etiam tunc germinare discordie illius seminarium, que sequenti estate maximo illius [2685 1Kb] regionis dampno que uulgo Hollant [2686 1Kb] uocatur, morose ac [2687 1Kb] laboriose, et uix tandem ipso imperatore copiosum illo exercitum ducente, terminabatur; ubi matrona quedam cuius nomen excidit [exercitum ducente terminabatur, ubi matrona quedam Gertrudis nomine ], soror nimirum Lotharii ducis, cuius [2688 1Kb] et patrocinio confisa, imperatori rebellare presumebat.

Eo itaque tempore primo per Saxoniam, deinde per totam pene [2689 1Kb] Germaniam externis quiescentibus [bellis [2690 1Kb] ], ciuilium ubique seditionum tempestas increuit; et ut ait propheta: mendacium et periurium inundauerunt, et [2691 1Kb] sanguis sanguinem tetigit . Predones quippe, qui sub nomine equitum undique superhabundabant, uillas et agros ecclesiarum inuadebant, colonos [2692 1Kb] domi forisque spoliabant, et ah [2693 1Kb] scelus! ab his [2694 1Kb] qui pane solo et aqua [2695 1Kb] uictitare solebant, delicias sibimet ministrari tormentis exigebant [2696 1Kb] ; sicque predis et incendiis unoquoque suas iniurias uindicante, cepit undique caritas immo raritas annone succrescere.---In pago Wormaciensi [2697 1Kb] uidebatur per aliquot dies non modica et armata multitudo equitum euntium et redeuntium, et quasi ad placiti [2698 1Kb] colloquia nunc hic nunc illic turmas [2699 1Kb] facere, circa nonam uero horam cuidam monti, a quo et exisse uidebantur, se reddere. Tandem quidam de incolis regionis illius non sine magno timore huiusmodi tam prodigiose [2700 1Kb] concioni, crucis signaculo munitus, appropinquat [2701 1Kb] , mox quandam ex illis occurrentem sibi personam per nomen [2702 1Kb] omnipotentis Domini nostri manifestare causam populi qui [2703 1Kb] sic appareret adiurat. Cui ille inter cetera: Non sumus, inquit, ut putatis fantasmata, nec militum ut a uobis cernimur turba, sed anime militum non longe antehac interfectorum. Arma uero et [2704 1Kb] habitus atque equi quia nobis prius fuerant [2705 1Kb] instrumenta peccandi, nunc nobis sunt materia tormenti, et uere totum ignitum est quod in nobis cernitis, quamuis id uos corporalibus oculis discernere non possitis. In huiusmodi comitatu dicitur etiam Emicho comes, ante paucos annos occisus  , apparuisse, et ab hac pena [2706 1Kb] orationibus et elemosinis se posse [2707 1Kb] redimi docuisse.---Referunt quidam, quod nocte que diem dominice cene precessit, dum ad uigilias more ecclesiastico properarent, uidisse se quasi stellas innumeras de celo cadere, in tantum ut pluuie guttas et multitudine et casibus uiderentur imitari.

Claruit hoc tempore Dietericus [2708 1Kb] Cicensis episcopus, litteris adprime eruditus, semper contra scismata, que suis temporibus nonnunquam pululabant, propugnator catholicus, et in omni pastorali [2709 1Kb] sollicitudine commisse sibimet ecclesie desudans utilitatibus. Hic itaque non longe a suburbano uel territorio sue [2710 1Kb] ciuitatis monasterium siue abbatiam summo conatu magnoque sumptuum ac edificiorum  impensis per annos aliquot [2711 1Kb] instituebat [2712 1Kb] in colle quem antiquitas olim [2713 1Kb] Bosowa, nominauerat. Quo loco iam fere ad unguem [2714 1Kb] perducto, utpote non modica consecrata basilica, congregatione quo que [2715 1Kb] monachorum ibidem locata, inuenitur inter eos quos conuersos fratres dicimus quidam peruersus [2716 1Kb] ex eadem gente [2717 1Kb] Soraborum progenitus, nequaquam sancte regule sed propriis desideriis per omnia subiectus. Hic pro suis excessibus frequenter [2718 1Kb] ab abbate corripitur; sed non melioratus, episcopo presentatur corrigendus. Quem ipse frequenter acrius, ut dignum erat, corripuit; ille autem in tantam proteruiam erupit, ut episcopum ante altare in oratione stantem cultro perfoderit; unde post triduum uenerandus sacerdos [2719 1Kb] ad Christum migrauit.



A. D. [2720 1Kb] MCXXIu.


Imperator Heinricus natalem Domini Aquisgrani celebrauit. Eclypsis lune apparuit in purificatione sancte Marie  . Unde etiam perterritus Cuonradus, consobrinus imperatoris, conuersionem morum suorum professus [2721 1Kb] , Hierosolimam [2722 1Kb] se profecturum ibidemque [2723 1Kb] Christo militaturum deuouit; indeque fauorem non modicum ab omnibus qui hoc audierant acquisiuit. Nonnulli quoque nequitie studiis antea dediti, eidem se sociari profitentur comitatui.---Non multo post imperator Heinricus mouet [2724 1Kb] expeditionem contra eos qui sibi in regione Hollant [2725 1Kb] contrarii existebant; hisque licet tarde subactis, ad superiores se [2726 1Kb] partes contulit, regina [2727 1Kb] circa fines Lotharingie relicta. Circa mediam quadragesimam  colloquium Wormacie cum quibusdam optimatibus habebat; ceteris uero qui non aderant, id est Saxonibus, Baioariis [2728 1Kb] atque Bemis, ad curiam uenire Babenberg [2729 1Kb] Nonas Mai [2730 1Kb] indicebat, maxime propter [2731 1Kb] Lotharii ducis insolentiam, qui [2732 1Kb] noua quedam moliri notabatur contra rem publicam ob sororis sue prescripte illatam [2733 1Kb] ab imperatore iniuriam.---Factus est itaque conuentus idem non modicus ; nam singularum prouinciarum duces aderant, preter predictum Lotharium paucosque sibi [2734 1Kb] consentientes de Saxonia principes. Quibus singulis necessarios [2735 1Kb] sumptus uel ex toto uel ex parte ministrabat uenerandus episcopus Otto [2736 1Kb] preter publicum atque constitutum antiquitus imperatorie maiestati, quod ab [2737 1Kb] aulicis etiam importunius exigebatur, seruitium. Ab ipsis denique pater [2738 1Kb] idem notabatur rarius quam ceteri presules palatium uisitare; ipse uero monasteriis construendis et restaurandis, elemosinis dispensandis, orationibus inuigilandis, ceterisque tam practice quam theoretice studiis insudandis [2739 1Kb] sese maluit occupare. Nec deerant, qui id inuidie causa musitantes, publicis potius [2740 1Kb] functionibus impendendum iudicarent, sicque cesaris animositatem contra uirum Dei commouere [2741 1Kb] temptarent. Sed quia Dominus custodit omnes diligentes se et uias [2742 1Kb] peccatorum disperdit, iste [2743 1Kb] rebus transitoriis [2744 1Kb] pro tempore non parcens, miro modo, quamuis undique regiones stringente penuria sufficienter omnibus ministrando, bonitate maliciam uicit, ac non ficte karitatis officiis totius in se regni beniuolum affectum commeruit. Unde compositis causis eiusdem conuentus, insinuat tam augusto quam primatibus uniuersis, se litteris atque nunciis quam pluribus a duce Polonie Polizlao uocatum, insuper etiam domni pape Calisti permissione atque benedictione directum ad gentem scilicet Pomeranorum, quam nuper idem dux sibi [2745 1Kb] finitimam subegerat et ad christianitatis confugium impulerat. Annuit tota que conuenerat ecclesia [2746 1Kb] , annuit et aula, prosperitatem piis conatibus imprecantes; soli Babenbergensis ecclesie filii patrem dulcissimum inuiti deserunt, multis eum [2747 1Kb] lacrimis acsi funus prosequentes.---Postquam autem super confirmatione pacis, diuersis iusticiis regnique negotiis satis tractatum est, indignatus imperator his qui presentem curiam [2748 1Kb] adire contempserant, instituit expeditionem [2749 1Kb] sequente Augusto [2750 1Kb] generaliter fieri, specie quidem contra Saxoniam, re autem uera contra Galliam in regnum regis Ludewici [2751 1Kb] , prebiturus nimirum auxilium socero suo Heinrico Anglie regi, pro possessione Normannie [2752 1Kb] prouincie contra eundem regem Gallie Ludewicum [2753 1Kb] contendenti.---Cuius [2754 1Kb] itaque fines postquam statuto tempore iam iamque Teutonicus exercitus cepit attingere ( [, exploratores cotidie affirmant, Francigenas, maximo iam domi congregato exercitu, congressum expectare immo temere expetere. Imperator quippe tunc non multas [2755 1Kb] ibi ducebat copias, quia Teutonici non facile gentes  impugnant exteras. Nunciatur interim a tergo, Wormacienses auxilio ducis Friderici contra uoluntatem [2756 1Kb] imperatoris Buggonem [2757 1Kb] suum episcopum sedi sue restituisse, seque inter ciuitatis muros ad rebellandum omnimodo munisse. Quo audito reuersi, urbem eandem maxima [2758 1Kb] inuadunt feritate; nec obsidionem eius soluunt, donec multis, ut fieri solet, hinc inde conatibus expensis [2759 1Kb] , multis ante murum captis uel occisis, ad ultimum deficientibus alimoniis, quinque milibus talentorum urbani multati, relicto episcopo, pactum ad arbitrium imperatoris faciunt.

Domnus papa Calistus II [2760 1Kb] , uir genere et moribus, sapientia quoque cunctisque diuinarum [2761 1Kb] humanarumque rerum dispositionibus precipuus, in Domino uitam finiuit. Post cuius decessum pars aliqua Romanorum Rauennatem archiepiscopum  .



A. D. [2767 1Kb] MCXXu.


Heinricus imperator natalem [2768 1Kb] Domini apud Argentinam ciuitatem, que et Strazburg [2769 1Kb] dicitur, celebrauit, frequentantibus ibi curiam principibus [2770 1Kb] Alsacie, Lotharingie, ceterarumque Transreninarum partium obtimatibus [2771 1Kb] . Quo tempore hiemen asperrimam, uer tempestuosum, fames ualidissima ac mortalitas crudelissima secute, tantam stragem per uniuersas prouincias, maxime tamen de uulgaribus dederunt, ut pene [2772 1Kb] tercia pars [2773 1Kb] populi notetur occubuisse.

Hoc tempore, scilicet in ipso sacrosancto [2774 1Kb] pasche sabbato , desideratissimus [2775 1Kb] nobisque celitus prouisus prouisor noster, Otto presul, post multas pro Christo tribulationes emersas gregem sibi commissum reuisit; nec aliter quam Christus ipse christus Domini susceptus, gauisis [2776 1Kb] discipulis gaudium dominice resurrectionis duplicauit.

Idem tamen Christi fidelis dispensator et prudens questum de commisso sibi talento lucratum ad fidei sue deuotionisque testimonium litteris annotari precepit; quas et nos ob edificationem legentium hic subnectere non piguit [Cod. E. omisit Idem---piguit]:

Anno dominice incarnationis [2777 1Kb] 1124 [2778 1Kb] indictione secunda Kalisto [2779 1Kb] papa II [2780 1Kb] Romane sedi presidente, Otto Dei gratia Babenbergensis ecclesie episcopus diuino admonitus instinctu, predicti apostolici auctoritate et assensu roboratus, partes Pomeranorum paganorum cum quibusdam ciuitatibus terre Louticie aggressus est, ut eos ab errore suo reuocaret et ad uiam ueritatis et ad agnitionem filii Dei perduceret. Quibus baptizatis et conuersis, ecclesias construxit et consecrauit, et hec secundum sanctorum patrum instituta seruare eos edocuit: scilicet ut sexta [2781 1Kb] feria abstineant a carne et lacte more ceterorum christianorum; dominica die uacent [2782 1Kb] ab omni opere malo, et ad ecclesiam diuinum officium audituri ueniant, ibique orationibus studiose insistant. Sollempnitates sanctorum cum uigiliis sanctorum [2783 1Kb] uel secundum quod eis indicatum fuerit, omni [2784 1Kb] diligentia obseruent; sacrosanctam quadragesimam ieiuniis, uigiliis, elemosinis et orationibus diligentissime obseruare studeant; infantes suos in sabbato sancto [2785 1Kb] pasche et pentecosten [2786 1Kb] cum candelis et cappa que dicitur uestis candida, et patrinis comitantibus, ad baptismum deferant, eosque ueste innocentie indutos per singulos dies usque in diem octauum [2787 1Kb] eiusdem sabbati ad ecclesiam deferant; et celebrationi diuini officii interesse satagant. Hoc etiam iniunxit [2788 1Kb] , ne filios suos necarent, quod nefas maxime inter eos uigebat; ne etiam filios suos et filias ad baptismum teneant, sed sibi patrinos querant; patrinis etiam fidem et amiciciam ut carnalibus parentibus seruent. Interdixit [2789 1Kb] etiam, ne quis commatrem suam ducat in uxorem, neque propriam cognatam suam usque in sextam et septimam generationem; et unusquisque contentus sit una uxore; ne sepeliant mortuos christianos inter paganos, in siluis aut in campis, sed in cimiteriis, sicut mos est omnium christianorum; ne fustes ad sepulchra eorum  ponant; omnem ritum et prauitatem paganam abiiciant, domus ydolorum non construant, phytonissas non adeant, sortilogi non sint; ne quid immundum comedant, non morticinum, non suffocatum, neque ydolotitum, neque sanguinem animalium; ne communicent paganis; ne cibum aut potum cum eis aut in uasculis eorum sumant; ne in his omnibus consuetudinem paganam repetant. Iniunxit etiam eis, ut dum sani sunt ueniant ad sacerdotes ecclesie, ut confiteantur peccata sua; in infirmitate autem sua uocent presbiteros ad se, ut confiteantur peccata sua et corpus Domini accipiant. Iniunxit [2790 1Kb] etiam, ut de periuriis [2791 1Kb] , de adulteriis, de [2792 1Kb] homicidiis et de ceteris criminalibus secundum canonum instituta penitentiam agant [2793 1Kb] , et in omni christiana religione et obseruatione obedientes sint. Mulieres post partum ad ecclesiam ueniant et benedictionem a sacerdote, sicut mos est, accipiant. Nomina [2794 1Kb] ciuitatum: Piriz [2795 1Kb] , Stetin [2796 1Kb] , uulin [2797 1Kb] , Gamen [2798 1Kb] , Colbrech [2799 1Kb] , Belgrado, Lubin [2800 1Kb] , Gresch  .

His temporibus per latitudinem imperii [2801 1Kb] Romani prodigia nonnulla cladesque [2802 1Kb] diuerse frequentabantur, adeo ut nec numerus eorum nec species a cuiusquam mortalium scientia colligantur. Porro pauca, que nostris auribus uolans intulit fama, stilo libuit exarare, ne exempla diuinorum [2803 1Kb] uerberum, que multiformibus plagis toleramus, occultare uideamur generationi subsecuture. Quarta feria ebdomade pentecostes dirissime pruine frigus plagam magnam tam nouellis ubique frugibus quam uineis, habundantissimam iam fetuum suorum spem turgendo promittentibus, intulit; nec multo post, id est 16 Kal. Iulii, residuum frigoris tempestas tam immensa, que diluuium minare [2804 1Kb] uideretur, crudeliter alicubi [2805 1Kb] deuastauit. Item quedam [2806 1Kb] ex locis palustribus ultra solitum erumpentes, segetes contiguas et maxime triticeas aurugine uel uredine deprauauit [2807 1Kb] . Apium [2808 1Kb] etiam fetus, nescio quo auspicante incommodo, ex toto pene deperiit. Nonnulli insuper in sole et luna uel [2809 1Kb] stellis diuersi diuerso modo se uidisse signa testantur, adeo ut etiam fidem excedere quibusdam uideantur. Puero cuidam in pago Tullifelt [2810 1Kb] 

Heinricus imperator huius uocabuli quintus, apud Traiectum [2811 1Kb] ciuitatem pentecosten celebraturus, egritudine, quam iam diu celauerat [2812 1Kb] , superatus, ad extrema cepit propinquare; uocatisque qui secum erant, id est regina Mahthilde [2813 1Kb] coniuge sua, consobrino [2814 1Kb] quoque [2815 1Kb] suo Friderico duce Sueuie, ceterisque primatibus, prout potuit [2816 1Kb] , de regni statu consilium dedit, proprietates [2817 1Kb] suas atque reginam eiusdem Friderici, utpote heredis sui, fidei commisit; coronam ceteraque regalia usque ad conuentum principum conseruanda in castello firmissimo, quod Trifels [2818 1Kb]  dicitur, reponi disposuit; sicque uiatico Christi sacramentorum communicans, diem clausit extremum 10 Kal. Iunii. Cuius corpus more regio curatum, Spiram est delatum, et coram multitudine nobilium et inferiorum, clericorum atque laicorum, iuxta maiorum suorum mausolea honorifice conditum, anuo regni sui 20mo, imperii uero 14o.

Hic, ut prescriptum est, primo sub specie religionis patrem excommunicatum imperio priuauit; confirmatus in honoribus mores mutauit; sed post iniurias apostolice sedi illatas semper se ipso inferior fuit, iusticiis regni non multum inuigilauit; acer fuit ingenio, fortis et audax licet parum felix in preliis, nimius in appetendis alienis. Pecunias, ut aiunt, infinitas congesserat; quas, secundum scripturas , cui thesaurizasset [2819 1Kb] , ipse sine liberis obiens, heu! heu! ignorabat.

Hoc etiam anno nonnullos ex nobilibus una cum innumera multitudine uulgarium seuiens mortalitas absumpsit. Inter quos Oudalricum [2820 1Kb] Eihstatensem [2821 1Kb] ac Ruggerum [2822 1Kb] Wirciburgensem, Arnoldum  [2823 1Kb] quoque, comitis Arnoldi [2824 1Kb] filium, bone indolis adolescentem, pluresque alios sors ultima pressit. Nam post uulgi stragem immensam tam fame quam pestilentia iudicio diuino patratam, lues tanta tamque indifferens per populos ubique grassari cepit, ut nulli conditioni, sexui uel etati parcendum fore mors minitaretur pallida, uixque uiui sufficerent ad curanda defungentium cadauera.





HIEROSOLIMITA. IN CHRISTI NOMINE INCIPIT LIBELLUS QUI DICITUR HIEROSOLIMITA [2825 1Kb] Oppressione, liberatione ac restauratione sancte Hierosolimitane [2826 1Kb] Aecclesie.

 De [2827 1Kb] militie uel expeditionis causa, que temporibus nostris non tam humanitus quam diuinitus ordinata est Hierosolimam ex omnibus pene mundi, sed maxime occidentalium regnorum partibus tendentium, fert animus estuans aliqua prescriptis adiicere, ac per hoc auctoritati tue, pastor uenerande  , uniuersoque gregi sanctorum Stephani atque uiti sub uirga tua trementi satisfacere. Non enim fas arbitror, his quibus me ipsum totum debeo cum iam in maioribus obedierim, id est ab inicio temporum usque ad nostrorum temporum feces diuersorum chronicorum tradiciones memorabiliores pro posse et nosse digesserim, etiam hec que minora sunt caritati uestre denegare, quod esset omnino in holocausto Domini caudam cum  capite non offerre. Impellit etiam in id ipsum me quorundam imprudentium immo impudentium necessaria nimis redargutio, qui uetusto---ineuntes seruicium, ut chron. a. 1099, excitati [2828 1Kb] scilicet in zelum---Franciam ducti sunt. ut chron. a. 1096. Sed enim de his altius replicemus.

Tempore Heinrici Iu imperatoris Romani, etc.---lingue periciam mitigauit, ut chron. a. 1099.

Anno dom. inc. 1100. Sub Gotefrido---damno dilatauit, ut chron. a. 1100.

Sequenti anno, qui est Domini 1101, uisus est a nostro---uidisse testarentur, ut chron. a. 1101.

[Commissum est etiam---dimiserat, [2829 1Kb] ut chron. a. 1102.]

Quinto dehinc anno Balduuinus rex---prescriptum  cepit congregare, ut chron. a. 1105.

Pridie ante---esset parte, ibid.

His temporibus nonnulli palmati---statu narrant, ut chron. a. 1104.

 Inter que et regem Balduuinum Ruotgeri [2830 1Kb] ducis Sicilie filiam, Cuonradi [2831 1Kb] regis uiduam  , in matrimonium duxisse commemorant, adducentem sibi tantam Siculorum ac Normannorum classem, que Ascaloni, christiano nomini denuo infestissime, sufficerent a parte maris in obsidionem. Quam etiam idem rex a terra cum suis obsidens tributariam [ut prius [2832 1Kb] ] fecit.

Non multo post cum iam post absconsam parumper faciem suam Dominus respexisset Syon, quam olim elegerat in habitationem sibi, cepit per orbem terrarum huiusmodi gaudii semen non inmerito diffundi, fideles anime, que uere filie sunt Hierusalem, longe lateque bonorum fructuum uotis impregnari, uaticinia quoque iam dudum obliuioni  pene tradita, diuersis ubique cordibus, linguis et uocibus iterari. Ecce, inquiunt, nostris, in quos fines seculorum deuenerunt, temporibus respexit Dominus Syon, et uidebitur ibi in gloria sua. Respexit in oratione humilium, et non [spreuit precem eorum [2833 1Kb] ] et cet. . Misertus est ciuitati sanctificationis sue Hierusalem, ciuitati requiei sue . Gaudete gaudio omnes qui lugebatis super eam, et reliqua . Hec et huiusmodi mille presagia licet per anagogen ad illam que sursum est matrem nostram [2834 1Kb] Hierusalem referantur, tamen infirmioribus membris ab uberibus consolationis prescripte uel scribende potatis, pro tanti contemplatione uel participatione gaudii periculis se tradere etiam hystorialiter practica  discursione cohortantur. Scimus, hominem uerbi gratia, qui canticum illud Letatus sum cum alleluia se in uisione fatetur audisse, seque ipsum uocibus canentium succinuisse ac per hoc in tantum  ad eandem peregrinationem animatum, uti nullam spiritus eius requiem haberet, donec per multas tribulationes corporali presentia ubi steterunt pedes Domini pertingens adoraret. Nec mirandum sed uenerandum, post ablata saxis duriora cordium ethnicorum scandala, de uia Domini catholicam unanimiter ecclesiam ad fontem sui exortus et ad cunabula primitiue sue institutionis ac specialem ueri panis domum noua penitentie uia contendere; quam constat olim preciosa queque sua membra per eandem uiam non neci tantum, sed etiam omnigenis paganorum ludibriis ut oues occisionis exposuisse. Ex eisdem Christi confessoribus pauci qui supersunt testari solent, quod recordari miserabile est, nec passum se pedis inter idolatras  gratis consecutos, quanto minus uictuum uel hospiciorum solamina. De tormentis inauditis et innumeris, que pro auri exactione passi sunt, quis satis scribere queat; quibus mors utique amarissima pro lucro, uita pro cruce erat? Sed ut ad nostra redeamus tempora---quod enim scimus loquimur, et quod uidimus testamur---nondum desunt illo in stadio, quamuis plana iam uia, currentibus in absolutionem culparum martyrii brauia, pericula scilicet latronum, pericula fluminum, pericula maris, solitudinis, famis et sitis, estus et egritudinis, aliaque mille peregrinationis incommoda, inexpertis uix credibilia. Dant fidem dictis nostris tot per eandem stratam strata Christi cruciferorum capitibus  ablatis cadauera, qui latrocinantibus ibidem inuasi paganis, in modum crucis contra orientem terre protensi, calicem Christi bibisse cernuntur, inter orationum pro quibus peregrinabantur uota. Quapropter cessent necesse est quidam deliciarum uinculis irretiti, crucem post Christum, quamuis in angaria cum Symone, portantibus inproperare, cur ipsum iter, utpote nusquam diuinis legibus indictum, uicio dumtaxat mobilitatis assequantur; cum ipsi se potius incorrigibiles, dum uias Domini duras non appetunt, detractionibus uenenata lingua testentur. Nos autem quid hos nisi uere martyres credamus, quibus mundus crucifixus, et ipsi mundo. Crucis se signo ad tot cruciatus insigniunt, et de multis paucissimi idemque palmati quasi uictores  mortis redeunt. Nec desunt iam eandem terram repromissionis incolentibus cotidiana martyria, ultroneum uidelicet exilium, absentia parentum, penuria rerum, incursiones, latrocinia, timor continuus, et insidie barbarorum, infinitiua bella cum regnis Persarum uel Babyloniorum. Econtra in dies excutiens se de puluere filla Syon, Hierosolimitana nimirum ecclesia, canticum nouum dilecto suo, qui secum mirabilia fecit, cantare non cessat: Secundum multitudinem, inquiens, dolorum meorum in corde meo consolationes tue letificauerunt animam meam . Nam inter hec exercitia sacra loca ab inueteratis paganorum spurcitiis mundantur, ecclesie destructe restaurantur, episcopia uel cenobia per regiones pristinis in locis instituuntur,  ciuitates et castella muniuntur, portus et mercatus olim desolati populosis conuentibus iocundantur, etiam et agricolis, uinitoribus et pastoribus officia sua conceduntur, et quod omnibus excellit beneficiis temporalibus, celestis ignis in resurrectione Christi annuum karisma ministratur usibus humanis. uenit etiam in manus nostras, quod iam per totum orbem disseminatum credimus, exemplar cuiusdam epistole, quam Gabrielem archangelum ex persona Saluatoris nostri ipsi ecclesie et per illam omnibus ecclesiis missam referunt attulisse, que sicut multos preuaricatoribus intentat minarum terrores, ita conuersis solitas diuine clementie non denegat consolationes. Ergo tanta per multitudines miserationum Domini super Hierusalem  orta gloria eius oportet, ut uniuerse tribus terre, memores quod olim saluatio de monte Syon uenerit mundo, sicuti dudum lugebant filiationis affectu super eam, ita nunc eidem primitiue matri congaudeant et sacientur ab uberibus consolationis eius, illuc ascendentes a solis ortu et occasu, ab aquilone et mari, ad confitendum procul dubio modis omnibus nomini Domini nostri Iesu Christi, qui locum eundem, quod salua tamen fide dici liceat, plus quam ipsum paradysum terrestrem consecrauit incarnatione, miraculis, passione, resurrectione et ascensione sua; cuius nomen et misericordiam cuncta predicent et glorificent seculorum secula. Amen.


 EXPLICIT [2835 1Kb] .





EKKEHARDI EPISTOLA AD ERKEMBERTUM.






ANNO DOMINI MCI.
GESTA TREuERORUM EDENTE G. WAITZ, PROF. PUBL. KILONIENSI.






PROLEGOMENA.

 Treuiri siue Treueris, ciuitas omnium fere quibus nunc Germania letatur antiquissima, a populo Gallico, sed qui Germanice originis se esse iactabat, condita, a Romanis postea expugnata, sed honoribus monumentisque exornata, tunc episcoporum et archiepiscoporum, qui summum honorem in regno Francico, Lotharingico, Germanico obtinuerunt, sedes preclarissima, hodieque situ ameno, monumentorum ruinis, ecclesiis, bibliotheca atque sanctorum reliquiis conspicua, rerum scriptoribus largam semper prebuit factorum que enarrarent memorabilium materiam, neque defuerunt qui tum recentiori etate tum medio euo id egerint ut historiam Treuerensem politicam et ecclesiasticam exponerent, monumenta illa describerent, archiepiscoporum uitas narrarent aliaue  diligenter docteque illustrarent.

Attamen ut eos omittam qui data occasione de hac  urbe egerunt, nulli preter unam sancti Maximini uitam historie Treuerensis exstant libri seculo X antiquiores; ita ut qui priora tempora aggredi uelit, fontium penuriam doleat necesse sit. Quod inuasione illa Northmannica factum esse audio, qua omnia fere antiquiora historie monumenta non solum membranacea, sed etiam lapidea diruta esse, uno ore clamant, quotquot de originibus Treuerensibus scripserunt. Neque ego negarim multa tunc esse euersa atque deperdita; que si superessent, primordiis historie, presertim ecclesiastice, lucem darent; sed libros historicos incensos uel deletos fuisse haud legi, neque tales tunc temporis in bibliothecis inuentos fuisse putarim. Medii eui scriptores potius antiquiore urbis deuastatione, Germanis, Hunis et Wandalis ciuitatem  occupantibus, talia facta esse dicunt, famam incertam fallacemque procul dubio secuti  . Nam annales ciuitatis  Treuerice gesta antiquissima continentes, quos Siluester papa reuoluisse dicitur  , fabulosos esse, omnes concedent, neque acta Paulini aliorumque episcoporum  tunc temporis exstitisse, equidem persuasum habeo. Qui ante inuasionem illam Northmannicam sancti Maximini uitam scripserunt, horum alter anonymus nichil eiusmodi tradit,  alter Lupus eius facta silentio suppressa esse dolet  . Alii quoque seculi XI scriptores magis precedentium temporum negligentiam arguunt  quam barbarorum incursiones; quos uerum uidisse dubitari nequit, cum uitas illas sancti Maximini aliosque libros  Northmannorum manus euasisse constet.

Quibus missis, uideamus qui postea res Treuerenses memorie tradiderint. Multi sane nominantur, opera  magna et preclara laudantur. Sed etiam horum maximam partem frustra queras. Laudantur quidem, sed neque edita sunt neque manu scripta inueniuntur, quasi altera barbarorum inuasio hec quoque documenta deleuisset. Laudantur uero a Trithemio, uiro docto quidem et diligentissimo antiquitatum librorumque scrutatore, sed qui fidem suam non ita probauit, ut ipsum tanquam certum auctorem sequamur. Iste narrat, mox post Treuerorum excidium a Northmannis illatum Florbertum monachum Sancti Mathie Treuerensis id elegiaco uersu quinque libris descripsisse; idem dicit  , Florberto in schola monastica regenda successisse Eberhardum, Eberhardo Richardum, postea Diethelmum, Adelbertum, Theodericum, Theodorum, Golscherum, Lampertum de Legia,  Arnoldum, Iohannem, Erhardum, qui per ducentos fere annos scholam rexerint et tantum non omnes tum aliis operibus tum historia Treuerensi scripta et continuata insignes fuerint. At mirum sane de tot uiris illustribus, de schola florentissima unum Trithemium narrare, neque in domesticis historie Treuerensis monumentis,  siue breuiores annales, siue ipsa gesta, siue singulas archiepiscoporum uitas perscruteris, neque apud uicinos scriptores Mettenses, uirdunenses, Leodienses, neque apud Sigebertum Gemblacensem qui librum singularem De scriptoribus ecclesiasticis composuit, quidquam hac de re inueniri. Unus alterue ex illorum numero nominatur, sed neque eo tempore uixit in quo a Trithemio ponitur, neque ea opera composuisse uidetur que hic recenset. Nam preter alia multa que ad historiam minus spectant, hec illis tribuit: Eberhardo uitam sanctorum Eucarii, ualerii et Materni tam metro quam prosa elegantiori stylo conscriptam, necnon hymnos uarios cantus et prosas in laudem sanctorum plures; Theoderico translationem et miracula sancti Celsi; Golschero libros tres de laudibus  sanctorum Eucarii, ualerii et Materni; Lamperto de miraculis sanctorum libros u, de Agritio archiepiscopo Treuerorum librum unum, uite sancti Mathie apostoli librum unum; Iohanni legendam auream sanctorum; preterea Eberhardum, Adelbertum, Golscherum, Lampertum, Iohannem et Erhardum ad historiam siue gesta Treuerorum plura addidisse refert. Cum his ea conferamus que reuera exstant historie Treuerensis monumenta.

Seculo primum decimo Ecclesie Treuerensis originem usque ad apostolorum tempora relatam esse, alii iam monuerunt  . Tunc uitam sancti Eucarii simplicem et breuem quam editam uidemus  scriptam esse, uerisimile est, quippe que illos a sancto Petro missos imo Domini Iesu Christi discipulos dicat.  Certe hic liber, quo Remigius Mediolacensis  sec. X ex., Herigerus  et auctor uite sancti Agritii  sec. XI usi sunt, recentioris nequit esse etatis. Eberhardo alii  , alii  Golschero hunc tribuerunt; sed neque Eberhardiana metra neque tres libros Golschero adscriptos hic habemus. Fortasse tamen trium  episcoporum uitas Trithemius tres libros uocauit; certe etiam alibi ubi parcius de scriptoribus Treuerensibus agit Golscherum nominat  , necnon Browerus se Golscheri sermones de Eucario, ualerio, Materno membranis inscriptos uidisse testatur  . Si uitam editam intelligit eamque reuera Golscheri nomine inscriptam legit, hic, quem a. 1012-1038 scholam rexisse Trithemius narrat, iam seculo X medio floruit. Sed nescio an Golscheri nomen alias inauditum et in codicibus nullis inuentum  prorsus fictum sit.

Seculo X exeunte, si Trithemio fides  , Remigius abbas Mediolacensis Egberti archiepiscopi iussu Â»cantum de SS. Eucario, ualerio, Materno primis Treuerorum episcopis dulci et regulari modulatione composuit.Â« Hillarius  uero in codice Sanmathiano  homiliam inuenit ab hoc Remigio in natali Eucarii compositam, sed ex uita illa plerumque descriptam

Iam antea Sigehardus miracula sancti Maximini scripsit  , Theodericus uero sec. XI incipiente translationem sancti Celsi narrauit  , neuter uero res Treuerorum antiquiores uerbo tetigit. Hunc Trithemius a. 980-996 schole prefuisse dicit; sed ipse se a. 1006 monasterium ingressum esse narrat, neque litteras ibi docuisse uidetur.

uitam sancti Magnerici Trithemius Eberwino abbati Theolegiensi tribuit  ; sed auctor abbas fuit Sancti Martini Treuerensis  , idem qui post a. 1035 uitam sancti Symeonis inclusi Popponi archiepiscopo dedicauit  ; et cum iam a. 975 uita illa afferatur,  Eberwinus nonnisi finem addidisse uel nouam eius recensionem composuisse censendus est. Ex Gregorii Turonensis et Fortunati libris pleraque sunt excerpta,  uix pauca ex domesticis monumentis sumta, neque origines ecclesie Treuerensis obscure et dubie hoc opere illustrantur.

Qui primus eas exponendas suscepit auctor fuit uite sancti Agritii, quem Trithemius Lambertum de Legia dicit. Sed iste Lambertus s. XII uixit  ; alter quem Regenheid dicunt nonnisi opera theologica scripsisse fertur  . uita uero sancti Agritii seculo XI confecta est, inter annos c. 1050 et 1070  . Preter uitas sancti Eucarii, Nicetii , Maximini et Hildulfi auctor scriptos fontes nullos adhibuit  , sed ex traditione undecunque collegit que uel Agritii gesta uel reliquias ab ipso collectas uel historiam Treuerensem spectabant, pleraque fabulosa et que recentioribus parum se probarunt   , sed ideo magni facienda, quod aperte demonstrant, quid tunc temporis de historia antiquiori Treuerenses compertum habuerint.

Paulo post a. 1072  in monasterio Sancti Paulini crypta aperta ibique tabula plumbea inuenta est, que Nortmannorum tempore defossa dicebatur, tum de martyribus sub Rictiouaro passis et de Paulini sepulchro, tum de ecclesia in eorum honorem a Felice archiepiscopo edificata loquens  . Hec inuentio et reliquiarum translatio miraculis illustrata eo tempore celeberrima fuit  , et non solum singulari huius rei narrationi scribende ansam dedit  , sed ut etiam uite Paulini et Felicis propriis commentariis illustrarentur effecit. Hec libere profitetur ante inuentam tabulam certi nichil constitisse  historia martyrum  Treuerensium longius exponit, quomodo documentis historicis destituti fuerint clerici Treuerenses, eaque est qua docemur, nullam sancti Paulini uitam  tunc exstitisse. Hanc fortasse recentiorem iure dicamus  ; uita sancti Felicis et Historia martyrum Treuerensium eidem tempori, imo eidem scriptori  tribuende esse uidentur, cuius nomen nos scire doleo. Utrumque opus Trithemius ne uerbo quidem tetigit.

His expositis Trithemii errores ab omnibus puto intelligi. Preterea uero his libris perlectis luce clarius patet historiam archiepiscoporum Treuerensium continuam nullam tunc fuisse. Quotquot uitas illas composuerunt, certo duce in archiepiscoporum tempore ordine et gestis exponendis destituti erant; omnes id unum agebant, ut ex paucis monumentis iisque sepe dubiis et falsis, ex libris externis, ex traditione incerta ea colligerent, que presulum ecclesiis fundatis eorumque nomine inscriptis celeberrimorum historiam  quodammodo illustrare possent. Sane neque Gesta, qualia iam ante inuasionem Nortmannicam scripta, postea semper continuata esse Trithemius refert, uiderunt, neque de Eberhardo, Adelberto, Golschero, rerum Treuerensium scriptoribus, quidquam compertum habuerunt. Quid igitur dicamus? Nuda figmenta sunt, que ille credulis uendidit  .

Circa uel post a. 1070 Nizo abbas uitam sancti Liutwini scripsit  , nec diu post siue ab eodem siue ab altero scriptore uita sancti Basini confecta est  . Ne hic quidem leuissimum Gestorum uestigium reperies.---Seculo XII incipiente Thiotfridus Epternacensis Brunoni archiepiscopo librum misit, quo de sanctis eorumque reliquiis egit, quo etiam de tunica Domini plura retulit, sed quod Gesta narrant,  hanc Treueros esse perlatam, alto silentio preteriit  .---Neque Stephanus Leodiensis cum a. 1107 uitam sancti Modoaldi scribendam susciperet, iis usus est, sed ex aliis fontibus librum suum hausit, quo adeo ab illorum narratione recedit, ut Modoaldum non Seuerino sed Sebaudo successisse dicat  ---Etiam uite sancti Auctoris  et Seuerini  s. XII scripte aliis nituntur fontibus. Liber uero de inuentione et miraculis sancti Mathie eodem seculo scriptus ad Gesta prouocat  .

Que cum ita sint, non ante seculum duodecimum Gesta Treuerorum scripta esse statuamus oportet. Id quod etiam aliis rationibus comprobatur. Codices enim quos habemus antiquissimi usque ad a. 1101 progrediuntur  et historiam sec. X et XI incipientis  ita exhibent, ut nullo modo hanc ceuis scriptoribus tribui posse cuique pateat necesse sit. Res omittuntur grauissime, episcoporum ordo turbatur, pleraque ieiune narrantur, et ne uno quidem loco quam leuissimum auctoris supparis uestigium deprehendes. Imo Theoderici et Eberwini opera necnon uite ille sanctorum Magnerici, Agritii, Felicis, atque Historia martyrum Treuerensium exscripta sunt; id quod uiros doctissimos Hontheimium, Wyttenbachium aliosque fugisse ualde miror  .

Preterea uero, nisi fallor, Gestis antiquiores fuerunt libri quidam de historie Treuerensis initiis singulisque episcopis scripti. Huc refero opus olim in codice Sanmathiano M 1, n. 14, lectum, nunc fortasse deperditum, quod Hillario teste Â»acta Treuirorum  continuat usque ad Basinum archiepiscopum, de quo pauca admodum memorans finitÂ«  . Ex uita sancti Agritii partim haustum, ergo post s. XI medium scriptum est.---Fortasse idem fuit codex, quem Calmetus primus uidit  1Kb] , quamuis Hillarius alterum indicauerit, quem ita descripsit, ut non ipsa Gesta, sed aliud a Gestis plane diuersum opus continere uideatur  . Â»Codex, inquit,  sub litt. I, 1o N. S., in manuscripto minore purissimo, qui sanctorum primitiue ecclesie siue martyrologium siue compendiosa uitarum, relatio intitulari possetÂ«  , atque fragmenta affert talia, que diuersum libri ordinem et formam satis indicent  .---Priori similis, ut uidetur, fuit historia Treuerensis, cuius censuram infra editam ex codice  Sanmaximiniano descripsi  [** 7Kb] .

 Hi libri et alii fortasse, quorum ne notitiam quidem habemus  1Kb] , Gesta qualia nunc exstant antecessisse ipsisque conscribendis ansam prebuisse uidentur. Ne illi quidem sec. XI exeunte antiquiores esse possunt;  Gesta uero non ante sec. XII scripta esse iam monuimus. Sed quo anno confecta sint, nunc certius indicari nequit. Primos tamen seculi annos equidem huius libri natales dixerim. Nam qui uitas sanctorum Modoaldi et Auctoris conscripserunt. Gestis quidem minime usi sunt; sed neque Gesta ex his uitis hausta sunt, neque sancti Modoaldi translationem a. 1107 et aliam sancti Auctoris paucis post annis factam uerbo tetigerunt. Huc accedit, quod iam c. a. 1132 alter quidam his Gestis additamentum et continuationem adiecit, quod Bruno episcopus, qui a. 1101 Ecclesiam Treuerensem suscepisse narratur, iam a. 1124 obiit, denique quod codex qui exstat antiquissimus seculo XII incipiente scriptus esse uidetur. Que cum ita sint, non diu post a. 1101, in quo codices desinunt,  Gesta esse confecta, non possumus quin statuamus  .

In monasterio Sancti Eucarii Gesta nata esse probabile est; sed auctor nomen siluit, neque inter uiros illos a Trithemio laudatos querendum esse uidetur. Certe Golscherum, quem Trithemius nonnunquam solum dicit auctorem, equidem uix inter scriptores medii eui retulerim. Aliud uero nomen quod nuper innotuit non satis firma niti auctoritate omnes concedent. In bibliotheca Romana uallicell. codex a Bethmanno nostro euolutus est, H. 13 fol., qui s. XuI uel XuII scriptus inter uaria opuscula historica f. 1-12 librum continet ita inscriptum: Ex Chron. Treuirensium per Rodulfum Treu. diaconum conscriptis.  Sed mera sunt Gestorum fragmenta ex codice continuatione prima aucto negligenter satis descripta. De nomine illo nichil constat

 Quisquis auctor fuit id egit, ut antiquitatem et historiam Treuerensem illustraret urbemque ut ipsi non sine causa uidebatur celebrem redderet celeberrimam. Nam non solum archiepiscoporum gesta et res Christianas narranda duxit, sed ad priora tempora regressus est, imo in obscuram uetustatem ascendit, ut gloriosa Treuerorum facta enarraret. Fabulosa esse multa que tradat primo patet aspectu, neque tamen leuiter hec inuenisse putandus est, sed ex fama uulgari, ex inscriptionibus tunc temporis repertis uel fictis  hausisse, coniunxisse, amplificasse quecumque ad rem facere uiderentur. Non hoc loco querendum est quis primus Treuerorum origines a Trebeta Nini filio repetierit; fortasse non ante s. XII hec nata est opinio, sed Gestorum scriptorem alii precessisse uidentur  .  Hic uero non solum hanc narrationem libenter recepit, sed eas quoque traditiones que de monumentis urbis hodieque magnificis in populi ore ferebantur  . Quibuscum ueterum scriptorum de Treueri et Treuerensibus locos quotquot inuenire potuit coniunxit, et patrie glorificande studio illectus nonnunquam etiam ea ad Treueros retulit que de Gallis in uniuersum dicebantur. Ita Iustino, Eutropio  et Orosio usus est, presertim uero Cesare, ex cuius commentariis de bello Gallico quam plurima descripsit. Legerat etiam Ausonium  , necnon ex libro quodam Galbe uiatori nescio cui ascripto  quedam sumpsisse uidetur; alia uero sunt que ad certum fontem referri nequeant. Maiori etiam diligentia scriptores ecclesiasticos adhibitos uidemus; nam que  Hieronymus  , Ambrosius  , Augustinus  de rebus Treuerensibus referebant, hic sunt repetita; Historie ecclesiastice Rufini et que Tripartita dicitur singulas notitias prebuerunt  ; alias Gestorum scriptor apud Sulpicium Seuerum  et in libro Gregorii Turonensis de uita Patrum  , necnon in uita Gregorii Magni auctore Ioanne diacono  inuenit; neque historici sec. u, uII, uIII, ipsi defuerunt, qui modo Prosperi Chronicon  , modo Gregorii Turonensis historiam Francorum  consuluisse  uidetur, pre ceteris uero his temporibus chronographum quem uulgo Fredegarium dicunt eum habuit quem sequeretur  . Nescio an his Bede opera  , Adonis Martyrologium  aliaue addam. Accedunt uero uite et historie Treuerenses, quas partim supra iam recensui; uitas dico sanctorum Eucarii  , Agritii  , Maximini  , Felicis  , Magnerici  , Hildulfi  , fortasse etiam Liutwini  et Paulini  . Ex his et Historia martyrum Treuerensium  magna antique historie ecclesiastice pars ad uerbum est descripta. Necnon Passionem sancti Nazarii  , uitam sancte Helene ab Almanno scriptam  , uitam sancti Goaris auctore Wandelberto  , fortasse etiam Acta sancti Lubentii  , sanctorum Fusciani et uictorici   in usus suos uertit. Preterea antiquioribus temporibus librum Methodii nomine quamuis falso inscriptum  , et Herigeri gesta episcoporum Traiectensium consuluisse uidetur  ; postea uero ex Reginone plura  , singula quedam ex Thegani appendice  et Hincmari epistolis  recepit; uidit etiam sancti Celsi translationem  et uitam Conradi siue Cunonis archiepiscopi  , quas tamen describere noluit. Inde a nono seculo breuius Treuerensem historiam narrauit, fontibus, ut uidetur, destitutus. Nam preter Reginonem iam nullum habuit rerum Germanicarum scriptorem, neque archiepiscoporum uitas, sed pauculas tantum de inuasione Normannica notitias, et de sequentibus temporibus nichil preter catalogos episcoporum nuda nomina exhibentes, singulas  translationum historias memoria non ualde dignas, regum denique et paparum chartas  , quas breuiter indicare ipsi satis uidebatur. Quo factum est ut hec Gestorum pars uix historie nomine digna censeri possit, que breuiter episcoporum ordinem referat, paucis tantum uerbis de singulorum origine uita et obitu additis, qualia s. XII scriptor raptim colligere potuerit. Cum Cesaris gesta ex alieno fonte hausta plures paginas impleant, nunc tempora grauissima paucis lineis absoluuntur, summi archiepiscopi paucioribus  uerbis quam fabulosi Catholdus et Arimaspes laudantur. De Egberto quidem et proximis eius successoribus auctor minus parco utitur sermone; sed mox consueto more pergit. Neque ex fontium penuria hec iam explicari possunt. Nam quo propius ad sua tempora scriptor deuenit, eo breuius res Treuerenses narrauit, aut eas satis notas esse ratus, aut eo consilio ductus ut ueterem ciuitatis gloriam quam amplissimis laudibus efferret, recentiora uero tempora sepe minus felicia negligeret uel aliis uberius describenda relinqueret.

Sed aliam fortasse huius diuersitatis causam licet indicare. Quid enim si ille quem Gestorum dicimus auctorem antiquius descripsit opus, quod de primis historie Treuerensis temporibus uberius egit, quod  ipse uere breuius continuandum sumpsit? Sunt sane que ut ita statuamus ualde suadeant. Eiusmodi librum usque ad Basini tempora decurrentem Hillarius uidit, siue eundem siue similem Calmetus pre oculis habuit eaque attulit que hanc narrationem plerumque cum Gestis conuenire, in singulis uero locis discrepare ostendant  . Quibus accuratius examinatis, id patet, hunc codicem propius ad fontes accedere neque ea exhibere que fabulosa et in cenobio Sanmathiano inuenta esse uideantur. Quem codicem quominus antiquiorem Gestorum formam exhibere dicamus multa uetant  , nisi quotquot de historia Treuerensi scripti sint libri, Gesta appellemus. Sed Gestis nostris librum illum fundamento esse positum et fontes quos supra recensui magnam partem non ab ipso Gestorum  auctore sed a priore illo scriptore adhibitos esse, non possumus quin statuamus; quamuis nunc que hic liber exhibuerit, que Gestorum auctor addiderit, non satis discerni possit. Que Calmetus affert hec sunt: locus c. 16 de episcopis inter Maternum et Agritium ecclesiam Treuerensem regentibus  , preterea que c. 15 de uiniductu, c. 19 de Mathie ossibus et tunica Domini, ibidem de Agritii et Maximini  sepultura referuntur, in antiquiore illo libro non legebantur. Alia probabili coniectura indicari possunt, e. gr. que de ecclesia ab Eucario edificata, de Eucario, ualerio et Materno ibi sepultis c. 14, 15, 16, de cella sancti Eucarii c. 21 leguntur. Hec enim scriptorem monasterii Sancti Eucarii siue Mathie indicant, qui presertim id egit ut in suo monasterio pontifices egregios et uiros sanctos sepultos esse ostenderet  . Capite 16 uero episcoporum catalogum ualde auxit, ut lacunam illam inter Maternum et Agritium expleret et Ecclesie Treuerensis antiquitatem certius uindicaret. Hec nomina, que in antiquioribus catalogis desiderantur  , fictitia esse, iam omnibus, nisi fallor, constat  ; maior uero eorum pars in libro legebatur Methodii Paterensis nomine  inscripto  ; quem ne reuera huic auctori attribuas tum ipsius etas tum alie rationes uetant  . His receptis octo addebantur Tungrensis Ecclesie episcopi, de quibus noster Herigeri uerba retinuit, sed quorum hic locum sepulture se nescire dicit, hos more consueto in sancti Eucarii ecclesia sepultos asserit.---Aliis locis que ex opere illo sumpta, que addita sint, iam indicari nequit, neque inde a quo tempore Gestorum scriptor proprio Marte narrationem continuauerit compertum habemus. Calmetus codicem non ultra Maximini tempora affert, Hillarius alterum in Basino desinere, alterum, quem Calmetianum habet, sanctorum primitiue ecclesie compendiosam uitarum relationem exhibere dicit. Equidem inde a capite fere 23 auctorem hoc duce destitutum  fuisse putarim; sed etiam que antea ex Gregorio et Fredegario sumpta, immo que de antiqua ciuitate Treuerensi ex libris partim, partim ex traditione uulgari compilata sunt, monacho illi Sanmathiano tribuerim, qui seculo XII ex breuiori archiepiscoporum historia Gesta hec composuerit, eo consilio ductus, ut patrie et Ecclesie sue gloriam quam maxime celebraret  .

 Neque tamen hoc libro omnium uotis satisfecit. Nam paulo post Treuerensis quidam eum continuandum et amplificandum suscepit, itaut initio singulas quasdam modo breuiores modo longiores adderet notitias, nonnunquam etiam que scripta erant mutaret uel prorsus omitteret, postea uero nouam archiepiscoporum historiam pleniorem et accuratiorem ordiretur, usque ad Adalberonis tempora  continuatam. Primo libri intuitu diuersum huius scriptoris ingenium agnosces. Animo minus quieto, sermone uberiori Treuerenses prosequitur, modo nouis usus fontibus, modo traditionem secutus seniorumque relationem. Romana tempora ex Suetonio et Ausonio  illustrat, semel ad Gallicam quoque historiam prouocat  , Cesaris fortasse commentarios intelligens   , preterea Galbam uiatorem disertis uerbis auctorem laudat. Nam ubi de Christiane religionis apud Treueros initiis sermo est  , non solum longiorem Eucarii, ualerii et Materni historiam insertam uidemus, sed etiam fabulosas illas urbis origines repetitas legimus, eodem fere tenore sed aliis uerbis quam primis Gestorum capitulis. Quibus inter se comparatis, non ex Gestis sed ex Gestorum fontibus hec sumta esse patet; sed an a continuatore illo confecta aut aliunde sint descripta dubitari potest. Quamuis uero hac parte eundem fere sermonem easdemque locutiones que in ipsa continuatione deprehendere mihi uidear, hec tamen perplacet sententia, tum quia non uideo cur easdem res uno libro bis ille enarrauerit, tum quia hec cum antecedente Eucarii  ualerii et Materni historia arcte coniuncta esse puto, quam ex libro quodam ecclesiastico huc esse translatam, et toto narrationis tenore et singulis uerbis  indicari uideatur. Nisi fortasse dicas hoc alterius historie Treuerensis esse initium, postea demum cum Gestis coniuncte; id quod inscriptione hoc loco in quibusdam codicibus premissa: Incipit hystoria Treuerorum quodammodo confirmatur. Neque huic opinioni equidem obstiterim; sed pene is fui qui olim duos fuisse historie Treuerensis libros postea demum in unum conglutinatos statuerem  . Quam seponendam putaui sententiam, ne nimis coniecturis  indulgere et has res magis inuoluere quam explicare dicar.---Postea secundus ille scriptor antiquum textum minus auxit neque ita amplificauit ut nouum opus dicatur; sed pauca tantum adiecit ex uitis sanctorum Martini  , Seuerini  , Gertrudis, fortasse etiam Basini, necnon ex chartis aliisue monumentis hausta. In sec. X historia exponenda fontibus et ipse procul dubio destitutus erat; nullum enim preter narrationem de sanctis a Theoderico Mettensi reportatis adhibitum uidemus librum  ; sed ex populi rumore sumta sunt que de Rotgero Ekberto aliisque pontificibus falsa plerumque traduntur, aut ad ecclesias ab ipsis exstructas uel donatas spectant, aut leuiora sunt et nullius fere momenti. Etiam que de Poppone narrantur fabulis plena sunt,  ex traditione quadam ecclesiastica hausta, alia ex uita sancti Symeonis sumpta  . Postea quedam ex passione sancti Cunonis descripta sunt  .

Iam uero ab hoc inde tempore auctor antiquum Gestorum textum nimis breuem prorsus reiecit, id agens ut plenius et copiosius narraret quecumque tum ex seniorum relatione  , tum ex chartis  epistolisque  colligere potuerit. Plena igitur narratione Popponis et Engelberti tempora persequitur, animo candido sed erga imperatorem Heinricum Iu nimis hostilis res exponit grauissimas, et ubi ad tempora uenit suis propriora ea narrat que ipse uidit uel a presentibus audiuit  . Hanc libri partem magne esse auctoritatis omnes concedent, sermonem satis cultum sed nimis sacre Scripture et Patrum  locis exornatum  iudicabunt. Quis fuerit auctor non constat; sed non diu post a. 1132, quo narrationis telam abrupit, uixisse censendus est. Canonicum dixerim Treuerensem, certe non Sancti Mathie monachum, quippe qui Sancti Petri ecclesiam a Poppone reedificatam accurate describat, nichil uero de hoc cenobio restaurato, nichil de sancto Mathia reperto dicat.

Fuerunt uero qui etiam hanc Gestorum formam mutandam et augendam iudicarent. Ut enim eos pretermittam codices, quibus antique recensionis prime parti hanc continuationem additam uidemus: alius singulos locos mutauit  , scriptoris uerba nonnunquam  iniusta et nimis acerba ratus; alius Godefridi archiepiscopi tempora ex actis genuinis latius exponenda sumsit  ; alius denique nouis additionibus textum auxit, chartis et diplomatibus, que in antiquis Gestis breuiter indicata erant, aliisque multis plene descriptis, ita ut eorum mole genuinum textum nonnunquam prorsus obruere et chartularium potius quam chronicon Treuerense exhibere uideatur. Quod a Lamberto de Legia monacho Sanmathiano factum esse, sunt qui statuant  ; id quod neque confirmare neque negare ausim. Certe codex, nisi ualde fallor, ab ipso auctore exaratus, in sec. XII medio collocari debet, et olim in bibliotheca Sanmathiana fuit. Preterea etiam nota de ecclesia Sancti Eucarii reedificata et de sancto Mathia inuento  huius  cenobii scriptorem arguunt. Idem continuationem ab a. 1132-1152, ex uita sancti Adalberonis magnam partem haustam, adiecisse putandus est, quam in codice illo eadem manu, quamuis non continuo calamo, scriptam uidemus. Neque uero ultra hunc annum scriptor progressus est, sed alii postea alias continuationes adiecerunt, de quibus alibi accuratius agemus.

Hoc loco antiquissima Treuerorum Gesta usque ad a. 1101, Gesta aucta et continuata usque ad a. 1132, denique additiones sec. XII factas exhibemus. Que omnia codicum et recentiorum scriptorum auctoritate ducti Treuerorum Gesta nominamus; sed ut singula discernantur opera, primum a, alterum b, tertium  uero c nominamus. Continuationem breuem usque ad a. 1152 et que postea diuersis temporibus de episcopis Treuerensibus scripta sunt alio huius collectionis uolumine edemus.

Nunc codices quotquot ad notitiam nostram uenerunt breuiter describemus, spe ducti fore ut hoc modo non solum editioni nostre uiam sternamus, sed ea quoque magis confirmentur atque illustrentur que iam exposuimus. Nam codices secuti, Trithemii errores deprehendere et non solum tres illas Gestorum formas secernere sed etiam leuiores mutationes indicare potuimus.

 1. Codex  olim Â»monasterii Sancti Mathie apostoli extra muros Treuerenses ord. sancti Benedicti,Â«  nostris temporibus in bibliotheca uiri doctissimi Fichard Francofurtensis asseruatus. Liber foliis 75 minoris forme constat, quorum 69 Gestis explentur, que seculo XII inc. non una manu, partim in membranis quas dicunt palimpsestis scripta sunt, negligenter quidem et tam mendose ut scriba  textum haud satis intellexisse sed quam fidelissimum alterius codicis exemplar fecisse uideatur. In singulis uerbis scribendis a uulgari sepe recedit, quippe qui c pro t, cc pro ct, cum pro com et alia exhibeat peculiaria. Tam hec quam menda illa grauiora scribe tribuenda esse puto; non paucos uero errores ipsi Gestorum auctori imputauerim. Breuis de archiepiscopis Adalberone, Godefrido et Meginhero notitia alia manu in codice, huius ut uidetur temporibus scripto, addita est. Hanc una cum Gestorum textu fideliter descripsit.

 1b. Codex musei Britannici, Harlei. n. 3773, sec. XII, quem ante annos aliquot iam Pertzius noue huic Gestorum editioni adhibuerat, nunc uero his schedis Treueris deperditis iterum quam accuratissime  u. cl. Oehler exscripsit. Quo comprobatum est, hunc librum codicis 1 esse exemplar, ita, nisi fallor, factum ut scriba magistri dictantis uerba calamo exciperet; qua occasione hic textum in 1 deprauatum coniecturis sanare conaretur, ille uero nouos committeret errores antiquis grauiores. Nam adeo iam uerba sententiasque corrupta uidemus, ut uere lectionis etiam uestigia sepe euanuerint. Recentior manus multa correxit, nonnunquam altero ut uidetur codice adiuta, sepius meris coniecturis indulgens.---In ultimis quatuor libri foliis libelli alius argumenti  scripti sunt.

 2. Codex musei Britannici, Arundell. n. 270, sec. XIII, ut uidetur, in-4to scriptus, ubi fol. 1-23 Gesta  Treuerorum antiqua leguntur. Hunc librum, olim fortasse Moguntie uel in diecesi Moguntina asseruatum  , primus cl. Lappenberg euoluit, nuper uero cl. Thorpe in usus nostros exscripsit. Hoc Gestorum exemplar, non ex 1, sed ex alio huius recensionis codice sumptum, accurata prestat scribendi ratione, sed mendis minime caret, quippe quod modo uerba omittat, modo alia addat uel correctionibus antiquum sermonem deformet [ Codex uiri cl. Leopoldi uan Alstein, Gandensis,  antea Lammens  , sec. XII, eleganter in membranis exaratus. Huius quoque octo tantum folia supersunt, que usque ad c. 12 uerba: magistratus que pertinent.

Huc accedunt codices, quos cum antiquis Gestis  usque ad Eberhardi mortem  Codex Hamburgensis Hist. eccl., 4o, n. XXXI  , olim Uffenbachii, postea Wolfii, chart., s. Xu, 4o, qui foliis 223 uaria opera continet historica, Ioannis de Stabulaus Gesta pontificum Tungren ium, Gesta Treuerensium necnon Eusebii et Prosperi Chronica Sigeberto premissa. Gesta Treuerorum 70 folia explent, olim seorsim numerata, nunc paginis 159-278 inscripta; sed inde a p. 253  continuatio legitur ad Wernherum usque archiepiscopum  Codex Hamburgensis Hist. Germ., fol., n. 31b, pluribus manibus sec. XIu-XuI in-4to mai. scriptus,  amplam librorum historicorum collectionem continet [ Cadex Hamburgensis Hist. Germ. sing. region. fol., n. 70  recentioris etatis, qui foliis 88 eadem Historie Treuerensis monumenta exhibet, quibus Gesta archiepiscoporum Coloniensium  Codex musei Britannici, Cotton. Titus D. XXu, esse uidetur, qui Gesta Treuerorum usque ad a. 1387, necnon Gesta archiepiscoporum Coloniensium et Traiectensium aliaque continet [ Codex Lugdunensis n. 127, s. XIII inc., 4o, initio et fine mancus, Gesta enim his c. 24 uerbis: quod  uocatur horreum incipiunt. Sequuntur prima Historie miscelle uerba, reliqua huius libri parte auulsa. Etiam hic liber a Bethmanno cum editis comparatus quam proxime ad alios huius classis codices accedit; neque dubitari potest quin omnes ex uno fonte manarint, qui iam textum ualde mutatum iis prebuerit. Nam quamuis multa sint cum 4 et 5 communia, plura tamen peculiaria hic leguntur, que scriptorem, ut orationem redderet faciliorem et elegantiorem, libere et audacter uerba correxisse ostendunt.

Integrum fere horum codicum uarietatem adnotaui, presertim eam in qua omnes uel singularum classium codices conueniebant. Hanc litteris 3, 5, 6, indicaui.

Libri sequuntur manuscripti, qui Gestorum textum  multis additionibus auctum et usque ad a. 1132 continuatum exhibent. Etiam hi in duas classes secernantur oportet, alteram que genuinam huius operis formam prebeat, alteram nouis interpolationibus hinc inde auctam. Alioquin uero inter se ualde conueniunt, et quamuis nonnunquam etiam ad codices 5 et 6 accedant, plerumque tamen genuinam codicis 1 lectionem seruant [ Codex Guelferbytanus [ Codex uindobonensis Hist. prof. n. 686 magnam Gestorum partem  Codex Treuerensis n. 30, olim S. Mathie Treuerensis, in fine mancus est , et tam mendose negligenterque scriptus [ Codex Scriuerianus, a Leibnitio editus, ipsoque teste in fine ita inscriptus: Feliciter finiunt gesta Treberorum summa diligentia per manus Petri Wesalentini scripta, cuius anima post mortem hanc cum Christo requiescat in pace, Amen. Leibnitius alio loco  tres laudat codices, preter Guelferbytanum supra nominatum, alterum a Migio professore Marpurgensi acceptum, alterum quem penes se habebat. Uter Scriuerianus fuerit non constat.---Etiam Goldastus similem codicem possedit  , aliique  fortasse fuerunt qui nunc latent. Certe codex Auree uallis s. XIII a Martenio uisus, quem frustra in bibliotheca Luxemburgensi quesiui, incendio absumptus esse uidetur. Cui quamuis addit. c. 8. consentit Euerhardus episcopus finis esset, ut huc eum referam eo permoueor quod Martenius illum cum Leibnitiano textu conuenire dicat  . Breuis alia manu addita erat continuatio usque ad a. 1258 deducta, sed partim ex Sigeberti Gemblacensis chronica hausta [ Codex Treuerensis num. 1341 , mbr., in 4o mai., hac inscriptione notatus: Codex  sancti Eucarii episcopi sanctique Mathie apostoli. quicumque abstulerit. calicis Iude proditoris in perpetuum particeps fiat. amen. amen. fiat  . Hoc uolumen duabus partibus constat, quarum altera s. XII , altera s. XIu scripta est. Illa f. 197. Gesta pontificum Romanorum, f. 98 breues quedam notitie  , f. 99 sqq.  Codex Treuerensis n. 1343 , mbr., s. XIu, fol., olim Liber collegiate ecclesie Sancti Paulini, postea ab Hontheimio possessus et bibliothece publice legatus. Textus usque ad a. 1152 ex C3  Codex Treuerensis n. 1344 , mbr., s. XIu, 4o, olim Liber monasterii sancte Agnetis Treuer., usque ad a. 1259 ex prima et secunda C1 parte descriptus, postea f. 79-83 breuia habet Heinrici Gesta, f. 83-101 Gesta Bemundi archiepiscopi . Foliis 77, 78, que uacua relicta erant, alia manus  quedam de fundationibus Ioannis archiepiscopi  Codex Parisiensis n. 6036, chart., s. XIu, fol. 1-244, Gesta usque ad a. 1259 continuata, Gesta Heinrici, capitula de Ioanne archiepiscopo, Gesta Bemundi, Gesta Balduini  continet; quibus diplomata quedam et alia manu f. 267 sqq. altera illa Heinrici historia addita sunt.

Ex his codicibus alii plures manarunt, longius uero textum prosecuti sunt codices S. Maximini ab Hontheimio et Martenio uisi, qui nunc latent. De quibus omnibus alio loco accuratius dicturi, hic denique duos afferamus libros, qui uitam Popponis exhibent ex hac Gestorum editione descriptam  :

 Codex Treuerensis n. 1151 , s. XIII, fol., ubi inter alias sanctorum uitas f. 140' sqq. uita Popponis Treuirorum archiepiscopi cum miraculis eius legitur.

Codex Treuerensis n. 1383 , chart., rec. foliis 14 eamdem continet uitam, necnon Instrumentum erectum super apertione sepulchri eiusdem domini Popponis archipresulis Treuirensis .

His codicibus inter se collatis, id effectum est ut tum Gestorum origines, mutationes, continuationes quam accuratissime perspici, tum omnes eorum forme ex optimis et genuinis fontibus edi possint.

Hucusque enim tam a medii eui scriptoribus quam a recentioribus modo unum, modo alterum adhibitum uidemus Gestorum exemplar. Illi rarius quam in  tanta librorum manuscriptorum copia exspectari posset hec ad manus habuerunt; preter uite S. Meinwerci auctorem  , Albericum  , Albertum Stadensem  et Belgicum chronographum  inter exteros rerum scriptores nemo, quod sciam, iis usus est; nam que apud Sigebertum  , Ottonem Frisingensem  , in codice Ekkehardi Zwifaltensi   et annalibus ex Mariano aliisque fontibus in S. Dysibodi monasterio confectis  de rebus Treuerensibus leguntur, aliunde manasse uidentur. Domestici uero scriptores omnes Gestis recentiores eorum fide nituntur, narrationes repetunt. uerba ipsa sepe retinent. Huc referendi sunt auctores passionis martyrum Treuerensium inedite  , uite S. Mathie  et chronici Treuerensis---a. 1353  , necnon Aegidius monachus Auree uallis  et Iohannes de Stabulaus  , rerum Leodiensium scriptores, preterea uero qui sec. XuI inc. noua Gesta siue historias Treuerenses composuerunt, monachus Eberhardo-Clusanus  , anonymus alter  , Iohannes Enen  , quibus addi possunt Kyriander  et Iohannes Linden  , qui usque  ad a. 1629 Gestorum narrationem continuauit. Seculo XuI Trithemius Gestorum exemplar nactus quam plurima inde in opera sua historica transtulit atque libri famam per Germaniam dilatauit, ita ut mox plures de Gestis edendis cogitarent, C. Bruschius, Freherus, Lambecius  . Cum nemo tamen hoc exsecutus esset consilium, neque Browerus librum tot locis adhibitum cum lectoribus communicasset, primus Dacherius Gesta edidit qualia in codice 6b inuenit . Quod nesciens Leibnitius paulo post primo Accessionum historicarum uolumini textum B ex tribus codicibus haustum inseruit . Tum uno fere tempore Eccardus continuationem a. 1132-1259 publici iuris fecit , Calmetus, Leibnitianam editionem secutus, maiorem libri partem exprimendam curauit, codicumque lectiones aliquot notauit , denique Martenius et Durandus recensionem C., prioribus capitibus resectis, sed continuationibus---1455 additis, exhibuerant . Ex hac editione fragmenta quedam in Scriptorum rerum Gallicarum collectionem transierunt . Post quos Hontheimius  tum recensionem C, sed initio destitutam, ex codice C1, tum uarias continuationes ex codicibus Treuerensibus edidit . Nostris uero temporibus u. cl. Wyttenbachius et Mullerus nouam editionem curaturi multos quidem codices adhibuerunt uberemque rerum Treuerensium collectionem ex libris et antiquioribus et recentioribus fecerunt ; sed codicem C1 plerumque secuti, ut uarias Gestorum formas discernerent minime studuerunt; eo tamen laudandi, quod ex codicibus ditissime bibliothece Treuerensis, a Wyttenbachio magna diligentia collectis et seruatis, plura ad Gestorum locos illustrandos attulerunt notatu digna.

 Nouam hanc editionem paraturus partim iis usus sum que uiri doctissimi, debita laude iam supra nominati, ex codicibus exscripserunt, partim uero codices prestantissimos ipse euolui et qua potui diligentia pertractaui, Francofurtenses et Guelferbytanos Hannouere, Parisienses Parisiis, Treuerenses in huius urbis bibliotheca, Hamburgenses denique Kilie. Gesta antiquissima primo loco edidi; codicem 1 plerumque secutus, qui multis locis solus ueram lectionem seruauit  , rarius ex 2-6 emendandus erat. Subieci que B et C addiderunt, lectione codicum B2 et C1 ubique fere expressa. Que in B inde a Popponis temporibus addita sunt Additamentum et continuationem nominaui eaque tanquam secundam  Gestorum partem edidi, paruis codicum B 46 et C additionibus uel mutationibus infra indicatis. Satis uberem lectionis uarietatem enotaui, neque in ipsa narratione illustranda parcus esse uolui, iis presertim temporibus quibus libri fontes indicari uel diuinari possunt. Denique Appendicem monumentorum Treuerensium subieci, qua ea collegi que uel ad ipsa Gesta explicanda uel ad historiam antiquiorem Treuerensem plenius cognoscendam facere uidebantur.


G. WAITZ.





GESTA TREuERORUM.



INCIPIT [12 2Kb] DE ORIGINE GALLORUM TREBIRORUM.

 1. Anno  ante urbem Romam conditam millesimo trecentesimo [13 1Kb] Ninus rex Assiriorum primus, ut historici uolunt, propagande dominationis libidine [14 1Kb] arma foris extulit cruentamque uitam quinquaginta [15 1Kb] annis [16 1Kb] per totam Asiam bellis egit; a meridie atque mari Rubro surgens, sub ultimo septentrione Euxinum pontum uastando perdomuit, Scythyamque [17 1Kb] barbaricam adhuc tunc inbellem et [18 1Kb] innocentem, torpentem excitare seuitiam [19 1Kb] , uires suas nosse, et non lacte pecudum set sanguine hominum uiuere, et ad postremum [20 1Kb] uincere, dum [21 1Kb] uincit [22 1Kb] , docuit. Nouissime Zoroastrem Bactrianorum [23 1Kb] regem, eundemque magice [24 1Kb] , ut ferunt [25 1Kb] , artis [26 1Kb] repertorem, pugna oppressum interfecit. Post ipse dum deficientem a se [27 1Kb] oppugnat  ciuitatem, sagitte ictu interiit, relicta uxore Semirame cum  duobus filiis Trebeta et Nina [28 1Kb] . Quorum primus, uidelicet Trebetas [29 1Kb] , ex regina quadam Chaldeorum [30 1Kb] , quam ante Semiramem duxerat, Ninas [31 1Kb] autem de Semirame natus erat. Occiso ergo [32 1Kb] Nino, Semiramis priuignum suum Trebetam maritum ducere uoluit, eumque renitentem [33 1Kb] et execrantem, inuidia et libidine stimulata, tam diu persecuta est, donec eum patria pelleret [34 1Kb] et regno. Pulsus igitur [35 1Kb] dum [36 1Kb] diu longeque [37 1Kb] sedes uagando quereret et non inueniret, cepit ex diuturni [38 1Kb] itineris fatigatione tedere, et ubinam sibi fata quiescendum consulerent, missione [39 1Kb] sortis inquirere. Sors optulit [40 1Kb] Europam, que est tertia  pars orbis, licet quidam secundam [41 1Kb] diffiniant [42 1Kb] , et Affricam non per se partem esse set ad Europam pertinere contendant. Transfretato mari mediterraneo, quod ab Asia diuidit Europam [43 1Kb] , per uasta solitudinum et inuia saltuum [44 1Kb] uenit ad Mosellam, in cuius littore repperit uallem speciosam [45 1Kb] , aquis irriguam, siluis nemorosam, montibus undique circumseptam. Captus [46 1Kb] amenitate loci, ibidem subsistere delegit, urbemque constituit [47 1Kb] , quam ex suo nomine Treberim appellauit [48 1Kb] .

2. Anno ante urbem Romam conditam [49 1Kb] millesimo ducentesimo quinquagesimo [50 1Kb] urbs Treberis [51 1Kb] in Europa auctore [52 1Kb] Trebeta [53 1Kb] profugo, filio [54 1Kb] Nini filii Belis [55 1Kb] , paruo adhuc nomine condita est anno septimo etatis [56 1Kb] Habrahe [57 1Kb] patriarche.  Originem gens que incoluit [58 1Kb] de Gomer, filio Iafeth [59 1Kb] filii Ne, duxit, et ex candore corporum Gallorum [60 1Kb] nomen assumpsit  , gens et urbs antiquissima, ante quam in Europa gentes [61 1Kb] neque urbes fuere [62 1Kb] ; sed que sunt uel ex illa uel post illam esse ceperunt. Ne quippe tres filios habuit, Sem, Cham et Iafeth. De Sem nati sunt Hebrei, Chaldei et Greci; de Cham Affrici et Getuli [63 1Kb] ; de Iafeth [64 1Kb] Itali, Galli et Ispani [65 1Kb] . Sem possedit Indiam, Mesopotamiam, Siriam, Palestinam, Armeniam, et ceteras Asie prouintias. Cham tenuit Ethyopiam [66 1Kb] , Numidiam et totam Affricam. Iafeth sortitus est Ispaniam, Betigam [67 1Kb] , Lusitaniam Aquitaniam Britanniam [68 1Kb] ,  Germaniam, Belgicam, Galliam togatam [69 1Kb] , bracatam, cisalpinam, transalpinam, Pannoniam, Italiam, Ruriam  , Liguriam, Dalmatiam, Muricum  , Bizemilia [70 1Kb] cunctamque [71 1Kb] Europam.--- [72 1Kb] Trebete [73 1Kb] mortuo, Hero filius [74 1Kb] in principatu [75 1Kb] successit [76 1Kb] , qui patrem secundum ritum gentilitatis igne combustum in uertice Iurani [77 1Kb] montis tumulauit; cui etiam [78 1Kb] aras instituit, et sibi subiectis [79 1Kb] ut deum adorare precepit [80 1Kb] : error magnus et a Nino, ipsius Heronis auo, adinuentus, qui primus patris sui Belis [81 1Kb] simulachrum [82 1Kb] fudit et hominem pro deo uenerari iussit. Hero patris sui merita [83 1Kb] tabule marmoree inscripsit, quam ad [84 1Kb] eius memoriam pariter et futurorum notitiam cum eo recondidit ad instar huiuscemodi [85 1Kb]  .

 Nini Semiramis, que tanto coniuge felix
Plurima possedit, set plura prioribus addit [86 1Kb] ,
Non [87 1Kb] contenta suis, nec totis finibus [88 1Kb] orbis,
Expulit a patrio [89 1Kb] priuignum Trebeta regno,
Profugus insignem nostram qui condidit urbem,
Treberis [90 1Kb] huic nomen dans ob factoris amorem;
Que capud Europe cognoscitur anteritate.
Filius huius Hero [91 1Kb] patris hec epigramata [92 1Kb] pono,
Cuius ad inferias hic cum Ioue Mars tenet aras
Sidere concordi, pax est non dissocianti.

3 [93 1Kb] . Post Heronem Trebirorum [94 1Kb] ex ipsa gente orti [95 1Kb] principes [96 1Kb] extiterunt et duces; iamque Treberenses [97 1Kb] et numero aucti et opibus, urbem suam munire et modis omnibus decreuerunt adornare. Primo itaque [98 1Kb] ad aquilonarem [99 1Kb] plagam  urbis ex quadris [100 1Kb] lapidibus cum turribus magnis portam edificauerunt [101 1Kb] , ipsa sui [102 1Kb] magnitudine et minaci proceritate mirabilem [103 1Kb]  , eamque portam Nigram [104 1Kb] portam Martis appellauere, [105 1Kb] cuius lapides non cemento aliquo, set ferro conglutinabantur et plumbo Martis [106 1Kb] ; Martis [107 1Kb] , qui deus belli credebatur; et [108 1Kb] per hanc portam bellum gesturi proficiscebantur; Nigram autem ob tristitiam, quia de bello fugientes per eandem [109 1Kb] tristes reuertebantur. Campus ante portam [110 1Kb] longitudine et [111 1Kb] latitudine spatiosus Martis uocabatur, ubi tyrones armis instruebantur. Secunda deinde porta ad ortum solis cum turribus speciosis est edificata [112 1Kb] , ad quam uictores de bello reuertentes [113 1Kb] tocius [114 1Kb] ciuitatis occursu excipiebantur et letitia,  et ob [115 1Kb] hoc Alba porta nominata [116 1Kb]  . Tertia porta ad plagam meridianam cum turribus firmis et altis in medio est [117 1Kb] urbis constructa [118 1Kb] , eaque de causa porta Media nuncupata [119 1Kb]  . Forum rerum [120 1Kb] uenalium maximum ante hanc portam constitutum habebatur, locus etiam quo mortui ad sepeliendum efferebantur. Quarta porta uersus occidentem constructa est ad litus Moselle, que mira sui operositate et turrium incomparabili pulchritudine ceteras portas excelluit [121 1Kb] , et ob hoc porte Inclite [122 1Kb] uocabulum sumpsit. Hanc portam stellis ex auro factis mirabiliter pinxere, que portui nauium proximum [123 1Kb] nocte et die [124 1Kb] luminis officium prebuere. Fecerunt ibidem et [125 1Kb] capitolium maximum, templum quoque idolorum [126 1Kb] , in quo  non minus quam 100  statuta [127 1Kb] idola generaliter ab omni populo colebantur, et per ea miseri responsis demonum ac uariis prestigiis [128 1Kb] deludebantur. Fecerunt  etiam [129 1Kb] in honorem Mercurii, quem deum summum et [130 1Kb] inter deos et homines quasi mediatorem [131 1Kb] uolare arbitrabantur, fornicem infinite [132 1Kb] altitudinis, in qua ferream imaginem mire magnitudinis eiusdem Mercurii uolantis [133 1Kb] in ere [134 1Kb] pendere fecerunt, cum scriptura huiuscemodi:

Ferreus in uacuis pendet caducifer auris.
Erat autem [135 1Kb] lapis magnes unus in summitate alterque unus in pauimento fornicis iunctus, cuius naturalis uis e regione sibi ferrum asciuit [136 1Kb] , sicque ferrum ingens quasi dubitans in ere pependit.  Non [137 1Kb] longe abhinc super Mosellam ex magnis lapidibus ferro plumboque compactis pontem construxere, quem nulla uetustas labefactare [138 1Kb] , nulli fluctus possunt dissoluere  . Fecerunt quoque per diuersa urbis loca turres firmas et altas, capitolia, palatia, templa, statuas [139 1Kb] , thermas [140 1Kb] , lauacra, theatra [141 1Kb] . Sub terra etiam intra urbem et extra et in omni sua potestate ignorantibus quidem ueritatem incredibilia miracula multa fecere. Aquarum quoque habundantiam habere cupientes, riuulum qui a modernis Oleuia [142 1Kb] dicitur [143 1Kb]  sub monte Iurano [144 1Kb]  introduxere; qui diuisus in partes uix medie [145 1Kb] ciuitati ad usum [146 1Kb] sufficere potuit  . Tunc [147 1Kb] riuulum nomine Ruouerias [148 1Kb] ,  miliario ab urbe secundo alterum [149 1Kb] riuulum qui Ruouora [150 1Kb] uocatur marmore habundans  influentem [151 1Kb] , primo super eandem [152 1Kb] Ruouoram [153 1Kb]  lapideis [154 1Kb] fornicibus, deinde per diuexa [155 1Kb] montium latera [156 1Kb] et uallium profunda ducentes, uniuerse ciuitatis plateas uiuentibus aquis impleuere  . Que interdum pluuialibus aquis adaucte cunctas platearum sordes in Mosellam uexere.

4. Hunc [157 1Kb] autem riuulum posterius nominatum [158 1Kb] introducendum simul et amphiteatrum construendum Catholdus [159 1Kb] princeps sorte acceperat. Qui dum [160 1Kb] hesitaret, quomodo illum tam longe per tot montes et ualles circumduceret, seruus domesticus sumpta fidutia spondet firmissime, sibi [161 1Kb] datis inpensis, eum se in urbem presentaturum, quocumque die dominus [162 1Kb] amphiteatrum foret perfecturus. Reluctari grauiter [163 1Kb] dominus, et hoc eum nequaquam esse facturum asseuerare [164 1Kb] . Tandem  hoc pacto finem dedere certamini [165 1Kb] , ut si die constituta seruus quod promiserat minus inplesset, a domino capite plecteretur, si uero effectum demonstrasset, pari modo dominus a seruo puniretur. Animauerat seruum [166 1Kb] ad hoc facinus uxor domini sui, que mentita fide maritali sepius cum eo in adulterio miscebatur. Quid plura? Ceptum opus feruebat utrimque [167 1Kb] . Seruus interim contrariis coniugum [168 1Kb] studiis sumptibus [169 1Kb] iuuabatur, dum maritus necem serui uitam sibi, mulier necem mariti uitam serui [170 1Kb] conriualis [171 1Kb] operiebatur [172 1Kb] . Die denominata perfecta erant amphiteatrum [173 1Kb] et aqueductus; qui ex inscitia [174 1Kb] artificis undique obstrusus [175 1Kb] , cum nulla in se [176 1Kb] admitteret aurarum  spiramina, inpedite aque non peruenere ad destinata [177 1Kb] Anxium de hac re seruum mulier incestuosa [178 1Kb] nocte diem illam [179 1Kb] precedente occultat  sub lectulo, in quo ipsa cum marito eiusdem rei [180 1Kb] habuit mentionem. Eia, inquit maritus, seruus ille noster, qui tam superbe gloriatus est, quam deiectus et confusus est! Ego autem [181 1Kb] noui, qua arte posset sibi cito [182 1Kb] consulere. Tum [183 1Kb] mulier uirum aggreditur, rogat sibi artem indicari, pollicetur fidem silentii, illicit [184 1Kb] , persuadet; postremo hoc ab eo responsum accepit: Si, inquit, quibusdam [185 1Kb] in locis quantum iactus est [186 1Kb] lapidis [ab inuicem distantibus [187 1Kb] ] paruo foramine aqueductum irrumperet, sine mora cursum suum aqua perageret. Hoc auido auditu percepto, paulo post soporato domino [188 1Kb] egreditur seruus clanculo, accitisque [189 1Kb] operariis celerrime quod doctus erat inpleuit, et aquam secum pariter urbi [190 1Kb] presentauit. Quod ubi  mane [191 1Kb] Catholdus comperit, clamante seruo: Domine [192 1Kb] , ecce aqua, uolens dedecorosum seruilis mucronis [193 1Kb] iugulum preuenire, scelerate uxori funesta inprecatus, raptam eam secum ex amphiteatro precipitauit, et eternum [194 1Kb] loco uocabulum, id est Catholdi solarium  , indidit.

5 [195 1Kb] . Erat itaque ciuitas non solum humanis laboribus ualde [196 1Kb] munita, sed etiam naturaliter, fluminibus, siluis ac montibus arduum [197 1Kb] et angustum iter [198 1Kb] pandentibus [199 1Kb] , uix accessibilis, et munitissima montibus quoque Iure [200 1Kb] et Cebenna, quorum alter castellum superpositum [201 1Kb] ad tutelam urbis continebat. Successu deinde [202 1Kb] temporum prosperoque euentu bellorum finitimis undique gentibus et urbibus deuictis iugum imposuerunt; in quibus  quinque urbes [203 1Kb] nobilissimas in ripa Reni [204 1Kb] fluminis constitutas [205 1Kb] , hoc est Basileam, Argentinam, Wangiam  , Mogonciam [206 1Kb] , Coloniam, cum populis suis [207 1Kb] , subiugauerunt; a quibus et plurimum  uectigal annualiter accipere et eo longe lateque dominari cepere  .

6 [208 1Kb] . Post multos uero annos he quinque urbes libertatem sibi [209 1Kb] propriam uendicare cupientes, rebellauerunt, et censum debitum triginta annis continuis persoluere noluerunt. Set grando de celo ueniens cum maximo agrorum et uinearum detrimento eas [210 1Kb] populabatur [211 1Kb] . Hinc rumor et timor magnus increuit ciuibus illis, putantibus hanc tempestatem grandinis a diis Trebirorum [212 1Kb] sibi propter retentum [213 1Kb] uectigal inferri. Et idcirco inito consilio censum triginta annorum collectum [214 1Kb] Treberis retulerunt, et deinceps se persoluturos quotannis [215 1Kb] fideliter [216 1Kb] spoponderunt. Tunc  Treberenses statuam preciosi [217 1Kb] marmoris erexerunt, et super eam  Iouem [218 1Kb] , scutulam [219 1Kb] auream duorum pedum latitudinis in manu tenentem, hoc uerborum ordine caraxatam [220 1Kb] : Ioui uindici [221 1Kb] Trebirorum ex censu quinque urbium Reni per tria decennia denegato, set celesti igne et terrore extorto placabile holocaustum [222 1Kb] . Item [223 1Kb] :

Ignibus haut [224 1Kb] mixtus, adolet tymiamata [225 1Kb] discus. Hoc [226 1Kb] arte mechanica factum erat, ut, thure [227 1Kb] uel alia qualibet odorifera [228 1Kb] specie scutelle iniecta, sine [229 1Kb] igne [230 1Kb] fumum odoriferum flagrans exhiberet, nec tamen species ipsa in aliquo [231 1Kb] minuta [232 1Kb] deficeret. In urbe etiam Lingonis, ad quam usque [233 1Kb] suam potestatem extenderant [234 1Kb] , super portam in lapide scribi fecerunt [235 1Kb] : Huc usque iura Trebirorum. Cum Remensibus [236 1Kb] fedus et amicitiam  iniere, propter quod Remenses portam construxerunt [237 1Kb] eamque Trebericam [238 1Kb] appellauerunt.

7 [239 1Kb] . Treberi et Remenses principales sunt in Gallia [240 1Kb] . Gallia [241 1Kb] trifaria [242 1Kb] diuiditur, Galliam [243 1Kb]  comatam, bracatam [244 1Kb] et togatam  . Gallia comata postea dicta [245 1Kb] est Gallia [246 1Kb] Belgica [247 1Kb] a Belgio [248 1Kb]  Trebirorum duce [249 1Kb] ; a [250 1Kb] cuius nomine Treberis dicitur Belgis [251 1Kb]  , qui alio nomine dicitur Oleuia. Cum quo etiam [252 1Kb] Belgio [253 1Kb] portio maxima Gallorum [254 1Kb] in Greciam transiuit hoc modo.  Namque  Galli [255 1Kb] cum tanta habundarent multitudine, ut eos non caperent terre que genuerant [256 1Kb] , trecenta [257 1Kb] milia hominum ad sedes nouas querendas emiserunt. Ex his portio in Italia [258 1Kb] consedit, que sedibus propriis [259 1Kb] Tuscos expulit, et ciuitates has, Mediolanum, Ariminum  , Comum [260 1Kb] , Brixiam [261 1Kb] , ueronam, Pergamum, Tridentum [262 1Kb] uincentiamque condidit; et portio Illiricos  sinus ducibus auibus---nam auguriandi [263 1Kb] studio Galli preter ceteros callent---per strages barbarorum penetrauit, et in Pannonia consedit; gens aspera, audax et [264 1Kb] bellicosa, que prima post Herculem, cui res ea uirtutis ammirationem et inmortalitatis fidem dedit, Alpium inuicta iuga et frigore intractabilia [265 1Kb] loca transcendit [266 1Kb] ; ibique [267 1Kb] domitis Pannoniis, per multos annos [268 1Kb] cum finitimis uaria bella gesserunt. Hortante deinde successu, diuisis [269 1Kb] agminibus, alii Greciam, alii Macedoniam, omnia prosternentes ferro, petiuere, tantusque terror Gallici nominis erat, ut etiam reges [270 1Kb] non lacessiti pacem ultro [271 1Kb] ingenti pecunia mercarentur. Solus rex Macedonie Ptolomeus [272 1Kb] aduentum Gallorum intrepidus audiuit, hisque [273 1Kb] cum paucis et  incompositis, furiis parricidiorum [274 1Kb] agitatus occurrit. Igitur Galli duce Belgio ad temptandos Macedonum [275 1Kb] animos legatos ad Ptolomeum [276 1Kb] mittunt, offerentes pacem, si emere uelint. Set Ptolomeus inter suos belli metu pacem [277 1Kb] Gallos petere gloriatus est, nec minus ferociter se legatis quam inter inimicos [278 1Kb] iactauit [279 1Kb] , aliter se [280 1Kb] pacem datu rum negando, nisi principes suos [281 1Kb] obsides dederint  et arma tradiderint; non enim se fidem [282 1Kb] nisi inhermibus [283 1Kb] habiturum [284 1Kb] . Renunciata legatione, risere Galli, undique acclamantes, breui sensurum, sibi an illi consulentes [285 1Kb] pacem obtulerint. Interiectis diebus prelium conseritur; uicti Macedones ceduntur, Ptolomeus multis uulneribus saucius [286 1Kb] capitur, caput eius amputatum et lancea [287 1Kb] fixum tota acie [288 1Kb] ad terrorem hostium circumfertur. Paucos ex Macedonibus fuga seruauit, ceteri aut capti aut occisi [289 1Kb] . Tante [290 1Kb] fecunditatis ea tempestate Gallorum fuit iuuentus, ut Asiam omnem uelut examine aliquo [291 1Kb] inplerent. Denique neque reges Orientis sine mercennario Gallorum exercitu ulla bella gesserunt, neque pulsi regno ad alios quam ad Gallos confugerunt [292 1Kb] . Tantus terror Gallici nominis  et armorum inuicta felicitas erat [293 1Kb] , ut aliter neque magestatem [294 1Kb] suam tutam, neque amissam recuperare se posse sine Gallica uirtute arbitrarentur [295 1Kb] . Itaque in auxilium a rege Bithinie uocati, regnum cum eo parta uictoria diuiserunt, eamque regionem ex Gallis et Grecis composito nomine Gallo-Greciam cognominauerunt. Ibi  exercitus Trebirorum pars in patriam [296 1Kb] remissa, et pars que remansit [297 1Kb] Gallicum genus procreauit, et [298 1Kb] duas linguas deinceps in usu habuit, id est [299 1Kb] Gallicam et Grecam. Denique Galathe [300 1Kb] , qui ex Gallo-Grecis [301 1Kb] orti sunt, excepto  sermone Greco, quo omnis Oriens loquitur, eandem pene proprietatem sermonis [302 1Kb] habent quam Treberi; nec refert si aliqua  exinde corruerint, cum et [303 1Kb] Afri [304 1Kb] Fenicum [305 1Kb] linguam nonnulla [306 1Kb] parte mutauerint, et Latinitas ipsa et regionibus cottidie mutetur et tempore.

8 [307 1Kb] . Igitur Trebirorum dominatus longe lateque dilatatus usque ad tempora [308 1Kb] Romanorum mansit inuiolatus. Deinde etiam cum Romani totum [309 1Kb] orbem armis et prudentia [310 1Kb] domuissent amicitias [311 1Kb] cum Treberibus [312 1Kb] et fedus firmissimum iniere, et  hanc urbem, propter antiquam nobilitatem et ciuium [313 1Kb] sibi quodammodo parem dignitatem [314 1Kb] , secundam Romam  appellauere. Tunc etiam Treberi Romana iura et leges habere ceperunt, quas usque in hodiernum diem [315 1Kb] tenere [316 1Kb] noscuntur  . Hisdem [317 1Kb]  temporibus uenit ad [318 1Kb] Treberim [319 1Kb] Arimaspes [320 1Kb] urbis Rome senator et rector, uolens auditam sepius [321 1Kb] de Treberibus uirtutum eminentiam ipsa suimet melius [322 1Kb] experiri sententia. Cui Treberi idem [323 1Kb] quod in Romana urbe administrauerat rectoris officium commisere, et egregium uirum tanta liberalitate et amicitia fouere, ut nequaquam ulterius [324 1Kb] cuperet [325 1Kb] ad patriam remeare. Adhuc autem [326 1Kb] eo Romanum ius regente, contigit quendam [327 1Kb] nomine Epten reum  ab ipso Arimaspe [328 1Kb] capite condempnari. Qui iudicium fugiens, hac et illac [329 1Kb] incertus uagabatur et [330 1Kb] profugus. Hic ergo [331 1Kb] ubi [332 1Kb] fama uolante [333 1Kb] cognouit, qualibus honoribus Arimaspes [334 1Kb] in Treberis floreret, inuidit, et mortem sibi olim ab ipso [335 1Kb] destinatam ulcisci desiderans, Treberim uenit; ubi se nemine cognoscente et ob hoc nichil [336 1Kb] in se sinistri suspicante, tandem post multas [insidias [337 1Kb] ] Arimaspem inuentum occidit. Qui sentiens hoc se [338 1Kb] uulnere mortem non posse effugere, in porta Martia se rogauit sepeliri et hoc [339 1Kb] epitaphium [340 1Kb] ad gratiam  [341 1Kb] Trebirorum, sepulcro suo super [342 1Kb] inscribi [343 1Kb] :

Exul Arimaspes hac Martis [344 1Kb] in arce quiesco
   Belgica [345 1Kb] ; Roma mei non [346 1Kb] mea digna [347 1Kb] fuit.
Iure bono, meritorum nobilitate, triumphis
   Dii [348 1Kb] tueantur, ei [349 1Kb] par nisi Roma nichil.
uulneror, Epte reo, consul primusque senatus [350 1Kb] .
   Hic gaudete [351 1Kb] mei, sic meruisse mori.

9 [352 1Kb] . Anno  uero [353 1Kb] ante incarnationem Domini quinquagesimo cum Iulius Cesar  ad Gallias de Roma fuisset [354 1Kb] missus, Treberi, quorum in Gallos [355 1Kb] opinio est [356 1Kb] uirtutis [357 1Kb] singularis, auxilium equitum Cesari miserunt; set cum apud [358 1Kb] Attrabatas [359 1Kb] et uiromandos [360 1Kb] pugnandum [361 1Kb] foret, et  uiderent Romanorum castra multitudine hostium compleri [362 1Kb] , legiones premi et pene circumuentas teneri, calones [363 1Kb] , equites, funditores Numidas [364 1Kb] diuersos [365 1Kb] dissipatosque in [366 1Kb] omnes partes fugere uidissent, desperatis Romanis [367 1Kb] , domum contendere [368 1Kb] uoluerunt, Romanos pulsos superatosque, castris impedimentisque eorum hostes potitos [369 1Kb] , ciuitati renunciauerunt. Deinde inito [370 1Kb] consilio, neque ad concilia [371 1Kb] Cesaris ueniebant, neque imperio Romanorum parere uolebant [372 1Kb] , Germanosque Transrenanos [373 1Kb] contra Romanos [374 1Kb] sollicitare ceperunt.  Hac de causa Cesar cum legionibus quatuor [375 1Kb] et equitibus octingentis in fines Trebirorum [376 1Kb] profectus est. Hec [377 1Kb] ciuitas longe plurimum totius Gallie equitatu ualebat, magnasque copias peditum habebat, Renum, ut supra  docuimus, tangens. In ea duo de principatu contendebant, Induciomarus [378 1Kb] et Cingetorix [379 1Kb] . Ex quibus alter [380 1Kb] , simul atque [381 1Kb] de Cesaris legionumque [382 1Kb] aduentu [383 1Kb] cognitum est, ad eum uenit, se suosque omnes in officio futuros confirmat, neque ab amicitia publice rei [384 1Kb] defecturos confirmauit [385 1Kb] , queque [386 1Kb] in Treberis geruntur ostendit. At [387 1Kb] Induciomarus [388 1Kb] equitatum peditatumque [389 1Kb] cogere [390 1Kb] , eisque qui per etatem in armis esse non poterant in siluam Arduennam [391 1Kb] abditis, que ingenti magnitudine  per medios fines Trebirorum a flumine Reno [392 1Kb] ad initium [393 1Kb] Remorum pertinet [394 1Kb] , [que silua tocius Gallie maxima est et add. B. C.] bellum parare instituit. Et [395 1Kb] posteaquam nonnulli principes ex ea ciuitate, et [396 1Kb] auctoritate [397 1Kb] Cingetorigis [398 1Kb] adducti, et aduentu Romani exercitus perterriti, ad Cesarem uenerunt, et de suis priuatis rebus [399 1Kb] ab eo petere ceperunt, sue [400 1Kb] ciuitati consulere non possent: Induciomarus [401 1Kb] ueritus ne ab omnibus desereretur [402 1Kb] , legatos ad Cesarem mittit, sese a suis idcirco [403 1Kb] discedere atque ad eum uenire noluisse, quo facilius ciuitatem [404 1Kb] in officio contineret [405 1Kb] , ne omnis nobilitatis discessu plebs propter inprudentiam laberetur. Itaque ciuitatem in sua potestate  esse [406 1Kb] , seque, si Cesar permitteret, ad eum in castra uenturum ciuitatisque fortunas eius fidei permissurum [407 1Kb] . Cesar etsi intellegebat [408 1Kb] , qua de causa ea [409 1Kb] dicebantur, queque eum res ab [410 1Kb] instituto consilio deterreret [411 1Kb] , tamen, ne estatem  in Treberis [412 1Kb] consumere cogeretur, omnibus rebus ad Brittannicum [413 1Kb] bellum comparatis [414 1Kb] , Induciomarum ad se cum ducentis obsidibus uenire iussit. His adductis, filiis [415 1Kb] propinquisque [416 1Kb] eius omnibus, quos Cesar nominatim euocauerat, consolatus [417 1Kb] Induciomarum [418 1Kb] hortatusque [419 1Kb] est ut in officio maneret [420 1Kb] . Nichil tamen egit [421 1Kb] ; sed [422 1Kb] principibus Trebirorum ad se conuocatis, eos singillatim Cingetorigi [423 1Kb] reconciliauit; quod cum merito eius [424 1Kb] ab [425 1Kb] se fieri intelligebat, tamen magni [426 1Kb] interesse arbitrabatur, eius [427 1Kb] auctoritatem et inter suos quam [428 1Kb] plurimum ualere, cuius egregiam uoluntatem in se perspexisset [429 1Kb] . Id grauiter [430 1Kb] tulit Induciomarus, suam gratiam inter suos minui, et qui iam ante [431 1Kb] inimico animo in Romanos fuisset  [432 1Kb] , multo grauius hoc dolore [433 1Kb] exarsit.  [434 1Kb] Bello [435 1Kb] Brittannico confecto, cum frumentum [436 1Kb] Gallie propter siccitates angustius [437 1Kb] prouenisset, coactus est Cesar [438 1Kb] aliter ac [439 1Kb] superioribus annis exercitum [440 1Kb] in hibernis [441 1Kb] collocare, legionesque in plures ciuitates [442 1Kb] distribuere. Ex quibus unam cum Tito Labieno in confinio Trebirorum et Remorum hiemare iussit, alteram cum Titurio Sabino et Cotta [443 1Kb] in Eburonas, quorum pars maxima est inter [444 1Kb] Renum et Mosam sub [445 1Kb] imperio Ambiorigis, ad hiemandum misit. Induciomarus missis nunciis inpulit [446 1Kb] Ambiorigem, ut legiones [447 1Kb] cum legatis in suis finibus [448 1Kb] hiemantes occideret . Quas cum Ambiorix [449 1Kb] ,  insidiis circumuentos [450 1Kb] funditus interfecisset, Induciomarus  , magnas armatorum [451 1Kb] copias habens, postquam etiam de consensu [452 1Kb] totius Gallie certior [453 1Kb] factus est, Labienum legatum legionemque cui his [454 1Kb] preerat, quod facile factu [455 1Kb]  arbitrabatur, delere statuit, ac deinde Eburonibus Neruisque [456 1Kb] coniunctus [457 1Kb] ad opprimendum Cesarem pergere .  Labienus, interitu Sabini, cede [458 1Kb] cohortium [459 1Kb] cognita, cum omnes ad eum Trebirorum copie [460 1Kb] conuenissent, ueritus, si ex hibernis fuge similem profectionem fecisset, hostium [461 1Kb] impetum sustinere non posset [462 1Kb] , presertim quos recenti [463 1Kb] uictoria efferri sciret, litteras Cesari mittit, quanto cum periculo legionem ex hibernis educturus esset; rem gestam in Eburonibus [464 1Kb] perscribit [465 1Kb] , docet omnes equitatus peditesque [466 1Kb] Trebirorum tribus milibus passuum longe [467 1Kb] a suis castris consedisse. Cesar mira celeritate uenit ad Neruios [468 1Kb] , ibi [469 1Kb] copias  Ambiorigis [470 1Kb] , Ciceronem legatum cum legione secunda delere meditantes, Ambiorige fugato [471 1Kb] , celeriter superauit [472 1Kb] , eaque de [473 1Kb] uictoria uelocissimum nuncium Labieno [474 1Kb] misit. Hac fama ad Trebiros perlata, Induciomarus, qui [475 1Kb] postero [476 1Kb] die castra Labieni [477 1Kb] oppugnare decreuerat, noctu profugit [478 1Kb] , omnesque copias in Trebiros reduxit. Deinde totius sequentis [479 1Kb] hiemis [480 1Kb] nullum [481 1Kb] tempus intermiserunt, quin trans Renum legatos mitterent [482 1Kb] ciuitates sollicitarent, pecunias pollicitarentur [483 1Kb] , magna [484 1Kb] parte exercitus Romani [485 1Kb] interfecta, minorem superesse dicerent [486 1Kb] . Neque [487 1Kb] tamen ulli ciuitati Germanorum, persuaderi potuit ut Renum [488 1Kb] transiret, cum se hiis [489 1Kb] expertos esse dicerent Ariouisti [490 1Kb] bello, non esse amplius  [491 1Kb] fortunam temptandam. Hac spe lapsus Induciomarus, nichilominus copias cogere [492 1Kb] , exercere [493 1Kb] , a finitimis equos parare [494 1Kb] , exules dampnatosque [495 1Kb] , tota Gallia magnis premiis ad se allicere [496 1Kb] cepit; ac tantam [497 1Kb] sibi iam his rebus in Galliam  [498 1Kb] auctoritatem comparauerat, ut undique [499 1Kb] ad eum legationes concurrerent, gratiam amicitiamque [500 1Kb] publice priuatimque [501 1Kb] peterent. Ubi intellexit ultro ad se ueniri [502 1Kb] , altera [503 1Kb] ex parte Senones Carnotesque [504 1Kb] conscientiam facinoris [505 1Kb] instigare, altera Neruios Attuaticosque [506 1Kb] bellum Romanis parare, neque sibi uoluntariorum copias defore, si ex [507 1Kb] finibus suis [508 1Kb] progredi cepisset, armatum concilium [509 1Kb] indicit. Hoc [510 1Kb] more Gallorum est [511 1Kb] inicium belli, quod communi lege omnes puberes armati conuenire coguntur; qui ex his nouissimus uenit [512 1Kb] , in conspectu multitudinis omnibus [513 1Kb] cruciatibus afflictus necatur. In eo concilio [514 1Kb] Cingetorigem [515 1Kb] , alterius [516 1Kb] principem factionis [517 1Kb] , generum suum, quem supra demonstrauimus Cesaris  fidem secutum [518 1Kb] ab eo non cessisse, hostem iudicandum curat, bona eius publicat. His rebus confectis, in concilio pronunciat, accersitum se a [519 1Kb] Senonibus et Carnotibus aliisque compluribus [520 1Kb] Gallie ciuitatibus, hoc iter [521 1Kb] facturum per fines Remorum eorumque [522 1Kb] populaturum [523 1Kb] [agros [524 1Kb] ], ac priusquam id faciat, castra Labieni oppugnaturum; que fieri uelit precipit [525 1Kb] . Labienus [526 1Kb] cum et [527 1Kb] loci natura et manu munitissimis [528 1Kb] castris sese teneret, de suo ac legionis periculo nichil timebat; ne [529 1Kb] quam [530 1Kb] occasionem rei bene [531 1Kb] gerende dimitteret, cogitabat. Itaque a Cingetorige atque eius [532 1Kb] propinquis oratione [533 1Kb] Induciomari cognita [534 1Kb] quam in concilio habuit, circummittit [535 1Kb] ad [536 1Kb] finitimas ciuitates equitesque [537 1Kb] undique euocat [538 1Kb] ;  his certum diem [539 1Kb] conueniendi dicit. Interim prope cottidie cum omni equitatu Induciomarus sub castris eius uagabatur, alias ut situm castrorum cognosceret, alias colloquendi [540 1Kb] aut [541 1Kb] territandi [542 1Kb] causa Equites plerumque omnes [543 1Kb] tela [544 1Kb] intra uallum  coniiciebant. Labienus suos intra munitiones [545 1Kb] continebat, timorisque opinionem quibuscumque poterat rebus augebat. Cum maiore in dies contemptione [546 1Kb] Induciomarus accederet [547 1Kb] , nocte una intromissis equitibus omnium finitimarum ciuitatum quos accersiendos curauerat, tanta [548 1Kb] diligentia omnes suos custodiis [549 1Kb] intra [550 1Kb] castra continuit, ut ea res nulla ratione enunciari aut ad Trebiros perferri posset. Interim Induciomarus ex consuetudine cottidiana ad castra accedit, atque ibi magnam partem [551 1Kb] diei consumit. Equites tela coniiciunt et magna contumelia uerborum Romanos ad pugnam euocant. Nullo a [552 1Kb] Romanis responso dato, ubi uisum est, sub uesperum [553 1Kb] dispersi ac dissipati [554 1Kb] discedunt. Subito Labienus duabus portis omnem equitatum  emittit, precipit [555 1Kb] atque interdicit, perterritis hostibus atque [556 1Kb] coniectis [557 1Kb] ---quod fore [558 1Kb] , sicut accidit, uidebat---omnes unum petant, neu [559 1Kb] quisquam alium prius [560 1Kb] uulneret, quam illum interfectum uideret; quod mora reliquorum spacium nactum [561 1Kb] illum effugere nolebat; magna proponit hiis qui occiderint [562 1Kb] premia, submittit [563 1Kb] equitibus cohortes subsidio. Comprobat hominis consilium fortuna, et cum unum omnes [564 1Kb] peterent, in ipso fluminis uado deprehensus [565 1Kb] Induciomarus interficitur, caputque [566 1Kb] eius refertur [567 1Kb] in [568 1Kb] castra. Redeuntes equites [569 1Kb] quos possunt consectantur et occidunt. Hac re cognita, omnes Eburonum et Neruiorum que conuenerant copie discedunt, pauloque habuit post id factum Cesar Galliam quietiorem.

 10. [570 1Kb]  Interfecto [571 1Kb] Induciomaro, ad eius propinquos ad Treberim [572 1Kb] imperium [573 1Kb] defertur. Illi finitimos Germanos sollicitare [574 1Kb] et pecuniam polliceri non desistunt. Cum a proximis inpetrare non possent, ulteriores temptant. Inuentis [575 1Kb] nonnullis ciuitatibus, iureiurando inter se confirmant [576 1Kb] , obsidibusque [577 1Kb] et de pecunia  [578 1Kb] cauent, Ambiorigem sibi societate et federe adiungunt.  Quibus cognitis, Cesar concilio habito, cum reliqui [579 1Kb] preter Senones et Carnotas [580 1Kb] Trebirosque uenissent, totus et mente et animo in bellum Trebirorum et Ambiorigis [581 1Kb] succensus [582 1Kb] , cum Senonibus Carnotisque paciscitur [583 1Kb] , acceptis eorum obsidibus. Erant Menapi propinqui Eburonum [584 1Kb] finibus, perpetuis paludibus siluisque [585 1Kb] muniti, qui [586 1Kb] uni [587 1Kb] ex Gallia de pace ad Cesarem [588 1Kb] non miserant. Cum [589 1Kb] hiis erat hospitium Ambiorigis [590 1Kb] ; item per Trebiros in amicitiam Germanorum peruenerant. Hec prius Ambiorigi et Treberis detrahenda auxilia existimabat [591 1Kb] , quam ipsos bello lacesseret [592 1Kb] . Hoc inito consilio, totius exercitus impedimenta [593 1Kb] ad Labienum  in Trebiros mittit, duasque ad eum [594 1Kb] legiones [595 1Kb] proficisci iubet, ipse cum legionibus [596 1Kb] expeditis quinque in Menapios proficiscitur. Illi, nulla [597 1Kb] coacta manu, loci presidio freti, in siluas paludesque confugiunt, suaque eodem conferunt. Cesar partitis copiis cum Fabio [598 1Kb] et M. [599 1Kb] Crasso questore, celeriter effectis pontibus [600 1Kb] , adit [601 1Kb] tripertito [602 1Kb] , edificia uicosque incendit, magno pecoris [603 1Kb] atque hominum numero potitur. Quibus rebus coacti Menapi, legatos ad eum pacis petende causa mittunt; ille obsidibus acceptis [604 1Kb] hostium se in [605 1Kb] numero eos habiturum [606 1Kb] confirmat [607 1Kb] , si aut Ambiorigem [608 1Kb] aut Trebiros aut eorum legatos finibus suis accepissent. His rebus confirmatis, Connium [609 1Kb] Attrabatem cum [610 1Kb] equitatu custodis [611 1Kb] loco in Menapis  relinquit [612 1Kb] . Inter [613 1Kb] hec Trebiri [614 1Kb] , magnis coactis [615 1Kb] peditatus equitatusque copiis, Labienum cum una [616 1Kb] legione, qui in eorum finibus hiemabat [617 1Kb] , adoriri [618 1Kb] parabant; iamque ab eo non longius uia bidui aberant, cum duas uenisse [619 1Kb] legiones missu [620 1Kb] Cesaris cognoscunt. Positis castris a milibus [621 1Kb] passuum 15, auxilia Germanorum expectare  constituunt. Labienus [622 1Kb] , cognito hostium consilio [623 1Kb] , sperans temeritate eorum aliquam fore dimicandi facultatem, quinque cohortibus presidio impedimentis relicto, cum uiginti quinque [624 1Kb] cohortibus, magno equitatu contra Trebiros [625 1Kb] proficiscitur, et mille passuum relicto [626 1Kb] spatio castra communit [627 1Kb] . Erat [628 1Kb] inter eos et Labienum difficili transitu flumen ripisque preruptis. Hoc neque ipse [629 1Kb] transire in animo [630 1Kb] habebat, neque Trebiros transituros [631 1Kb] existimabat. Augebatur auxiliorum [632 1Kb] cottidie spes Treberis. Labienus loquitur in consilio [633 1Kb] palam, quoniam Germani appropinquare [634 1Kb] dicantur [635 1Kb] , sese [636 1Kb] suas exercitusque fortunas in dubium non [637 1Kb] deuocaturum, et postero [638 1Kb] die prima luce castra moturum. Celeriter hec ad Trebiros deferuntur, et  ex magno suorum equitatus numero nonnullos [639 1Kb] Gallicis rebus fauere natura cogebat. Labienus nocte tribunis militum [640 1Kb] primisque ordinibus coactis, quid sit [641 1Kb] sui consilii proponit, et quo facilius det [642 1Kb] hostibus timoris [643 1Kb] suspitionem, maiore [644 1Kb] strepitu et tumultu quam publice rei [645 1Kb] fert consuetudo, castra moueri iubet. His [646 1Kb] rebus fuge [647 1Kb] similem profectionem efficit [648 1Kb] . Hec quoque per exploratores ante lucem ad Trebiros deferuntur. uix agmen nouissimum extra munitiones [649 1Kb] processerat [650 1Kb] , cum Galli cohortati inter se, ne [651 1Kb] speratam predam ex manibus dimitterent; longum esse, perterritis Romanis [652 1Kb] , Germanos expectare, neque suam pati dignitatem, ut tantis copiis tam exiguam manum presertim fugientem atque [653 1Kb] impeditam adoriri non  audeant. Flumen transire et in loco iniquo [654 1Kb] bellum committere non dubitant [655 1Kb] . Quod fore suspicatus Labienus, ut omnes citra flumen eliceret, eadem usus simulatione itineris, placide progrediebatur [656 1Kb] . Tum [657 1Kb] premissis [658 1Kb] paululum impedimentis atque in tumulo quodam [659 1Kb] collocatis, cohortatus milites, simul signa ad Gallos conuerti aciemque dirigi iubet. Paucis turmis [660 1Kb] presidio [661 1Kb] ad impedimenta dimissis, reliquos equites ad latera disponit. Romani celeriter clamore sublato, pila [662 1Kb] in  Trebiros mittunt. Illi ubi preter [663 1Kb] spem quos fugere credebant infestis signis ad se ire [664 1Kb] uidere, impetum modo ferre non potuerunt, ac primo concursu in fugam coniecti [665 1Kb] , proximas siluas petierunt. Quos Labienus equitatu consectatus [666 1Kb] , magno numero interfecto, compluribus captis, paucis post diebus ciuitatem recepit. Nam Germani qui auxilio uenerant, percepta [667 1Kb] Trebirorum fuga, sese domum [668 1Kb] contulerunt. Cum hiis Induciomari propinqui, qui [669 1Kb] defectionis [670 1Kb] auctores fuerant [671 1Kb] , comitati eos ex ciuitate [672 1Kb] excesserunt [673 1Kb] . Cingetorigi [674 1Kb] , quem ab initio permansisse in [675 1Kb] officio demonstrauimus, principatus atque imperium [676 1Kb] est traditum. Cesar [677 1Kb] uero postquam ex Menapiis in Trebiros [678 1Kb] uenit, duabus de [679 1Kb] causis Renum transire  uoluit. Quarum [680 1Kb] erat [681 1Kb] altera, quod contra se auxilia Treberis miserant [682 1Kb] , altera ne Ambiorix receptum [683 1Kb] ad eos haberet. Firmo in Treberis [684 1Kb] presidio ad pontem relicto, ne quis ab [685 1Kb] his subito motus oriretur, cum reliquis copiis contra Sueuos, qui auxilia Treberis miserant, Renum transiuit.

11.  Non alienum uidetur esse, de moribus Trebirorum  uel Gallorum proponere, quibus uidelicet moribus ex parte fedus est lesum, quod cum Romanis habuerant [686 1Kb] . In Treberis [687 1Kb]  non solum in omnibus pagis et partibus, sed [688 1Kb] pene etiam [689 1Kb] in singulis domibus [690 1Kb] factiones, eorumque [691 1Kb] factionum principes fuerunt, qui summam [692 1Kb] auctoritatem eorum iudicio habebant. Quorum ad arbitrium iudiciumque [693 1Kb] summa omnium rerum  consiliorumque [694 1Kb] rediebat [695 1Kb] , idque eius rei [696 1Kb] causa antiquitus institutum [697 1Kb] , ne quis [698 1Kb] ex plebe contra potentiorem auxilii [699 1Kb] egeret. Suos enim quisque opprimi et circumueniri [700 1Kb] non patitur. Neque enim aliter [701 1Kb] si faciant, ullam [702 1Kb] inter suos habent [703 1Kb] auctoritatem. Hec eadem ratio [704 1Kb] est in summa totius Gallie . Namque hec ciuitas ideo detrimentum sustinuit, quia alterius factionis erat Induciomarus, alterius Cingetorix [705 1Kb] . In [706 1Kb] ea [707 1Kb] sicut et in omni Gallia eorum hominum qui in  aliquo numero [708 1Kb] et honore [709 1Kb] censentur genera erant duo. Nam plebes [710 1Kb] pene seruorum habebatur loco, que [711 1Kb] per se nichil audebat [712 1Kb] , nulli adhibebatur consilio. Plerique cum ere alieno aut magnitudine tributorum aut iniuria potentiorum premebantur, in seruitutem se dicabant nobilibus. In hos omnia iura que domini in seruos. Sed de [713 1Kb] hiis duobus generibus alterum erat driuidum [714 1Kb] [id est philosophorum add., B. C.], alterum [715 1Kb] equitum. Illi rebus diuinis [716 1Kb] intererant, sacrificia publica ac [717 1Kb] priuata procurabant, religionem [718 1Kb] interpretabantur. Ad hos magnus adolescentium numerus discipline causa concurrebat, magnoque hii erant [719 1Kb] apud eos honore. Nam [720 1Kb] fere de omnibus controuersiis publicis priuatisque constituebant, et si quod  facinus admissum, si cedes facta, si de hereditate, de [721 1Kb] finibus controuersia erat, idem decernebant [722 1Kb] , premia penasque constituebant. Si qui [723 1Kb] aut priuati [724 1Kb] aut populus eorum decreto non obediebat [725 1Kb] , interdicebant. Hec pena apud eos grauissima [726 1Kb] . Quibus [727 1Kb] interdictum erat, in numero impiorum ac sceleratorum habebantur; ab his omnes [728 1Kb] decedebant [729 1Kb] , aditum [730 1Kb] eorum sermonemque diffugiebant, ne quid ex communione [731 1Kb] incommodi [732 1Kb] acciperent. Neque his petentibus ius reddebatur, neque honos ullus communicabatur [733 1Kb] . Hiis autem omnibus driuidibus [734 1Kb] preerat unus, qui summam inter eos habebat auctoritatem. Hoc mortuo, si quis ex reliquis excelluit dignitate, successit, aut [735 1Kb] si  erant pares plures, suffragio driuidum allegebatur [736 1Kb] . Nonnumquam etiam armis de principatu contendebant. Hii certo tempore anni [737 1Kb] in finibus Carnotum, que regio totius Gallie media [738 1Kb] habetur [739 1Kb] , considebant [740 1Kb] in loco consecrato. Huc [741 1Kb] omnes undique qui controuersias habebant conueniebant, eorumque [742 1Kb] decretis iudiciisque parebant. Disciplina [743 1Kb] in Brittannia reperta [744 1Kb] atque inde in Galliam translata existimabatur [745 1Kb] . Et [746 1Kb] qui diligentius eam rem cognoscere uolebant, plerumque illo discendi causa profiscebantur.  Driuides a bello esse [747 1Kb] consuerunt, neque tributa umquam cum reliquis pendebant, militie uacationem omniumque [748 1Kb] rerum habebant [749 1Kb] immunitatem. Tantis excitati premiis, multi et sua [750 1Kb] sponte in disciplinam ueniebant, et a parentibus propinquisque mittebantur. Itaque annos nonnulli uicenos in disciplina permanebant; neque fas esse [751 1Kb] existimabant, eam litteris mandare, cum in reliquis rebus [752 1Kb] fere publicis priuatisque rationibus Grecis uterentur litteris. Id nobis duabus ex magnis causis [753 1Kb] instituisse [754 1Kb] uidentur, quod neque in uulgum [755 1Kb] disciplinam efferri [756 1Kb] uellent, neque eos [757 1Kb] qui discebant, litteris confisos, minus memorie studere; quod plerisque accidit, ut presidio litterarum diligentiam in perdiscendo [758 1Kb] ac  memoriam amittant. In primis hoc uolebant persuadere [759 1Kb] , non interire animas, set [760 1Kb] ab aliis post mortem transire ad alios, atque hoc ad uirtutem exercitari [761 1Kb] putabant, metu mortis neglecto. Multa preterea de sideribus [762 1Kb] atque eorum motu, de mundi ac terrarum magnitudine, de rerum [763 1Kb] natura, de ui ac [764 1Kb] potestate deorum disputabant, et iuuentuti tradebant.---Alterum genus erat equitum. Hii, cum erat usus, atque [765 1Kb] aliquod bellum accidit [766 1Kb] , quod ante Cesaris aduentum fere [767 1Kb] quotannis [768 1Kb] accidere solebat, uti aut ipsi iniurias inferrent aut [769 1Kb] illatas propulsarent, omnes in bello uersabantur; atque eorum, ut quisque [770 1Kb] erat genere et copiis amplissimus [771 1Kb] , ita plurimos circa  se ambactos [772 1Kb] clientesque habebat [773 1Kb] . Hanc unam gratiam potentiamque nouerunt.

12.  Natio erat omnis Gallorum adeo dedita [774 1Kb] religionibus, atque ob eam causam, quo [775 1Kb] erant affecti grauioribus morbis, quodque in periculis [776 1Kb] preliisque uersabantur, aut [777 1Kb] pro uictimis homines immolabant, aut se immolaturos uouebant [778 1Kb] ; ministrisque ad ea sacrificia driuidibus [779 1Kb] utebantur, quod pro uita hominis, nisi [780 1Kb] hominis uita [781 1Kb] redderetur, non posse aliter numen [782 1Kb] deorum immortalium placari arbitrabantur;  publiceque eius generis habebant [783 1Kb] instituta sacrificia. Alii magnitudine immani [784 1Kb] simulacra [785 1Kb] , quorum contexta [786 1Kb] uiminibus membra [787 1Kb] uiuis hominibus [788 1Kb] complebant, quibus [789 1Kb] succensis [790 1Kb] circumuenti flamma [791 1Kb] exanimabantur homines. Supplicia eorum qui in furto aut latrocinio aut aliqua noxa forent comprehensi [792 1Kb] gratiora diis immortalibus esse [793 1Kb] arbitrabantur. Set cum eius generis copia deficeret, etiam ad innocentium [794 1Kb] supplicia descendebant. Deum [795 1Kb] maxime Mercurium colebant. Huius erant plurima simulacra [796 1Kb] . Hunc omnium [797 1Kb] artium inuentorem ferebant, hunc uiarum atque itinerum ducem, hunc ad questus [798 1Kb] pecunie mercaturasque habere uim maximam arbitrabantur. Post hunc Apollinem et Martem et Iouem  et Mineruam [799 1Kb] . De hiis eandem quam relique gentes habebant [800 1Kb] opinionem, Apollinem morbos depellere, Mineruam operam [801 1Kb] atque sacrificiorum inicia tradere, Iouem imperium [802 1Kb] celeste tenere, Martem bella regere [803 1Kb] . Huic, cum bello dimicandum foret, ea que bello cepissent [804 1Kb] plerumque deuouebant, que superassent animalia capta [805 1Kb] immolabant, reliquas res [806 1Kb] in unum locum conferebant [807 1Kb] . Multis in ciuitatibus harum rerum extructos tumulos [808 1Kb] consecratis locis olim  et adhuc conspicari licebat [809 1Kb] . Neque [810 1Kb] sepe [811 1Kb] accidit, ut neglecta quispiam religione, aut capta occultare aut posita tollere auderet, grauissimumque [812 1Kb] supplicium ibi horum delictorum cum cruciatu constitutum erat. Treberi se [813 1Kb] sicut omnes [814 1Kb] Galli ab Dite patre [815 1Kb]  progeneratos [816 1Kb] predicabant, idque ex driuidibus [817 1Kb] proditum [818 1Kb] dicebant [819 1Kb] . Ob eam [820 1Kb] causam spacium omnis temporis non numero dierum set noctium finiebant; et dies natales et mensium et annorum inicia [821 1Kb] sic obseruabant [822 1Kb] , ut noctem dies subsequeretur. In reliquis uite institutis hoc  fere [823 1Kb] a reliquis gentibus differebant, quod suos [824 1Kb] liberos, nisi cum adoleuissent, ut munus militie sustinere possent, palam ad se uenire [825 1Kb] non patiebantur, filiumque puerili [826 1Kb] etate in publico in conspectu patris assistere turpe ducebant [827 1Kb] . uirique [828 1Kb] quantas pecunias [829 1Kb] ab uxoribus [830 1Kb] dotis nomine accepissent, tanta [831 1Kb] ex suis [832 1Kb] bonis, existimatione facta, cum dotibus communicabant, Huius omnis pecunie coniunctim [833 1Kb] ratio habebatur, fructusque seruabantur, ut cuius uita superauisset [834 1Kb] , ad eum pars utriusque [835 1Kb] cum fructu [836 1Kb] superiorum temporum perueniret. uiri in uxores sicut in [837 1Kb] liberos uite necisque habebant potestatem [838 1Kb] ; et cum pater familie illustriore loco natus decessit [839 1Kb] , eius propinqui conueniebant, et de morte si res  in suspitionem uenit, de uxoribus in seruilem modum questionem habebant, et si compertum est [840 1Kb] , igne atque [841 1Kb] omnibus tormentis excruciatas [842 1Kb] interficiebant. Funera erant pro cultu [843 1Kb] Gallorum magnifica et sumptuosa; omnia [844 1Kb] que uiuis cordi fuisse [845 1Kb] arbitrabantur inferebant, etiam animalia; ac [846 1Kb] paulo [847 1Kb] supra hanc memoriam serui clientes, quos ab his dilectos esse constabat, iustis [848 1Kb] confectis [849 1Kb] , una cremabantur. Habebant et [850 1Kb] hoc legibus sanctum [851 1Kb] : si quid de re publica [852 1Kb] a finitimis rumore accepissent, uti ad magistratum deferrent, neue [853 1Kb] cum alio [854 1Kb] aliquo communicarent, quod sepe homines [855 1Kb] temerarios atque inperitos falsis rumoribus terreri et [856 1Kb] ad facinus inpelli et de summis rebus consilium capere cognitum est.  Magistratus que [857 1Kb] uisa erant occultabant, que [858 1Kb] esse utilia iudicassent multitudini prodebant; de re publica nisi [859 1Kb] per concilium loqui [860 1Kb] non [861 1Kb] concedebatur [862 1Kb] .

13. [863 1Kb] Cesar igitur [864 1Kb] , sicut supra diximus [865 1Kb]  , Cingetorigi [866 1Kb] principatum Trebirorum [867 1Kb]  concessit, ciuitati [* 1Kb] pristinam [868 1Kb] libertatem indulsit  ; ipse omni Gallia [869 1Kb] [** 2Kb] pacata, Romam redire 870 1Kb] disposuit. Sed cum intellexisset a Pompeio [871 1Kb] et senatu [872 1Kb] triumphum sibi [873 1Kb] ob inuidiam denegari, reuersus in Galliam, Germanos et Gallos in amicitiam sibi [874 1Kb] asciuit, et eorum auxilia magna [875 1Kb] accepit; cui et Trebiri nichilominus solacia [876 1Kb] contulere. Grata [877 1Kb] fuit Gallis hec belli administratio, uidelicet gaudentibus, ad Romam bellum [878 1Kb] referri, a qua sibi dudum per Cesarem fuit [879 1Kb] illatum. Qua multitudine fretus Cesar Pompeium [880 1Kb] et senatum Roma expulit, postea ad mortem cegit, Romanum regnum [881 1Kb] solus obtinuit, post aliquot [882 1Kb] annos a senatoribus occisus interiit. Huic [883 1Kb] successit Octauianus, eius [884 1Kb] ex sorore [885 1Kb]  nepos, qui Claudium Tiberium [886 1Kb] Neronem et Drusum priuignos suos misit ad Gallias [887 1Kb] rebellantes pacandas. Iste est Tiberius, qui post Augustum imperauit. Hic ergo cum Druso ad Renum in loco qui dicitur Bingis [888 1Kb] contra [889 1Kb] Gallos dimicauit. In quo conflictu Drusus occisus est. Tiberius [890 1Kb] post magnam Drusiani exercitus stragem tandem cruentissime uicit. Ceciderunt in eo prelio omnes copie Trebirorum [891 1Kb] ; Galli usque [892 1Kb] ad internitionem deleti sunt [*** 1Kb] . Drusus Mogonciam 893 1Kb] relatus [894 1Kb] est, ibique sepultus [**** 1Kb] . Igitur 895 1Kb] anno imperii Augusti [896 1Kb] Octauiani 42 [897 1Kb] , quo  firmissimam [898 1Kb] uerissimamque pacem ordinatione Dei [899 1Kb] idem Cesar composuerat, natus est Christus, cuius aduentui [900 1Kb] pax ista famulata est, in cuius ortu audientibus hominibus  [901 1Kb] exultantes angeli cecinerunt: Gloria in excelsis Deo et in terra pax hominibus bone uoluntatis. Cesare [902 1Kb] defuncto, Tiberius [903 1Kb] successit;  cuius imperii anno 15  . Christus, iam 30 [904 1Kb] annorum, a Iohanne baptizatus est [905 1Kb] . Deinde [906 1Kb] 12 apostolos [907 1Kb] elegit, et in eorum solacium 72 [908 1Kb] discipulos postea designauit. Postquam  uero Dominus noster [909 1Kb] passus, mortuus et sepultus, a mortuis resurrexit [910 1Kb] , et in celum ascendit, beatissimus [911 1Kb]  Petrus apostolus Antiocenam ecclesiam primam [912 1Kb] confessione [913 1Kb] christiani nominis super [914 1Kb] solidissimam petram fundauit, et [915 1Kb] Pontum et [916 1Kb] Galaciam, Cappadociam ac [917 1Kb] Bithiniam [918 1Kb] uerbo predicationis illustrauit [919 1Kb] .

 14. Anno [* 22Kb] uero 928 1Kb] dominice incarnationis 47 [929 1Kb] , regni autem Claudii Cesaris anno 4  , superna  prouisione ordinante Romam ingressus [930 1Kb] , salutarem cunctis credentibus fidem constantissima assertione predicauit eandemque potentissimis  signis [931 1Kb] atque [932 1Kb] uirtutibus comprobauit et eiusdem urbis pontificatum 25 annis strenuissime [933 1Kb] rexit. Fundata itaque et [934 1Kb] edificata Romane  urbis ecclesia supra [935 1Kb] firmissimam petram, que [936 1Kb] est Christus, fidelis nomine Petri, et cum iam per totam Italiam pulularent [937 1Kb] germina uite, tandem  Spiritus Sancti premonitus inspiratione, Germanie atque Gallie [938 1Kb] uerbum salutis inferre ordinauit. Ad hoc denique opus eligitur [939 1Kb] ex suis discipulis uir magnarum existens uirtutum Eucarius, qui in [940 1Kb] ordine [941 1Kb] 72 [942 1Kb] discipulorum Domini [943 1Kb] fuit tercius, ualerius [944 1Kb] et Maternus. Quorum  statim Eucarium episcopum ordinauit, ualerium diaconum, Maternum subdiaconum [945 1Kb] consecrauit. Quos statim in opus predicationis direxit aliosque [946 1Kb] cum eis idoneos uiros, Clementem, Mansuetum, Memmium [947 1Kb] aliosque plurimos. Qui  accepta benedictione magistri [948 1Kb] , ad Gallias  properarunt [949 1Kb] , et multos ad soliditatem sacre fidei signorum uirtute perduxerunt. Cumque in Elegiam [950 1Kb]  Aisacie [951 1Kb] peruenissent ibique populis [952 1Kb] uerbum ueritatis [953 1Kb] predicarent, unus  eorum nomine Maternus grauiter egrotare cepit, et crescente eadem infirmitatis molestia [954 1Kb] , non post [955 1Kb] multos dies uitam finiuit; cuius corpus cum gemitu et luctu terre commendans sanctus Eucarius, assumpto secum ualerio celeriter [956 1Kb] Romam rediit, cuncta [957 1Kb] que sibi acciderant in uia [958 1Kb] , flebiliter magistro narrauit per ordinem [959 1Kb] . Quem ille clementer [960 1Kb] consolatus, baculum suum [961 1Kb] ei [962 1Kb] tradidit, precipiens eundem baculum [963 1Kb] super corpus defuncti poni et in nomine Ihesu Christi ex suo precepto resuscitari. Ille uero ueloci cursu Elegiam  quadragesimo die  mortis eius [964 1Kb] peruenit, et corpus fratris effodiens, baculum superposuit; dumque [965 1Kb] uerba apostoli [966 1Kb] inplesset, statim Maternus [967 1Kb] uiuus et incolomis coram populi [968 1Kb] multitudine de tumulo surrexit. In quo loco christiani populi ecclesiam construxerunt, et ex eo quod ibi [969 1Kb]  acciderat nomen resurrectionis inposuerunt [970 1Kb] . Sanctus uero Eucarius postquam in Elegia multos ad fidem [971 1Kb] Christi inbuit, iam ad alia loca migrare disponens, ualedixit in Elegia fratribus, et cum ualerio et Materno profectus est; tandemque [972 1Kb] perfecto itinere Treberim peruenit [973 1Kb] .

 5. [1035 1Kb] Anno dominice incarnationis 54, regni  [1036 1Kb] autem Claudii Cesaris [1037 1Kb] 19 [1038 1Kb] , episcopatus uero [1039 1Kb] beati Petri apostoli [1040 1Kb] in Roma [1041 1Kb] anno [1042 1Kb] 8, sanctus [1043 1Kb] Eucarius, tercius in ordine 72orum discipulorum Domini [1044 1Kb] , cum sociis suis [1045 1Kb] ualerio et Materno ad predicandum Gallicis gentibus [1046 1Kb] demum Treberim [1047 1Kb] peruenit. [1048 1Kb] Cuius [1049 1Kb] infidelitatis [1050 1Kb] aciem deuincens, uere religionis arcem obtinuit et [1051 1Kb] eiusdem urbis [1052 1Kb] pontificatum 23 [1053 1Kb] annis tenuit [1054 1Kb] [*1 1Kb] . Sepultus est [1055 1Kb] in ecclesia beati [1056 1Kb] Iohannis euangeliste [1057 1Kb] , quam ipse ante portam [1058 1Kb] Mediam construxerat, et [1059 1Kb] in circuitu eius cimiterium benedixerat [1060 1Kb]  . Post  cuius obitum [1061 1Kb] beatus ualerius in ministerium sacerdotale successit, illudque [1062 1Kb] [1063 1Kb] per 15 annos sancte uiuendo et uerbum uite  predicando probatissime [1064 1Kb] rexit. Cuius predicationis tanta fuit instantia, ut iam tunc per Galliam et [1064 1Kb] Germaniam christiani paganos et numero superarent et religione [1065 1Kb] . Sepultus est et ipse in eadem ecclesia iuxta corpus sancti Eucarii [1066 1Kb] [*2 1Kb] . Post  cuius decessum [1067 1Kb] beatus [1068 1Kb] Maternus [1069 1Kb] pontificalem suscipiens apicem, 40 annis talentum  [1070 1Kb] sibi creditum fideliter multiplicauit. Hic Tungrenses [1071 1Kb] et Colonienses [1072 1Kb] ad fidem Christi conuertit, et his [1073 1Kb] tribus ciuitatibus pontificali iure [1074 1Kb] presedit, in quibus singulis fertur [1075 1Kb] paschali [1076 1Kb] die [1077 1Kb] diuinum officium celebrasse. In  hoc tempore fecerunt Treberi subterraneum uiniductum [1078 1Kb]  a Treberi usque [1079 1Kb] Coloniam per pagum Bedonis [1080 1Kb]  per quem magnam [1081 1Kb] copiam [1082 1Kb] uini Coloniensibus [1083 1Kb] amicitie causa misere. Hisdem [1084 1Kb] diebus uenit Treberim sanctus Nazarius predicans Christum [1085 1Kb] set a ciuitatis infelicissimo principe Cornelio Domiciano imperatori delatus [1086 1Kb] est  .

 16 [1087 1Kb] . Igitur  sanctus Maternus [1088 1Kb] apud [1089 1Kb] Coloniam [*1 1Kb] obiit senex [1090 1Kb] , anno dominice incarnationis 128 [1091 1Kb] . Cuius obitu Treberi comperto, mox Coloniam profecti sunt [1092 1Kb] , pastorem suum repetentes. Aderant et [1093 1Kb] Tungrenses, qui simul cum [1094 1Kb] Coloniis eum sibi retentare satagebant [1095 1Kb] . Certatum diu [1096 1Kb] ab utrisque [1097 1Kb] . Interim uenerandus  [1098 1Kb] quidam senex in urbe apparuit [1099 1Kb] , monens ciues, ut a lite desistentes suis parent [1100 1Kb] consiliis, et corpus pontificis in naui ponentes, deinde a litore fluctibus impellentes, quo Deus uelit [1101 1Kb] abire sinant [1102 1Kb] . Mira res! Mox ut angelus consuluerat [1103 1Kb] factum est [1104 1Kb] , nauis sacro honusta corpore [1105 1Kb] , nullo se regente nauclero, angelico remigio contra fluctus dirigitur, et [1106 1Kb] paruo hore spacio miliario confecto, in loco qui ex tristicia Coloniensium Roze [1107 1Kb]  tunc [1108 1Kb] uocatus est litore [1109 1Kb] applicatur. Tunc Treberi corpus sui pontificis a Deo sibi destinatum cum debita [1110 1Kb] gratiarum actione suscipientes Treberim reuexerunt, et in ecclesia [1111 1Kb] , non longe a corporibus sanctorum Eucarii et [1112 1Kb] ualerii honorabiliter sepulture tradiderunt [1113 1Kb] .

 Deinde [1114 1Kb]  Auspicius quidam [1115 1Kb] regimen [1116 1Kb] tenuit [1117 1Kb] . Dein [1118 1Kb] insignes per legitimas successiones, sanctitate et gratia pollentes, extiterunt [1119 1Kb] [*1 1Kb] Felix, Mansuetus, Clemens, Moyses, Martinus, Anastasius, Andreas 1120 1Kb] , Rusticus, Auctor [1121 1Kb] , Fauricius [1122 1Kb] . Fortunatus [1123 1Kb] [*2 1Kb] , Cassianus, Marcus, Nauitus, Marcellus, Metropolus, Seuerinus, Florentius, Martinus, Maximinus, ualentinus  ,  quorum 8 ultimi etiam Tungrensi ecclesie prefuisse noscuntur; qui omnes diuersis temporibus non solum in propria prouincia, set et [1124 1Kb] in extimis [1125 1Kb] et ultimis industres [1126 1Kb] et inlustres non solum confessione quin [1127 1Kb] et [1128 1Kb] martirio existentes [1129 1Kb] , regna etiam tirannorum uicerunt. Qui  uidelicet episcopi omnes [1130 1Kb] in ecclesia sancti Eucarii sepulti esse [1131 1Kb] creduntur. Quorum  autem imperatorum uel [1132 1Kb] consulum [1133 1Kb] claruerint [1134 1Kb] singuli [1135 1Kb] temporibus, quosque uita eorum habuerit [1136 1Kb] exitus, quotque [1137 1Kb] singuli annis amministrauerint [1138 1Kb] officium pontificatus, seu  quantum quisque ampliauerit [1139 1Kb] ecclesie sue reditus, quia  totius Gallie ab Hunis et Nortmannis [1140 1Kb] facta aboleuit [1141 1Kb] euersio, nec a nobis lectoris  cuiusquam [1142 1Kb] requirat exactio; cum et ante [1143 1Kb] diris 10 [1144 1Kb] persecutionibus, sub quibus uixere, eorum memoriam [1145 1Kb] fama scriptorum studio minus potuerit diuulgando perpetuare. Primus [1146 1Kb]  etenim christianos Nero [1147 1Kb] persecutus est, secundus Domicianus, tercius Traianus, quartus Marcus Antoninus [1148 1Kb] , quintus Seuerus Pertinax, sextus Maximinus, septimus Decius [1149 1Kb] , octauus ualerianus, nonus Aurelianus, decimus Diocletianus [1150 1Kb] cum Maximiano. Horum [1150* 1Kb] itaque [1151 1Kb] persecutionum temporibus predicti uiri Trebirorum presulatum nequaquam manifeste, set, sicut [1152 1Kb]  ait [1153 1Kb] apostolus, in solitudinibus et montibus [1154 1Kb] et speluncis et cauernis terre peregisse probantur; ut merito [1155 1Kb] eorum uita, tam feruente tunc [1156 1Kb] ubique persecutione quam postea exterminata sepius Trebirorum ciuitate, obliuioni tradita fuisse credatur [1157 1Kb] . Auxit hoc infortunium humani generis aduersarius. Postquam denique [1158 1Kb] inseparabilis [1159 1Kb] [Trinitas [1160 1Kb] ] tres euangelii sui operarios perpetim remunerandos, scilicet Eucarium ualerium [1161 1Kb] et Maternum, uocauit ad superos, Treberi [1162 1Kb] recte fidei credulitatem amiserunt et ad [1163 1Kb] pristinum paganismi [1164 1Kb] uomitum ex maxima parte redierunt.

 17. [1167 1Kb] Igitur [1168 1Kb] anno dominice [1169 1Kb] incarnationis 291. [1170 1Kb] Maximianus  imperator [1171 1Kb] cognomento [1172 1Kb] Herculius propter frequentes [1173 1Kb] Gallorum tumultus Thebeos [1174 1Kb] milites [1175 1Kb] ab Oriente  in auxilium accersiuit. Hi Thebei ab antistite Ierosolimitano fuerant baptizati, deinde a beato papa [1176 1Kb] Marcellino Romano, qualiter sub armis Romane [1177 1Kb] libertatis christianam innocentiam custodire deberent, instructi. Prelati sunt autem huic legioni duces duo, quorum unus Tyrsus [1178 1Kb] , alter Secundus [1179 1Kb] uocabatur, et [1180 1Kb] Mauricius eiusdem legionis primipilarius [1181 1Kb]  . Quorum  ordine et nomine Secundus apud [1182 1Kb] uictimilium [1183 1Kb] Italie castrum martirio uitam [1184 1Kb] finiuit, Mauricius uero [1185 1Kb] apud Agaunum [1186 1Kb] oppidum cum sociis suis [1187 1Kb] pro Christo [1188 1Kb] uictimatus occubuit. Tyrsus autem [* 1Kb] cum suis plurimis sociis et militibus in Treberim deuenit [1189 1Kb] , ibique in campo [1190 1Kb] Marcio castra posuit [1191 1Kb] . Ubi  ab eiusdem ciuitatis  christianissimis principibus [1192 1Kb] , christianitatis et pacis signa [1193 1Kb] in ipsis cognoscentibus, christianiter [1194 1Kb] et amice [1195 1Kb] , hospitaliter et honeste, summa que in Deo est ordinante hoc [1196 1Kb] caritate, recepti sunt. His ergo principibus dum causam [1197 1Kb] sue ab Oriente profectionis sueque ad hunc [1198 1Kb] locum peruentionis [1199 1Kb] flebiliter retulissent, eorumque consilium simul et auxilium humiliter [1200 1Kb] postulassent, flagranti [1201 1Kb] adeo [1202 1Kb] Sancti Spiritus ardore corda omnium [1203 1Kb] et ciuium et hospitum in Dei amore succensa sunt, ut ad [1204 1Kb] mortis magis pro Christi amore susceptionem quam ad [1205 1Kb] idolorum uenerationem uel [1206 1Kb] christianorum oppugnationem  [1207 1Kb] se animas prebere inuicem [1208 1Kb] exhortarentur.  uix dum [1209 1Kb] igitur [1210 1Kb] sancte exhortationis armis se inuicem munierant, cum ecce Rictiouarus [1211 1Kb] a Maximiano [1212 1Kb] imperatore Trebirorum [1213 1Kb]  prefectura donatus, eandem urbem cum [1214 1Kb] maximo militum agmine stipatus intrauit. Qui uocatos [1215 1Kb] ad se inprimis, quorum causa precipue uenerat [1216 1Kb] , Thebee legionis [1217 1Kb] christianos interrogauit, utrum et [1218 1Kb] ipsi Romanorum [1219 1Kb] deos adorare eorumque detractores armis uellent subiugare. Cui cum [1220 1Kb] dux legionis Tyrsus responderet se suosque [1221 1Kb] omnes et socios [1222 1Kb] et milites pro Christi amore malle mori quam huiusmodi [1223 1Kb] sacrilegio pollui, Rictiouarus, diffusis per totum campum militibus, omnes  precepit [1224 1Kb] interfici et corpora eorum feris auibusque [1225 1Kb] deuoranda relinqui.  Ex his innumeris tanta multitudo ad litus Moselle iuxta capitolium martirizata est, ut  sanguinis riuuli defluentes [1226 1Kb] in Mosellam aque permixti eam [1227 1Kb] in suum colorem conuerterent [1228 1Kb] [** 1Kb] , ut, naturali claritate 1229 1Kb] remota, peregrino magis [1230 1Kb] quam proprio colore ruberent [1231 1Kb] . Inhumatis [1232 1Kb] etiam tunc sanctorum corporibus unda prebebat tumulum [1233 1Kb] , quo, redeunte grata [1234 1Kb] compage membrorum, futuro eam [1235 1Kb] representaret [1236 1Kb] iudicio. Hoc idem capitolium postea in honorem [1237 1Kb] Dei [1238 1Kb] genitricis semperque [1239 1Kb] uirginis Marie est dedicatum, et [1240 1Kb] ipse locus [1241 1Kb] ob memoriam martirum Litus ad [1242 1Kb] martires nomen accepit [1243 1Kb]   . Hanc  cedem Rictiouarus exercuit [1244 1Kb] ,  uidelicet Tyrsi [1245 1Kb] , et [1246 1Kb] sociorum eius, die 4 Non. Octobr., sequenti autem [1247 1Kb] die Palmacium [1248 1Kb] consulem et patricium ciuitatis cum 11 principibus eius [1249 1Kb] occidit; quorum nomina hec sunt: Maxentius [1250 1Kb] , Constantius [1251 1Kb] , Crescentius, Iustinus [1252 1Kb] , Leander, Alexander [1253 1Kb] , Sother, Hormisda [1254 1Kb] , Papirius, Constans, Iouianus [1255 1Kb] . Tercio nichilominus die Rictiouarus cedem exercuit in plebem utriusque sexus [1256 1Kb] et etatis, totamque [1257 1Kb] urbem occisis innumerabilibus christianis impleuit [1258 1Kb] . Pauci [1259 1Kb]  christiani, qui huius persecutionis [1260 1Kb] procellas fuga [1261 1Kb] declinauerunt, postquam [1262 1Kb] aliquantulum [1263 1Kb] cessauit, horum martirum corpora partim sepulture tradiderunt, et quendam ingentis capacitatis puteum uetustate neglectum et aquis  exaustum  eorundem [1264 1Kb] ossibus sanctorum [1265 1Kb] repleuerunt [1266 1Kb] . Querit aliquis, quomodo Rictiouarus tantam multitudinem ciuium et [1267 1Kb] peregrinorum occiderit [1268 1Kb] , uel quare Thebei [1269 1Kb] uel [1270 1Kb] Treberi sibi resistere non ualuerint [1271 1Kb] . Set notandum [1272 1Kb] , quod hec legio Thebea [1273 1Kb] primum iurauit [1274 1Kb] in sacramenta diuina [1275 1Kb] , deinde in sacramenta regia. Hec duo sacramenta se obseruasse demonstrat [1276 1Kb] , primum [1277 1Kb] quod idolis immolare contempsit, secundum [1278 1Kb] quod [1279 1Kb] innocentiam suam dum bene potuit armis defendere noluit. Alioquin si iuncti Thebei [1280 1Kb] Treberensibus se defendere uoluissent [1281 1Kb] , non solum Rictiouari set et [1282 1Kb] Maximiani potentie [1283 1Kb] resistere quiuissent  .  Set seruauit sacramentum [1284 1Kb] suum pacienter moriendo,  et ciues urbis potentissime secum ad contemptum mortis fideliter inuitauit.

 18 [1285 1Kb] . Post Rictiouari [1286 1Kb] cruentissimum dominatum [1287 1Kb] tandem ciuile nobis Constantii [1288 1Kb] , primo cesaris dehinc augusti, reparatur [1289 1Kb] imperium. Hic multa clementia erga homines, erga Deum uero [1290 1Kb] religione [1291 1Kb] maxima utebatur, neque piorum [1292 1Kb] sanguine regnum suum maculauit, neque orationum [1293 1Kb] domos destruxit, set Dei [1294 1Kb] cultores uenerationi habuit et honori. Hic  non modo amabilis set uenerabilis [1295 1Kb] etiam Treberibus fuit, precipue quod Diocletiani suspectam prudentiam  et Maximiani Rictiouarique sanguinariam temeritatem imperio eius [1296 1Kb] euaserant. Hic Alamannos, qui iam a temporibus ualeriani imperatoris Trebirorum confinia deuastabant, in ipsis finibus Trebirorum aggressus, magna strage deleuit. Circa  Lingonas [1297 1Kb] die una aduersam et secundam fortunam expertus est. Nam cum repente, barbaris ingruentibus, intra ciuitatem esset coactus tam precipiti necessitate, ut clausis portis in murum funibus tolleretur, uix quinque [1298 1Kb] horis [1299 1Kb] mediis [1300 1Kb] aduentante exercitu, 60 fere [1301 1Kb] milia Alamannorum cecidit, captis  eorum regibus, quos etiam bestiis, cum magnificum spectaculum muneris parasset [1302 1Kb] , obiecit. Anno  16 [1303 1Kb] imperii sui obiit in Brittannia Eboraci, et  inde Treberim  relatus in campo Marcio honorifice sepelitur cum  epitaphio huiusmodi: Elius Constantius [1304 1Kb] , uir consularis, comes et magister utriusque milicie atque patricius, et secundo consul ordinarius [1305 1Kb] . Hic ex Helena Trebirorum nobilissima [1306 1Kb]  Constantinum filium procreatum [1307 1Kb] imperatorem [1308 1Kb] Galliarum reliquit  , qui etiam totius Romani [1309 1Kb] regni monarchiam per bella [1310 1Kb] maxima solus obtinuit. Beatissima uero mater eius Helena cum magno exercitu [1311 1Kb] Ierosolimam perrexit, ibique [1312 1Kb] cum Dei adiutorio lignum sancte crucis inuenit  . Qua inuentione celebrata  , papam Siluestrum adiit, magnis precibus deposcens, ut sibi secundum carnem consanguinee [1313 1Kb] Treberice ciuitati [1314 1Kb] misereatur, et eius infidelitatis tenebras aliquo idoneo predicatore illustrare dignetur [1315 1Kb] .  Magna ergo doctoris inquisitione [1316 1Kb] habita, omnium fidelium consilio sanctus [1317 1Kb] Agricius Anthiocene presul [1318 1Kb] ciuitatis euocatur, et ad Treberim cum preciosissimis reliquiis, quas inferius nominabimus [1319 1Kb] , a papa et regina destinatur, cum priuilegio quod isdem [1320 1Kb] papa Siluester ad honorem Treberensis ecclesie hoc modo noscitur conscripsisse  .

 Sicut [1321 1Kb] in gentilitate propria uirtute, sortire et nunc Trebir [1322 1Kb] primas [1323 1Kb] super Gallos et Germanos prioratum, quem tibi pre omnibus harum gentium episcopis in primitiuis [1324 1Kb] christiane religionis doctoribus [1325 1Kb] , scilicet Eucario, [1326 1Kb] ualerio et [1327 1Kb] Materno, ac per baculum caput ecclesie Petrus signauit habendum, suam quodammodo minuens dignitatem, ut te [1328 1Kb] participem faceret. Quem [1329 1Kb] ego Siluester eius seruus successioneque indignus per patriarcham Anthiocenum [1330 1Kb] Agricium renouans, confirmo [1331 1Kb] ad honorem patrie [1332 1Kb] domne Helene auguste, metropolis [1333 1Kb] eiusdem indigene, quam ipsa felix per apostolum Mathiam [1334 1Kb] Iudea [1335 1Kb] translatum cum  tunica et clauo Domini et dente sancti Petri et scandaliis [1336 1Kb] sancti Andree apostoli, et capite Cornelii  [1337 1Kb] pape ceterisque [1338 1Kb] reliquiis magnifice [1339 1Kb] ditauit [1340 1Kb] specialiterque [1341 1Kb] prouexit. Huius [1342 1Kb] priuilegii conscii nociui [1343 1Kb] emuli communione [1344 1Kb] dirimantur, quoniam anathemate maculantur [1345 1Kb] .

19 [1346 1Kb] . Anno [1347 1Kb] dominice incarnationis 368  sanctus Agricius Trebirorum presul efficitur [1348 1Kb] . Hic populum ab antiquo [1349 1Kb] errore idololatrie [1350 1Kb] uelut alter Eucarius eripuit [1351 1Kb]  , et   domum beatissime [1352 1Kb] Helene, exclusis ab ipsa [1353 1Kb] cunctis paganismi [1354 1Kb] spurcitiis, in honore [1355 1Kb] sancti Petri dedicauit, et caput ecclesie Treberensis [1356 1Kb] ut esset instituit [1357 1Kb] . Eo  tempore Treberis [1358 1Kb] iussu beate Helene ecclesia maximi ornatus et structure in honorem [1359 1Kb] sancte crucis est edificata [1360 1Kb] in modum etiam crucis [1361 1Kb] . Ipso [1362 1Kb] etiam tempore apud Confluentiam [1363 1Kb] monasterium in honore [1364 1Kb] sancti [1365 1Kb] Florini confessoris constructum est a nepte [1366 1Kb] beate Helene Mathilda nomine. Ossa  Mathie apostoli iuxta corpora sanctorum Eucarii [1367 1Kb] sociorumque [1368 1Kb] eius collocata [1369 1Kb] sunt, tunica [1370 1Kb] Domini cum clauo et ceteris reliquiis in domo sancti Petri recondite sunt. Sanctus autem Agricius, officio sui pontificatus  expleto, migrauit ad Dominum, sepultusque [1371 1Kb]  est iuxta corpus sancti Eucarii  .---Cui successit [1372 1Kb] beatus Maximinus  , discipulus ipsius [1373 1Kb] , qui Eufratan [1374 1Kb] Coloniensem hereticum [1375 1Kb] deposuit, et Seuerinum in loco eius [* 1Kb] subrogauit. Athanasium [1376 1Kb] Alexandrinum episcopum, persecutionem Constantii imperatoris [1377 1Kb] fugientem , honorifice suscepit et [1378 1Kb] intrepidus. Nam  antea toto orbe profugus uagabatur,  nec [1379 1Kb] ullus ad latendum [1380 1Kb] ei supererat locus. Tribuni, prepositi, comites exercitusque ad inuestigandum cum [1381 1Kb] edictis imperialibus [1382 1Kb] moti [1383 1Kb] , totius [1384 1Kb] regni uiribus concertabant [1385 1Kb] , si quis uiuum maxime, sin minus, certe [1386 1Kb] caput [1387 1Kb] detulissent [1388 1Kb] . uerum [1389 1Kb] Treberis  sex annis [1390 1Kb] ita latuit in lacu cisterne supra dicte, non habentis [1391 1Kb] aquam et plene ossibus sanctorum [1392 1Kb]  , ut solem numquam [1393 1Kb] uiderit, et  ibi fidem [1394 1Kb] catholicam, hoc est [1395 1Kb] Quicumque uult [1396 1Kb] , composuit. Set  cum per mulierem, que ei latebram [1397 1Kb] prebere uidebatur, sollicitatus [1398 1Kb] fuisset, tamquam spiritu Dei admonente, nocte ipsa qua ad eum comprehendendum cum iudicibus ueniebatur [1399 1Kb] , post tot annos [1400 1Kb]  emigrauit [1401 1Kb] ad alium locum. Igitur  beatus Maximinus [1402 1Kb] ad suos reuisendos Aquitaniam [1403 1Kb] perrexit, ibique Domino se uocante quieuit in pace [1404 1Kb] .---Successit [1405 1Kb] in episcopatum Paulinus , qui corpus magistri sui per beatum Lubentium [1406 1Kb]  et populum Trebirorum ex Aquitania reuexit, et in  cimiterio sancti Eucarii [1407 1Kb] sepeliuit. Beatus uero Lubentius [** 1Kb] per 1408 1Kb] reuelationem Domini uenit in Germaniam [1409 1Kb] , ibique  [1410 1Kb] super fluuium qui Longana [1411 1Kb]  dicitur ecclesiam edificauit; in qua et [1412 1Kb] requiescit. Presul uero et martir Christi [1413 1Kb] Paulinus a Constantio imperatore uere fidei causa in Frigiam exul destinatur [1414 1Kb] , ibique pro nomine Christi decollatur et [1415 1Kb] sepelitur . Dum enim ueram fidem instantius gentilibus [1416 1Kb] predicaret, accensis in iram paganis [1417 1Kb] , capite [1418 1Kb] cesus est [1419 1Kb]  .---Post quem [1420 1Kb] Bonosius [1421 1Kb] ; deinde Brittonius [1422 1Kb] , de quo [1423 1Kb] in tripertita historia legitur  Brittonius [1424 1Kb] Rome fuisse cum Damaso papa: qui  ipse [1425 1Kb] Mars gentiliter appellatur, in nostro [1426 1Kb] sermone sonat uirginem dulcem. Horum temporibus  Greci  cum magna manu Treberim 1427 1Kb] inuasere et cedibus et [1428 1Kb] rapinis et incendiis grauiter attriuere.

 20 [1429 1Kb] . Anno dominice incarnationis 406 Maximus  quidem [1430 1Kb] strenuus et Augusto dignus, nisi contra sacramenti [1431 1Kb] fidem per tirannidem emersisset, ab exercitu in Brittannia [1432 1Kb] inuitus imperator creatus, Treberim [1433 1Kb]  sedem regni constituit. Eodem tempore Priscillianistarum heresis [1434 1Kb] exorta est a Priscilliano, Habile [1435 1Kb] Hispanie [1436 1Kb] ciuitatis episcopo  . Qui  mox apud Burdegallensem [1437 1Kb] synodum condempnatus, Treberim ad Maximum [1438 1Kb] imperatorem confugit. Ubi errore suo propalato, iussu Maximi  [1438* 1Kb] ab Euodio prefecto pretorii gladio [1439 1Kb] addictus est , cum [1440 1Kb] Eutrochia Delfidi [1441 1Kb] rectoris coniuge et Latroniano [1442 1Kb] , Felicissimo  et Iuliano multisque aliis erroris sui [1443 1Kb] consortibus. Ad hanc heresim condempnandam [1444 1Kb] concilium episcoporum famosum iussu Maximi Treberis congregatum est; inter quos erant Martinus Turonensis [1445 1Kb] et Ambrosius Mediolanensis [* 3Kb] . Ambrosius quoque 1446 1Kb] Mediolanensis cum  uenisset Treberis [1447 1Kb] , posttridie [1448 1Kb] accessit [1449 1Kb] ad palacium. Postea cum uideret eum [1450 1Kb] Maximus abstinere [1451 1Kb] ab episcopis qui communicabant ei, et [1452 1Kb] qui aliquos [1453 1Kb] , deuios licet a fide, id  est Priscillianistas hereticos, ad necem petebant, ubi et Martinus peccauit [1454 1Kb] , commotus [1455 1Kb] eis, iussit Ambrosium  sine mora regredi [1456 1Kb] . Ipse uero libenter, etsi eum plerique [1457 1Kb] insidias euasurum non crederent, iter [1458 1Kb] ingressus [1459 1Kb] est, hoc solo dolore [1460 1Kb] percitus [1461 1Kb] , quod Iminium [1462 1Kb] episcopum senem in exilium duci comperit. Maximus [** 3Kb] imperator cum nollet flecti a sententia sua, mox  1Kb] percussores [his [1463 1Kb] ] pro quibus [1464 1Kb] Martinus [1465 1Kb] rogauerat ad Ispanias [1466 1Kb] direxit. Quod ubi Martinus [1467 1Kb] comperit, nocte palacium irrupit [1468 1Kb] , spondet [1469 1Kb] se communicaturum, si tribuni ad Ispanias [1470 1Kb] missi reuocarentur. Nec mora intercessit; Maximus indulget [1471 1Kb] omnia. Posttridie [1472 1Kb] Felicis episcopi Trebirorum  post Brittonem [1473 1Kb] ordinatio [1474 1Kb] parabatur [1475 1Kb] , sanctissimi sane uiri et plane digni qui meliori tempore sacerdos [1476 1Kb] fieret. Huius [1477 1Kb]  diei communionem [1478 1Kb] Martinus iniit, satius [1479 1Kb]  estimans ad horam cedere, quam perituris non consulere.---Hec [1480 1Kb] itaque eo [1481 1Kb] tempore apud Trebiros gerebantur [1482 1Kb] , et hoc ordine sanctus Felix episcopatum [1483 1Kb] suscepit. Erant [1484 1Kb] etiam eo [1485 1Kb] tempore apud Trebiros multi [1486 1Kb] nobiles et ecclesiastici uiri, ille [1487 1Kb] uidelicet presbiter [1488 1Kb] Iheronimus de Bethleem [1489 1Kb] et Ausonius Burdegalensis aliique quam [1490 1Kb] plurimi. Quorum Iheronimus prolixum  ualde de synodis [1491 1Kb] librum sancti Hilarii ibidem conscripsit [1492 1Kb] , Ausonius uero libellum [1493 1Kb] qui dicitur Mosella metrice composuit, et [1494 1Kb] postea reuersus in [1495 1Kb] patriam grande uolumen composuit [1496 1Kb] ad honorem huius patrie  , quod qui scire uoluerit in Burdegala [1497 1Kb] reperire poterit [1498 1Kb] .

 21. Quadam die [1515 1Kb] Maximus imperator ad spectandos ludos circenses ad amphiteatrum egressus est  . Tunc quidam ex militantibus palacio [1516 1Kb] , nomine Pontianus [1517 1Kb] , cum aliis [1518 1Kb] tribus contubernalibus suis exiuit [1519 1Kb] deambulatum in hortos [1520 1Kb] muri [1521 1Kb] contiguos. Illic forte uno [1522 1Kb] eorum secum [1523 1Kb] subsistente [1524 1Kb] , alii duo uenerunt ad cellam sancti Eucarii, ubi habitabant serui Dei [1525 1Kb] pauperes, qualium est regnum celorum, et inuenerunt ibi [1526 1Kb] codicem, in quo scripta erat uita Antonii [1527 1Kb] . Quam unus eorum cepit legere et mirari  et accendere [1528 1Kb] repletus Spiritu sancto. Et [1529 1Kb] mox eleuatis oculis ad socium suum, ait illi [1530 1Kb] : Dic, queso te, si non uidetur tibi [1531 1Kb] esse [1532 1Kb] melius huic Deo seruire, qui talem habet famulum, quam regi mortali inaniter militare. Dixit [1533 1Kb] et hoc turbidus parturitione noue uite. Reddidit [1534 1Kb] et oculos paginis [1535 1Kb] , et legebat, et mutabatur intus, et exuebatur mundo [1536 1Kb] mens eius. Nam dum [1537 1Kb] legeret, infremuit, et ait amico suo: Ego iam [1538 1Kb] abrupi [1539 1Kb] me ab illa spe nostra, et Deo seruire statui, et hoc [1540 1Kb] ex hac [1541 1Kb] hora in hoc loco [1542 1Kb] aggredior; te [1543 1Kb] si piget imitari [1544 1Kb] , noli auersari [1545 1Kb] . Tunc illo respondit: Adherebo [1546 1Kb] et ego tibi, nec ultra te in talem militiam [1547 1Kb] deseram. Tunc Pontianus [1548 1Kb] et qui cum eo erant per [1549 1Kb] alias horti partes deambulabant,  querentes eos, deueneruntque [1550 1Kb] in eundem locum, et ammonebant eos ut redirent, quod [1551 1Kb] iam [1552 1Kb] declinasset dies. At illi narrauerunt eis [1553 1Kb] qualis eis uoluntas [1554 1Kb] orta esset atque fortuna, [1555 1Kb] et [1556 1Kb] petierunt ne eis molesti essent. Tunc ceperunt flere, et [1557 1Kb] pie illis congratulati [1558 1Kb] sunt, et commendauerunt se orationibus eorum, et reuersi sunt in [1559 1Kb] palacium; illi autem manserunt in eodem loco. Habebant enim [1560 1Kb] ambo sponsas, que, posteaquam [1561 1Kb] hoc audierunt, etiam ipse uirginitatem suam Deo dicarunt [1562 1Kb] .

 22 [1563 1Kb] . Maximus [1564 1Kb]  imperator de Treberi cum magno [1565 1Kb] exercitu se [1566 1Kb] mouens, uictorem filium suum [1567 1Kb] in infantili etate imperatorem constituit, eique tutores Quintinum et Namneum [1568 1Kb] principes Trebirorum [1569 1Kb] reliquit. Ipse deinde a Theodosio in Italia peremptus est, filius quoque eius gladio [1570 1Kb] in gratiam Theodosii occisus est.---Iam nunc [1571 1Kb] aliquid de sancto Felice dicamus [1572 1Kb] . Hic fecit basilicam grandem [1573 1Kb] in honore [1574 1Kb] Dei genitricis in campo Martio 410 [1575 1Kb] pedum longitudinis, 120 latitudinis  , in qua corpora martirum a Rictiouaro [1576 1Kb] passorum, ad [1577 1Kb] usque sua tempora disiecta et incomposita, honorifice tumulauit. Corpus quoque sancti Paulini [1578 1Kb] , quod suo tempore populus [1579 1Kb] Trebirorum cum copiis ex toto regno adunatis de Frigia detulerat,  facta cripta in eodem monasterio, medio cripte cum ferreis catenis suspendit  . Ipse  quoque [1580 1Kb] post annos 12 [1581 1Kb] sacerdotii sui [1582 1Kb] in dextro [1583 1Kb] cornu eiusdem [1584 1Kb] ecclesie sepultus est [1585 1Kb] .---Eodem tempore sub Theodosio maiore Franci  cum ducibus suis Sunnone et Gundebaudo in Germania [1586 1Kb] prorumpentes pagosque [1587 1Kb] depopulantes, etiam Colonie metum incussere [1588 1Kb] . Quod cum Trebereos [1589 1Kb] perlatum fuisset, Namneus [1590 1Kb] et Quintinus, quos supra diximus, quibus infantiam [1591 1Kb] filii et defensionem Galliarum Maximus commiserat, collecto exercitu Francos de Germania [1592 1Kb] eiecerunt [1593 1Kb] , et apud Carbonariam siluam magna  strage eos [1594 1Kb] uicerunt. Hinc ortum est odium Francorum contra Trebiros [1595 1Kb] , et ex [1596 1Kb] hoc deinceps Reno [1597 1Kb] transmisso in  terra Trebirorum hiemare [1598 1Kb] presumpserunt [1599 1Kb] .---Post hec igitur [1600 1Kb] temporibus Honorii imperatoris Crocus [1601 1Kb]  rex Wandalorum cum Sueuis [1602 1Kb] et Alanis [1603 1Kb] egressus [1604 1Kb] de sedibus suis, Gallias appetens, consilium [1605 1Kb] matris nequissimum utens, dum ei dixisset: Si nouam rem uis [1606 1Kb] facere et nomen adquirere, que alii edificauerunt cuncta destrue, et populum quem superas interfice. Nam nec edificia meliora ac preciosiora facere potes [1607 1Kb] , neque plus rem magnam [1608 1Kb] , per quam [1609 1Kb] nomen tuum eleues. Qui Renum apud Mogonciam [1610 1Kb] ponte ingenioso [1611 1Kb] transiens, primum [1612 1Kb] ipsam ciuitatem cum populo  eius deleuit, deinde cunctas [1613 1Kb] quasque [1614 1Kb] ciuitates Germanie uallans [1615 1Kb] , Mettis [1616 1Kb] peruenit; ubi murus [1617 1Kb] ciuitatis diuino nutu ruens, capta est ciuitas a Wandalis. Deinde  urbem Trebirorum, uix iam [1618 1Kb] a persecutione Grecorum respirantem, pari obsidione uallatam cepit, et magna eius edificia [1619 1Kb] ad solum deiecit. Ciuium [1620 1Kb] pars aliquanta [1621 1Kb] in harena ciuitatis, id est in amphiteatro [1622 1Kb] , quam munierant, liberata est. Post hec cunctas ciuitates Galliarum Crocus [1623 1Kb] peruagans, Arelatum [1624 1Kb] obsedit, ubi a quodam milite Mario [1625 1Kb] captus, et in uinculis constrictus, per cunctas ciuitates [1626 1Kb] quas uastauerat ductus, impiam uitam digna morte finiuit---Paulo   post [1627 1Kb] , regnante [1628 1Kb] Theodosio minore [1629 1Kb] , Attila [1630 1Kb] rex Hunorum ciuitatem Trebirorum bello optinuit, eamque [1631 1Kb] grauiter depopulatus est. Post mortem autem ualentiniani, qui post Theodosium cum Martiano imperauit, Auitus [1632 1Kb] suscepit imperium; sub quo ciuitas Trebirorum ludibrio [1633 1Kb] patuit Francorum. Erat  in urbe senator nomine Lucius, qui habuit uxorem pulcherrimam, in quam [1634 1Kb] deperiit Auitus amore turpi [1635 1Kb] . Simulans igitur infirmitatem, precepit ut omnes senatrices urbis eum uisitarent. uenit inter alias uxor Lucii, et ab eo stuprata, silenter domum [1636 1Kb] reuisit mariti. In crastino [1637 1Kb] surgens de stratu [1638 1Kb] Auitus, dixit ad Lucium [1639 1Kb] : Pulchras habes termas [1640 1Kb] , set frigido [1641 1Kb] lauas. Hinc Lucius indignatus,  urbem prodidit [1642 1Kb] Francis, a quibus direpta est, multisque necatis et [1643 1Kb] incensa. Treberi capta [1644 1Kb] , etiam Coloniam Franci cepere [1645 1Kb]  . Sic [1646 1Kb] finitum est nomen [1647 1Kb] et regnum Gallorum et Germanorum, et ortum est Francorum.

23 [1648 1Kb] . Post obitum sancti Felicis, ut ad id redeamus a quo [1649 1Kb] paululum recessimus, Mauricius Trebirorum presul efficitur  . Post quem sanctus Legontius [1650 1Kb] ; deinde sanctus [1651 1Kb] Auctor  ;  post quem sanctus [1652 1Kb] Seuerus [1653 1Kb] . Hic  apostolicis uiris per omnia cequandus, Germanie uerbum Dei [1654 1Kb] predicauit, et cum beato [1655 1Kb] Germano Parisiorum episcopo et Lupo Trecassino [1656 1Kb] in Brittania [1657 1Kb] Pelagianam heresim destruxit. Cui successit beatus Cirillus. Hic cellam sancti [1658 1Kb] Eucarii incensam et desertam reparauit, monasteriumque [1659 1Kb] non longe a priori [1660 1Kb] loco constituit, et illuc [1661 1Kb] corpora sanctorum [1662 1Kb] Eucarii et successorum [1663 1Kb] eius transtulit  ; iuxta quos et ipse requiescit [1664 1Kb] . Cirillum [1665 1Kb] Iamnerius [1666 1Kb]  , Iamnerium Emerus [1667 1Kb] subsecutus [1668 1Kb] , Marum post se constituit: qui monasterium sancti Paulini a barbaris cum predictis urbis [1669 1Kb] uastationibus desolatum reparauit; ubi et ipse sepultus [1670 1Kb] requiescit [1671 1Kb]   . Cui successit uolusianus. Hic [1672 1Kb] priuilegium dudum a papa Siluestro huic urbi per beatum Agricium delegatum, set iam [1673 1Kb] suo tempore Rome deletum, Romano [1674 1Kb] pontifici [1675 1Kb] rescribi fecit  , et honorem priscum sue ciuitati renouauit [1676 1Kb] . Post quem Miletus [1677 1Kb] ecclesiam rexit; post [1678 1Kb] Modestus; deinde Maximianus; post quem Fibicius [1679 1Kb] , cui successit Abrunculus [1680 1Kb] ; deinde Rusticus. Hic primo reprehensibilis, set postea [1681 1Kb] per beatum  Goarem [1682 1Kb] correctus, in ecclesia beate Marie que uocatur Litus ad [1683 1Kb] martires 7 [1684 1Kb] annis reclusus [1685 1Kb] penitentiam gessit [1686 1Kb]  . Quo decedente, Aponoculus successit; cuius [1687 1Kb] temporibus Aruernensis [1688 1Kb] ecclesie Illidius sacerdos exstitit [1689 1Kb] . Cuius  fama cum per diuersos ecclesie euehitur [1690 1Kb] ascensus, etiam uicinarum urbium fines penetrauit. Unde factum est ut hec gloria cum Trebirici imperatoris aures attingeret, cuius filia a [1691 1Kb] spiritu immundo uexabatur, et non inueniebatur a quo posset erui, beatum Illidium fama detexit. Et dicto citius ab imperatore directi pueri sanctum senem Aruernis [1692 1Kb] repertum Treberis regi representant [1693 1Kb] ; a quo uenerabiliter recipitur [1694 1Kb] . Rex de exitu infelicis conqueritur filie. Ille uero confisus in Domino,  orationi tota [1695 1Kb] nocte incumbit [1696 1Kb] , deinde missis in os puelle digitis, nequam spiritum a [1697 1Kb] corpore abegit [1698 1Kb] obsesso. Quod miraculum imperator cernens, immensos auri argentique [1699 1Kb] cumulos sacro offert [1700 1Kb] sacerdoti. Quos ille refutans, obtinuit hoc, ut Aruerna [1701 1Kb] ciuitas, que [1702 1Kb] tributaria in specie triticea ac uinaria dependebat, in auro solueret, quia [1703 1Kb] cum graui labore penui [1704 1Kb] inferebantur imperiali. Sanctus uero Illidius, impleto uite presentis tempore, in ipso uite [1705 1Kb] curriculo migrauit ad Christum, a suisque delatus in urbe sua est sepultus [1706 1Kb] .

 24 [1707 1Kb] . Eo [1708 1Kb]  tempore Theodericus [1709 1Kb] rex ex ciuibus Aruernis [1710 1Kb] clericos multos adduxit, quos Treberice ecclesie ad reddendum Domino famulatum iussit assistere. Beatum uero Gallum nequaquam passus est a se separari. Defuncto uero Aponoculo episcopo, congregati clerici [1711 1Kb] Treberici ad Theodericum regem, sanctum Gallum petebant [1712 1Kb] episcopum. Quibus ille ait: Ite et alium requirite, Gallum enim diaconum alibi habeo destinatum. Tunc eligentes [1713 1Kb] sanctum Nicetium [1714 1Kb] episcopum statuerunt, abbatem  urbis Lemouicine .---Cui  successit Magnericus , discipulus eiusdem Nicetii [1715 1Kb] . Cuius  temporibus in parrochia [1716 1Kb] Trebirorum magne sanctitatis uiri [1717 1Kb] claruerunt; uidelicet  Paulus super montem Cebennam [1718 1Kb] , qui ex [1719 1Kb] eius nomine hactenus Pauli mons [1720 1Kb] uocatur  , Ingobertus, Disibodus [1721 1Kb] , Wandelinus [1722 1Kb] , Carilelfus [1723 1Kb] , et quidam Longobardus [1724 1Kb] nomine uulfilaicus [1725 1Kb] , et presbiter [1726 1Kb] Bantus, eiusque [1727 1Kb] germanus nomine et opere Beatus, aliique quam [1728 1Kb] plurimi heremiticam uitam ducebant. Hic  Magnericus episcopus templa [1729 1Kb] antiqua Dei in priscum renouauit honorem, et in honorem [1730 1Kb] beati Martini [1731 1Kb] ecclesiam construxit, unam in monte in pago uabrensi [1732 1Kb]  , alteram in uilla que Carta [1733 1Kb] domus dicitur  , terciam [* 1Kb] in ipsa  urbe  1Kb] , in qua et [1734 1Kb] ipse post expletum uite sue [1735 1Kb] cursum tumulatus est [1736 1Kb] .---Cui successit Gaugericus, discipulus eius  , qui in castro Trebirorum [** 1Kb] fuerat educatus. Hoc 1737 1Kb] quoque mortuo, Sabaudus [1738 1Kb] pontificium [1739 1Kb] subiit. Post quem Seuerinus ecclesiam rexit [*** 1Kb] .---Deinde Modowaldus [1740 1Kb]  episcopatum suscepit [1741 1Kb] temporibus [1742 1Kb] Dagoberti [1743 1Kb] . Qui uidelicet Dagobertus [1744 1Kb] plurima beneficia Treberensi [1745 1Kb] ecclesie contulit et beato Modowaldo [*1 1Kb]  . Isdem enim pontifex in palacio [1746 1Kb] Dagoberti [1747 1Kb] , quod [1748 1Kb] uocatur Orreum [1749 1Kb] , ecclesiam [1750 1Kb] in honorem beate Marie uirginis construxit  ; ubi et [1751 1Kb] congregationem uirginum instituit [1752 1Kb] , quarum [*2 2Kb] matres fuerunt Irmina  et Modesta,  filie [1753 1Kb] Dagoberti. Itemque [1754 1Kb] aliam in palacio antiquo [1755 1Kb] in suburbio sito  congregationem constituit [1756 1Kb] , quibus matrem [*3 1Kb] Basilissam prefecit; et 1757 1Kb] ecclesiam sancti Martini [1758 1Kb] in pago Megine [1759 1Kb]  . Item [*4 1Kb] construxit ecclesiam sancti Simphoriani ad litus Moselle  , ibique [1760 1Kb] congregationem uirginum constituit [1761 1Kb] , quarum matrem sororem [1762 1Kb] suam Seueram nomine instituit [1763 1Kb] . Huius [1764 1Kb] temporibus Paulus inclusus supradictus migrauit ad Theolegiam [1765 1Kb]  , quod prefatus [1766 1Kb] Dagobertus [1767 1Kb] rex in suo proprio  construxerat, et ibi [1768 1Kb] aliquantulum mansit; postea uero ecclesie [1769 1Kb] uirdunensis curam suscepit regendam [1770 1Kb] , ibique quieuit. Sanctus quoque Modowaldus postquam sororem suam beatam Seueram, celesti sponso eam [1771 1Kb] uocante obeuntem, in ecclesia [1772 1Kb] sancti Simphoriani [1773 1Kb] tradidit sepulture [1774 1Kb] , paulo post et ipse migrauit ad Dominum, et in eadem ecclesia iuxta eam [1775 1Kb] sepultus est  .---Huic [1776 1Kb] successit Numerianus; cui Basinus [*5 1Kb] ; post quem 1777 1Kb] Liutwinus [1778 1Kb] , Basini [1779 1Kb] ex sorore nepos. Hic  primo [1780 1Kb] Belgice [1781 1Kb] Gallie dux, omnia monasteria huius urbis largissimis [1782 1Kb] honorauit donariis et [1783 1Kb] prediis [1784 1Kb] auxit. Postea super fluuium Saroam [1785 1Kb]  in proprio [1786 1Kb] suo congregationem monachorum [1787 1Kb]  instituit, ubi et ipse monastice [1788 1Kb] uite habitum suscepit. Defuncto auunculo suo Basino [1789 1Kb] episcopo successit [1790 1Kb] , electus etiam [1791 1Kb] a [1792 1Kb] Remensibus et Laudunensibus prefuit; in quibus duobus uno die, Deo prestante [1793 1Kb] , sacrorum [1794 1Kb] ordinum consecrationem celebrauit. Remis obiit, et a Milone filio [1795 1Kb] et Treberensibus relatus, diuino dato [1796 1Kb] indicio, ad Mediolacum [1797 1Kb] sepultus est. Post [*6 1Kb] quem Milo, filius eius, sacerdotali functus est officio apud Trebiros et Remos, primo quidem imitator patris, deinde tirannus effectus est, nichilque in eodem  de [1798 1Kb] clericali honore uel uita nisi sola tonsura enituit [*7 1Kb] . Eo [1799 1Kb] enim [1800 1Kb] tempore  bella  grauia [1801 1Kb] et intestina parricidalia [1802 1Kb] in hac prouintia orta sunt, quando Karolus [1803 1Kb] tirannus laicis episcopatus donauit [1804 1Kb] , et [1805 1Kb] episcopos nullam potestatem habere permisit. Cum hoc Karolo Milo supradictus ad bellum profectus est, sola tonsura iam [1806 1Kb] clericus, habitu et moribus inreligiosus laicus [1807 1Kb] , et post uictoriam episcopatibus Trebirorum et Remorum ab eodem Karolo donatus est. Cuius infelici tempore de his [1808 1Kb] ecclesiis multa sunt ablata [1809 1Kb] , et res ab episcopiis diuise, domus religiosorum destructe, ecclesiastica disciplina dispertita [1810 1Kb] , adeo ut clerici, sacerdotes monachi et [1811 1Kb] moniales sine lege ecclesiastica  uiuerent et refugia indebita haberent. Patet huius calamitatis indicium in plurimis [1812 1Kb] Treberensis parrochie [1813 1Kb] ecclesiis, in quibus singulis singule fuerant [1814 1Kb] olim congregationes, que tam a prefato Milone quam ab [1815 1Kb] aliis tirannis, ne dicam episcopis, rebus spoliate [1816 1Kb] , uix unum presbiterum possunt sustentare [1817 1Kb] , sicut sunt [1818 1Kb] ecclesia sancti Medardi que sita est prope cellam sancti Eucarii  , ecclesia [1819 1Kb] super Saroam [1820 1Kb] que dicitur [1821 1Kb] Tauena [1822 1Kb]  , ecclesia sancti Simphoriani a beato Modowaldo constructa  , ecclesia [1823 1Kb] in honore [1824 1Kb] sancte Crucis iussu beate Helene condita [1825 1Kb]  , ecclesia [*8 1Kb] sancti Remigii ad litus Moselle, [ecclesia [1826 1Kb] ad palacium, ecclesia  super montem sancti Beati [1827 1Kb] , ecclesia] sancti Stephani extra castrum [1828 1Kb] Andernacum [1829 1Kb] . Forum quoque, quod erat ante portam Mediam [1830 1Kb] constitutum et frequentia comprouincialium [1831 1Kb] satis celebre et famosum, orta inter ciues et negotiatores [1832 1Kb] graui simultate [1833 1Kb] , ex eo loco in Wagasatiam [1834 1Kb]  translatum est. Et de his actenus.

 25 [1836 1Kb] . Zacarias [1837 1Kb] papa beatum Bonifacium [1838 1Kb] , doctrina et operatione clarum, Treberensi et Remensi ecclesiis [1839 1Kb] uisitatorem [1840 1Kb] et spiritualium negotiorum prouisorem constituit [1841 1Kb]  , cum Milo tirannus res utrarumque teneret. Interea Karolus ecclesiarum destructor moritur . De  quo nocte quadam reuelatum est [1842 1Kb] sancto Eucherio [1843 1Kb] Aurelianensi episcopo, quia [1844 1Kb] esset in [1845 1Kb] inferno inferiori. Qui accito domno Bonifacio,  Romane sedis uicario [1846 1Kb] , aliisque boni testimonii [1847 1Kb] uiris, sepulchrum [1848 1Kb] Karoli aperuit. Sublato autem lapide, serpens mire magnitudinis exiuit de sarcophago [1849 1Kb] , corpus autem Karoli non est illi inuentum [1850 1Kb] . In his diebus domnus Zacarias papa audiens fidem et doctrinam domni Bonifacii, constituit eum archiepiscopum Mogontine ecclesie  . Nam antea Mogontini episcopi et Colonienses [1851 1Kb] suffraganei [1852 1Kb] erant [1853 1Kb] Wormaciensium [1854 1Kb] episcoporum. Milo igitur tirannus, his ita [1855 1Kb] peractis, uenationi inseruiens, ab apro percussus moritur in uilla que dicitur Arno [1856 1Kb]  primo a Treberi miliario [1857 1Kb] , ubi et sepelitur [1858 1Kb]   post 40 annos sue tirannice [1859 1Kb] inuasionis [1860 1Kb] .---Pipinus [1861 1Kb]  uero rex suggestione cleri et plebis  Treberice Hildolfum [1862 1Kb] , claro Neruiorum [1863 1Kb] genere ortum, in Regenesburch [1864 1Kb] autem enutritum, Treberice metropoli [1865 1Kb] constituit episcopum [1866 1Kb] . Hic construxit ecclesiam [1867 1Kb] in honore [1868 1Kb] sancti Iohannis [1869 1Kb] euangeliste, iuxta cellam sancti Hilarii in campo Martio, in quam [1870 1Kb] corpus sancti Maximini de cella sancti Eucarii transtulit  cum  aliis 300 [1871 1Kb] martirum corporibus a Rictiouaro [1872 1Kb] passorum. Quem [1873 1Kb]  locum et sua [1874 1Kb] suppelectile et fundis ditatum et cenobitis [1875 1Kb] repletum  [1876 1Kb] centenum numerum monachorum constituit. Que uidelicet cella [1877 1Kb] in fundo sancti Petri [1878 1Kb] constructa, episcoporum Treberensium multo tempore iuri [1879 1Kb] subiacuit  , donec unus eorum [1880 1Kb] adulatione [1881 1Kb] damnabili cuidam regine ad nuptias eandem cellam, cum castello quod dicitur Sericum  , dono [1882 1Kb] dedit  , et sic deinceps a regibus [1883 1Kb] detenta est. Hic itaque [1884 1Kb] post aliquod [1885 1Kb] annos episcopatum suum relinquens, in saltu [1886 1Kb] uosagi [* 1Kb] [1887 1Kb] cellam [1888 1Kb] sibi construxit, in qua et requieuit [1889 1Kb] .---Cui successit Wiomadus [1890 1Kb] . Hic cellam sancti Goaris ad ius sancti Petri transferre conatus est , set uiolentia Pipini [1891 1Kb] regis conatus eius inpeditus est  . Preceptum tamen regie auctoritatis ab  eodem Pipino super cellam sancti Maximini et aliis rebus ecclesie Treberensis obtinuit, et [1892 1Kb] a Karolo Magno, Pipini [1893 1Kb] filio; quod [1894 1Kb] qui scire uoluerit inuenire poterit [** 1Kb] .---Eo mortuo 1895 1Kb] Richbodus [1896 1Kb] ordinatur episcopus; deinde Wazzo [1897 1Kb] [*** 1Kb] ; post quem 1898 1Kb] Hamularius [1899 1Kb] Fortunatus cardinalis Romanus [1900 1Kb] , qui librum officiorum conscripsit [1901 1Kb]  . Hic  missus est [1902 1Kb] a Karolo Magno Constantinopolim propter pacem cum Michahele [1903 1Kb] imperatore firmandam. Qui etiam [1904 1Kb] Karolus multum marmor [1905 1Kb] et museum [1906 1Kb] plurimum  de Treberi [1907 1Kb] ad [1908 1Kb] Aquis palacium uexit, et beato Petro ad uicissitudinem munera [1909 1Kb] dedit [1910 1Kb]  .---Post [1911 1Kb] Fortunatum Trebirorum [1912 1Kb] ecclesie Hetti prefuit , abbas Mediolacensis [1913 1Kb] . Hic  ammonitus [1914 1Kb] in uisua sancto Materno, in 23o anno Ludowici [1915 1Kb] imperatoris asportauit corpus sancti Castoris de loco qui uocatur [1916 1Kb] Cardena ad Confluentiam ad monasterium quod ipse construxerat, et 5 [1917 1Kb] Idus Decembris consecrauit in honore sancti Castoris [1918 1Kb] et omnium confessorum, et post consecrationem sanctum corpus in ecclesia recondidit  , ibique Ludowicus [1919 1Kb] imperator multa dona presentauit. Dicunt eum [1920 1Kb] aliqui [1921 1Kb] res ecclesiarum sancti Eucarii et sancti Liutwini [1922 1Kb]  principibus  suis in beneficium tradidisse. Post 30 [1923 1Kb] annos sui sacerdotii obiit, et sepultus est [1924 1Kb] in monasterio sancti Eucarii ante altare sancti Iohannis baptiste in absida [1925 1Kb] aquilonali [1926 1Kb] ; ad cuius dexteram [1927 1Kb] in altera absida requiescit uir magne [1928 1Kb] in germinis nobilitate [1929 1Kb] clarus [**** 1Kb] , nomine Ruotgaudus [1930 1Kb]  .

 26 [1931 1Kb] . Anno dominice incarnationis 851 [847] [1932 1Kb]  cathedram Hetti [1933 1Kb] Tietgaudus [1934 1Kb] obtinuit. Hic  simplex seductus est a Lothario [1935 1Kb] imperatore et [1936 1Kb] adultero et Guntero [1937 1Kb] Coloniensi  archiepiscopo [1938 1Kb] , et consensit in deiectione [1939 1Kb] Tietberge [1940 1Kb] uxoris [1941 1Kb] eiusdem Lotharii falso accusate [1942 1Kb] ; immo definiuit in sinodo, quod scilicet [1943 1Kb] ipsa fuisset confessa [1944 1Kb] semetipsam fratris [1945 1Kb] germani incestuoso pollutam [1946 1Kb] fuisse concubitu. Hanc enim falsam infamiam Lotharius cum his episcopis composuerat, cupiens hoc modo reginam abiicere et Waldradam [* 1Kb] [1947 1Kb] , quam ipse adolescens concubinam habuerat, in regnum assumere. Quod cum iudicio episcoporum adeptus fuisset, Tietgaudus [1948 1Kb] et Gunterus a papa Nicolao [1949 1Kb] Romam [1950 1Kb] pro his causis euocati sunt, ibique omni ecclesiastica dignitate priuati [1951 1Kb] depositi sunt [** 1Kb] . Cumque iterum atque [1952 1Kb] tertio sedem apostolicam restitutionis gratia adissent  et non profecissent  [1953 1Kb] , nouissime Nicolao papa [1954 1Kb] defuncto, Adrianus successit, cuius  liberalitate [1955 1Kb] Tietgaudus  in monasterio sancti Gregorii [1956 1Kb] mansionem suscepit. Cui sanctus Gregorius in [1957 1Kb] somnis apparens, monuit semel et iterum, ut recederet et mansionem sancti [1958 1Kb] perturbare [1959 1Kb] , quod illicitum esse [1960 1Kb] ipse Gregorius disposuit, desineret; et [cum [1961 1Kb] ] hoc facere Tietgaudus dissimularet, tertio correptus [1962 1Kb] de inobedientia et de [1963 1Kb] fatigatione apostolica---apparuerat enim sibi [1964 1Kb] ductu [*** 1Kb] dextere manus, leuitico [1965 1Kb] Petro preeunte [1966 1Kb] cum lumine, beatus Andreas apostolus---responsum accepit, quod a momentanea quidem [1967 1Kb] morte liberaretur [1968 1Kb] , set patria cum suis omnibus [1969 1Kb] priuaretur. Quod cum omnibus quibus potuit reuelaret, et aliud ospitium [1970 1Kb] a pontifice inpetrare non potuisset [1971 1Kb] , apud Sabinos concedens  [1972 1Kb] , eodem anno cum  Guntero et [1973 1Kb] suis omnibus [1974 1Kb] uita priuatus est  . Lotharius [1975 1Kb] imperator apud [1976 1Kb] Placentiam [1977 1Kb] diuinitus percussus moritur . Cum quo [1978 1Kb] pariter totum regnum, quod ex eius nomine Lotharium [1979 1Kb] appellatur, corruit. Castellum  etiam [1980 1Kb] Lotharii non longe a Treberis [1981 1Kb] super Saroam ex illo tempore [1982 1Kb] desertum est. Anno [1983 1Kb] 6o Tietgaudi Treberis uisus est canis sedere [1984 1Kb] super cathedram eius  .

 27 [1985 1Kb] . Anno dominice incarnationis [1986 1Kb] 868, [1987 1Kb] Bertolfus [1988 1Kb] abbas Mediolacensis [1989 1Kb] fit episcopus [1990 1Kb] Treberis [1991 1Kb] consanguineus Aduentu [1992 1Kb] , tunc temporis Mettensis [1993 1Kb] episcopi. Qui  Aduentius cum Lotharium regem in Placentia [1994 1Kb] mortuum cognouisset, Karolum fratrem eius, qui in Prouincia regnabat, Mettis [1995 1Kb] euocatum, adiuncto sibi cum aliis episcopis [1996 1Kb] Hincmaro Remensi archiepiscopo, regem Lotharingie et [1997 1Kb] Prouincie consecrauit [1998 1Kb]  cognatoque suo Bertolfo [1999 1Kb] ut daret archiepiscopatum [2000 1Kb] obtinuit. Hic uillam que Martia [2001 1Kb] dicitur  de manu regia comparauit. Anno 5 Bertolfi [2002 1Kb] moritur Aduentius Mettensis [2003 1Kb] episcopus. Walo [2004 1Kb] ei substituitur [2005 1Kb] ; cui ordinationis sue [2006 1Kb] anno 2 transmissum [2007 1Kb]  est pallium a Iohanne papa cum litteris docentibus quibus hoc festis foret usurus  . Bertolfus uero metropolitanus [2008 1Kb] audiens Walonem in die [2009 1Kb] sancto pasche cum pallio procedere, missis litteris Treberis [2010 1Kb] euocatum percunctatus est, quando uel quomodo uel a quo procedere cum pallio sibi [2011 1Kb] fuerit concessum. Walo lecto in auribus [2012 1Kb] omnium qui [2013 1Kb] aderant quod [2014 1Kb] sibi a papa transmissum [2015 1Kb] fuerit [2016 1Kb] de usu pallii priuilegium, asseruit  , non se primum set quintum fuisse, quem apostolica [2017 1Kb] sedes hoc [2018 1Kb] honore dignata sit sublimare, salua tamen in [2019 1Kb] omnibus metropolitano [2020 1Kb] subiectione, primum [2021 2Kb] Urbitium, secundum Pipini regis ex sorore nepotem Crodegangum [2022 1Kb] tertium  Angelramnum, quartum Druogonem [2023 1Kb] , Karoli [2024 1Kb]  Magni [2025 1Kb] imperatoris filium. Bertolfus [2026 1Kb] his assertionibus non satisfactus [2027 1Kb] , capitulo [2028 1Kb] canonum lecto, quo asseritur [2029 1Kb] nulli suffraganeorum nouum et [2030 1Kb] quod non ab omnibus in ecclesia sua predecessoribus [2031 1Kb] non [2032 1Kb] habebatur [2033 1Kb] , absque [2034 1Kb] metropolitani [2035 1Kb] sui consilio et licentia presumendum, interdixit ei, per sanctam [2036 1Kb] quam [2037 1Kb] in omnibus ecclesiasticis negotiis sibi [2038 1Kb] deberet obedientiam, ne [2039 1Kb] ulterius, nisi ab eo petita et concessa licentia, pallio uteretur. Cumque Walo [2040 1Kb] apostolicam auctoritatem pretenderet, archiepiscopus [2041 1Kb] metropolitanorum priuilegia [2042 1Kb] defenderet, grandis utrimque conflata [2043 1Kb] est inimicitia. Hincmarus [2044 1Kb] igitur reuerentissimus Remorum archiepiscopus et eloquentia clarus [2045 1Kb] , audiens dissidentiam  hanc [2046 1Kb] , epistolam Waloni transmisit  sapientie ac sani [2047 1Kb] consilii sale [2048 1Kb] conditam, per quam eum [2049 1Kb] ad metropolitani sui instruxit obedientiam, et sic restituit concordiam. Fuit enim [2050 1Kb] iste Bertolfus [2051 1Kb] multum acer et inpatiens in [2052 1Kb] talibus suffraganeorum suorum presumptionibus, et sue ecclesie priuilegium [2053 1Kb] non passus est in aliquo temerari [2054 1Kb] . Nam litteras Romani pontificis pro eadem Walonis [2055 1Kb] presumptione necnon [2056 1Kb] pro episcopi uirdunensis [2057 1Kb] contra suam uoluntatem ordinatione [2058 1Kb] sibi [2059 1Kb] transmissas suscipere noluit [2060 1Kb] .---Anno episcopatus eius 12 [2061 1Kb] celestis uindicta uenit super Lotharingiam [2062 1Kb] , regnum Lotharii [2063 1Kb] supradicti regis adulteri et excommunicati.  Denique Nortmanni [2064 1Kb] , qui ante complure  annos exierant et ciuitatem Namnetis [2065 1Kb] combusserant [2066 1Kb] ,  episcopumque eius sabbato [2067 1Kb] sancto pasche, dum fontes benediceret, cum clero [2068 1Kb] suo trucidauerant, Andegauis, Turonis, Pictauis, Leodium  , Traiectum [2069 1Kb] , Tungrim [2070 1Kb] , Coloniam, Bunnam [2071 1Kb] , Tulpiacum [2072 1Kb] , Iuliacum [2073 1Kb] , Niusa [2074 1Kb] , Aquis, Hindam [2075 1Kb] , Malmundarium [2076 1Kb] , Stabulaus, Prumiam, Numago [2077 1Kb] , regium castrum, igne et ferro adnichilauerunt. Treberici  ergo [2078 1Kb] inito cum sapientioribus consilio, quicquid in ciuitate ecclesiastici census uel ornatus fuerat, in subterraneis occulunt [2079 1Kb] specubus, sarcophaga [2080 1Kb] etiam sanctorum altius terre immergunt [2081 1Kb] , ne sanctorum [2082 1Kb] reliquie ludibrio essent barbarorum uesanie. Erat  itaque in monasterio sancti Paulini  cripta, ubi circa ipsius sancti sarcophagum [2083 1Kb] ferreis catenis suspensum [2084 1Kb] 13 iacebant corpora martirum, quorum nomina [2085 1Kb] aureis litteris in eiusdem cripte parietibus erant descripta. Religiosi igitur [2086 1Kb] qui tunc erant Christiani, timentes, ne per huius scripture indicium ludibrio, ut dictum est, fierent hostibus sarcophaga [2087 1Kb] uel ipsa [2088 1Kb] ossa martirum, salubre iniere [2089 1Kb] consilium, ut scilicet ablatis de parietibus litteris nomina eorundem martyrum, insuper qui fuerint, unde uenerint, quando [2090 1Kb] quomodo a quo occisi sunt [2091 1Kb] , in plumbea scriberetur tabula, ubi quandoque possent inueniri [2092 1Kb] , et horum nominum [2093 1Kb] translationis causam [2094 1Kb] et martirum nomina et merita. Taliter autem scripserunt in tabula [2095 1Kb] plumbea  : In hac cripta iacent  [* 4Kb] corpora sanctorum quorum nomina hec sunt, Palmacius, Maxentius, Constantius [2096 1Kb] , Crescentius, Iustinus, Leander, Alexander, Sother, Hormisda [2097 1Kb] , Papirius, Constans, Iouianus. Corpus quoque sancti Eucarii et reliquorum [2098 1Kb] ibidem sepultorum altius terre infoderunt. Idem fecerunt [2099 1Kb] de aliis circa urbem sepultis [2100 1Kb] .

 28 [2101 1Kb] . Anno Dominice incarnationis 880 [882] [2102 1Kb]  defuncto Ludowico [2103 1Kb] imperatore, Nortmanni [2104 1Kb]  , audita eius morte, cum omnibus uiribus [2105 1Kb] exeuntes, urbem Trebirorum Non. [2106 1Kb] Aprilis, die sacratissimo [2107 1Kb] cene Domini, occupauerunt, Bertolfo episcopo cum quibusdam ciuibus fuga lapso [2108 1Kb] . In  qua usque an sanctum [2109 1Kb] diem Pasche fessa ab itinere corpora recreantes, omne territorium urbis circumquaque usque ad solum  demoliti sunt, omnes quoque [2110 1Kb] quos intra et [2111 1Kb] extra urbem reperierunt [2112 1Kb] gladio occiderunt, ipsamque urbem et monasteria [2113 1Kb] omnia igne succenderunt  [2114 1Kb] . Cumque  etiam [2115 1Kb] monasterio sancti Paulini ignem multotiens iniecissent, sed diuinitus extingueretur, catenas ferreas quibus sarcophagum [2116 1Kb] eius pendebat [2117 1Kb] confregerunt; set tamen sarcophagum catenis confractis [2118 1Kb] nequaquam altius terre insedit, set in ere pendens remansit, donec post multos annos a quibusdam infidelibus depressum subsedit, non sine uindicta in eos transfusa. Quicumque enim huic sacrilegio manibus [2119 1Kb] deseruierunt, singulas infirmitatum plagas susceperunt. Igitur Nortmanni, ciuitate [2120 1Kb] omni exusta et desolata, Mettim [2121 1Kb]  properare disponunt. Quod cum [2122 1Kb] comperisset [2123 1Kb] eiusdem [2124 1Kb] urbis antistes Walo, adiuncto [2125 1Kb] sibi Bertolfo [2126 1Kb] episcopo Treberensi [2127 1Kb] et Adalardo [2128 1Kb] comite, ad  [2129 1Kb] Remiche  ultro illis obuiam ad pugnam procedit [2130 1Kb] . Inito certamine, Nortmanni [2131 1Kb] uicerunt, Walo episcopus [2132 1Kb] ibi cecidit, Bertolfus [2133 1Kb] cum ceteris fugit. Eodem anno  Bertolfus archiepiscopus [2134 1Kb] migrauit [2135 1Kb] ad Dominum.---Cui successit [2136 1Kb] Radbodus [2137 1Kb] , abbas [2138 1Kb] de Mediolaco [2139 1Kb] , uenerabilis antistes [2140 1Kb]  , et [2141 1Kb] eodem anno Robertum [2142 1Kb] in [2143 1Kb] Mettis [2144 1Kb] episcopum consecrauit.  Hic adquisiuit abbatiam sancti Seruatii que dicitur Mastreth [2145 1Kb] ab Arnolfo imperatore [* 2Kb] , deinde etiam 2146 1Kb] a Ludowico [2147 1Kb] imperatore hec castella obtinuit [2148 1Kb] , Sericum et Orkesuels [2149 1Kb]  cum uillis sibi subiacentibus [2150 1Kb] . [** 2Kb]

 29 2153 1Kb] . Deinde Rutpertus [2154 1Kb]  extitit [*1 1Kb] ; qui *2 2Kb] corpus sancti Seueri, de quo in libro  2155 1Kb] dialogorum  legitur, de Italia transtulit, quod per Moselle fluminis alueum, diuino famulante nauclero, transuectum [2156 1Kb] , in loco qui Hattonis [2157 1Kb] portus  dicitur appulit, ubi a fratribus a [2158 1Kb] monasterio [2159 1Kb] sancti Martini de pago nomine Megine   susceptus et in eodem monasterio honorifice [2160 1Kb] conditus est.---Post Rutpertum [2161 1Kb] Heinricus [2162 1Kb] ecclesie prefuit ; qui regulares officinas [2163 1Kb] et claustrum circa maiorem ecclesiam construxit, et uigorem [2164 1Kb] regularis conuersationis ibidem exercere [2165 1Kb] decreuit, forum in [2166 1Kb] loco quo nunc [2167 1Kb] esse uidetur instituit  . Affuit Rome cum Ottone [2168 1Kb]  in damnando magum, non papam Iohannem [2169 1Kb] . Item [2170 1Kb] Otto abbatiam supradictam potestate [2171 1Kb] de hac ecclesia tulit, et aliam [2172 1Kb] que dicitur Horrea, quasi [2173 1Kb] sua, esset, pro Mastreth [2174 1Kb] huic ecclesie delegauit  , cum [2175 1Kb] ad eum nichil pertinuerit. Heinricus [*3 1Kb] episcopus in Italia obiit 2176 1Kb] .---Cui Theodericus [2177 1Kb] successit [*4 1Kb] ; qui corpus decessoris [2178 1Kb] sui  Treberim relatum in cimiterio maioris ecclesie sepeliuit; priuilegia [2179 1Kb] sue ecclesie renouauit et auxit [2180 1Kb] [*5 2Kb] . *6 1Kb] . Rome cellam 2181 1Kb] quatuor Coronatorum cum omnibus appendiciis suis sibi suisque successoribus in perpetuum acquisiuit [2182 1Kb] [*7 1Kb] . Sub eo regulares canonici in ecclesia sancti Petri esse desierunt. Sepultus *8 1Kb] est 2183 1Kb] in cimiterio sancti Eucarii .---Cui successit eterne memorie Eckebertus [2184 1Kb] [*9 3Kb] , nobilitate et uirtute insignis 2185 1Kb] . Hic ecclesiam suam, paganorum et [2186 1Kb] Christianorum rapina [2187 1Kb] exinanitam, largissima liberalitate [2188 1Kb] ditauit, aureis et argenteis crucibus, plenariis [2189 1Kb] , casulis, dalmaticis [2190 1Kb] , tunicis, palliis, cappis, uelis cortinisque [2191 1Kb] et possessionibus  auxit; monasteria [2192 1Kb] urbis, rapina comprouincialium [2193 1Kb] prediis exaustas [2194 1Kb] , recollectis ubique manu potestatiua possessionibus, reparauit  ; abbatiam [2195 1Kb] sancti Seruatii dono [2196 1Kb] secundi  Ottonis [2197 1Kb] recepit. Ieiunium [*10 1Kb] in sua parrochia 2198 1Kb]  tercia post pascha ebdomada fieri precepit  , corpus [2199 1Kb] sancti Celsi confessoris in cimiterio sancti Eucarii [2200 1Kb] repperit  [*11 10Kb] . Adueniente quondam 2201 1Kb] festiuitate [2202 1Kb] sancti Eucarii, ipse pro celebrando ibidem diuino officio ad eius monasterium perrexit. Cumque post [2203 1Kb] expleta missarum [2204 1Kb] sollempnia a fratribus obnixe [2205 1Kb] peteretur cibi potusque [2206 1Kb] karitatem sumere, ne eis onerosum fortasse existeret si tanta comitatus ambitione ibidem reficeretur [2207 1Kb] , cepit oblatam [2208 1Kb] a fratribus karitatem omnino [2209 1Kb] refutare et reditum suum in [2210 1Kb] urbem maturare. Cumque uenisset ad fluuium [2211 1Kb] Oleuiam [2212 1Kb] , cepit infirmitate graui deficere, nec mora ad suam sedem [2213 1Kb] ueniens [2214 1Kb] , diem clausit extremum [2215 1Kb] .  Sepultus est ibidem  in [2216 1Kb] parua ecclesia  , quam ipse construxerat [2217 1Kb] in honore sancti Andree [2218 1Kb] [*12 1Kb] .

 30. 2287 1Kb] Huic successit Liudolfus [2288 1Kb] [* 1Kb] . Eo 2289 1Kb] pontificante, prefuit in monasterio [2290 1Kb] sancti Paulini prepositus nomine Adelbero, de Lucelenburch [2291 1Kb] ortus, uir potens et diues, habens castella  [2292 1Kb] hec: Sarburch [2293 1Kb] , Berencastel [2294 1Kb] et [2295 1Kb] Rutiche [2296 1Kb]  ; qui inito [2297 1Kb] cum Liudolfo archiepiscopo [2298 1Kb] prauo consilio, ecclesiam [2299 1Kb] sancti Simphoriani, que abbatibus sancti Martini subiacebat, partim ui, partim dolo [2300 1Kb] sibi uendicauit, episcopo, proh dolor! sibi [2301 1Kb] consentiente, et deinceps [2302 1Kb] eam Sancto [2303 1Kb] Paulino retinuit. Liudolfo [2304 1Kb] autem defuncto [2305 1Kb] , ea fiducia qua [2306 1Kb] sua [2307 1Kb] soror Heinrico Claudo [2308 1Kb] imperatori nupta fuerat, episcopatum inuasit [2309 1Kb] , milites [2310 1Kb] in sua sacramenta iurare cegit, palatium quod situm est in eadem [2311 1Kb] urbe occupauit, pontem quoque Moselle turribus muniuit. Heinricus [2312 1Kb] autem imperator Meingaudo [2313 1Kb] episcopatum [2314 1Kb] dedit, preposito ecclesie [2315 1Kb] Mogontine;  qui cum pararet [2316 1Kb] potentie Adelberonis resistere, 80 [2317 1Kb] mansos de rebus Sancti Martini Rauengero [2318 1Kb] de Madelberch [2319 1Kb]  et [2320 1Kb] Udelberto [2321 1Kb] de Stalle [2322 1Kb] in beneficium dedit, nec tamen preualuit. Tunc  Heinricus [2323 1Kb] imperator cum exercitu Treberim uenit et palatium obsedit a Dominica post Albas usque ad Kal. Septembris . Qua obsidione non solum regio in circuitu urbis undique uastata est [2324 1Kb] [set [2325 1Kb] ] ipsa quoque [2326 1Kb] ciuitas, que iam [2327 1Kb] post uastationem Nortmannicam edibus exornata [2328 1Kb] et [2329 1Kb] aliquatenus fuerat inhabitata, in pristinam solitudinem est [2330 1Kb] redacta. Non solum denique obsessores, set [2331 1Kb] et ipsi palatini obsessi frequentibus eruptionibus [2332 1Kb] ipsos obsessores et [2333 1Kb] finitima  palatii [2334 1Kb] populabantur. Una die de uertice Iurani [2335 1Kb] montis multitudo boum [2336 1Kb] et ouium ad seruitium imperatoris adducta [2337 1Kb] cum presidio militum [2338 1Kb] descendit. Quod palatini ex [2339 1Kb] arce prospicientes, eruptione [2340 1Kb] subito facta, boues et [2341 1Kb] oues presidio [2342 1Kb] eorum fugato, ante se in  palatium compulerunt. Quos Cesariani milites persecuti, apertis portis simul cum illis [2343 1Kb] palatium irruperunt. Nec mora, palatini ex abdito portas clauserunt, [2344 1Kb] , omnesque qui irruperant, missis ex [2345 1Kb] arce lapidibus, alios occiderunt, alios grauiter sauciauerunt, reliquos ceperunt. Tunc imperator ex materia domorum urbanarum machinas circa palatium usque ad arces precepit erigi, quo facilius posset palatinos ex ipsa machinarum equa palatio altitudine angustare [2346 1Kb] . He [2347 1Kb] quoque, palatinis fortiter [2348 1Kb] repugnantibus, igne [2349 1Kb] inmisso uel succense uel dirute [2350 1Kb] sunt. Cesar ergo [2351 1Kb] cum nequaquam proficeret in eius expugnatione, ad [2352 1Kb] Kal. Septemb. [2353 1Kb] profectus, pontem deiici iussit, quem custodie [2354 1Kb] Adelberonis  optinuerant, et Megingaudo [2355 1Kb] episcopatum confirmauit. Qui usque ad finem uite sue in castello Confluentia episcopatum administrauit. Adelberone supradicto [2356 1Kb] inuasore maximam episcopii familiam retinente. Tandem circa finem Megingaudi [2357 1Kb] , graui infirmitate depressus, omnia Megingaudo [2358 1Kb] reddidit [2359 1Kb] , sed palatium sibi [2360 1Kb] retinuit.---Obeunte Megingaudo [2361 1Kb] , Heinricus imperator Popponem [2362 1Kb] in Babenberch [2363 1Kb] educatum ad offensam Adelberonis presulem constituit [2364 1Kb] , ita dicens: Talem uirum debeo dirigere, qui tue uesanie sufficiat resistere. Igitur Adelbero [2365 1Kb] tandem sera [2366 1Kb] penitentia tactus, nec ualens uires Popponis sufferre, suplex eidem factus,  palatium et sua castella et omnia sua contradidit  , et deinde in monasterio sancti Paulini usque ad [2367 1Kb] finem uite [2368 1Kb] permansit. Heinricus [2369 1Kb] [** 1Kb] uero imperator ob ea [2370 1Kb] que ciuitati patrauit incommoda tabulam ex auro et argento et lapidibus preciosis metallizatam [2371 1Kb] equalis [2372 1Kb] secundum altare [2373 1Kb]  sancti Petri magnitudinis [2374 1Kb] ad satisfaciendum Sancto Petro direxit [2375 1Kb] .

31. [2376 1Kb] Anno Dominice incarnationis 1015 [2377 1Kb] Poppo [2378 1Kb] archiepiscopus [2379 1Kb] Trebirorum ordinatur. Hic sepius occupatus in expeditione et procinctu militum, quedam de Sancto Paulino tulit  [2380 1Kb] , de palatio etiam 60 monialium prebendas militibus [2381 1Kb] in beneficium distribuit [2382 1Kb] , Berencastel [2383 1Kb] quondam Adelberonis predonibus defensum destruxit, aliud quoque castellum Adelberti cuiusdam tyranni [2384 1Kb] , quod [2385 1Kb] dicebatur Sckiua [2386 1Kb]  ad terram deiecit. Qui uidelicet Adelbertus castellum Treberis quondam in honore [2387 1Kb] sancte [2388 1Kb] crucis constructum [2389 1Kb]  possidebat. Inde [2390 1Kb] frequenter cum multitudine militum erumpens ad curiam [2391 1Kb] episcopi, quidquid ibi ad eius obsequium parabatur [2392 1Kb] uiolenter auferens abducebat. Cuius rei ignominia confusus episcopus, uidelicet quod [2393 1Kb] hostem cottidianum sibi tam proximum ob munitionem castelli  non posse debellare, multis [2394 1Kb] ad amicos suos habitis querimoniis, ad huiuscemodi [2395 1Kb] infamiam depellendam [2396 1Kb] consilium et auxilium cepit inquirere. Erat [2397 1Kb] in exercitu [2398 1Kb] eius uir potens diuitiis et uiribus [2399 1Kb] fortis, nomine Sicko [2400 1Kb] , qui promisit se temptaturum, si quo modo [2401 1Kb] posset [2402 1Kb]  huius mali inuenire medicamentum. Episcopo [2403 1Kb] sibi satis congratulante [2404 1Kb] , egreditur ille [2405 1Kb] cupiens que spoponderat adtemptare [2406 1Kb] . Quadam die pergit [2407 1Kb] ad portam castelli, pulsans [2408 1Kb] fores [2409 1Kb] , rogat [2410 1Kb] sibi ab [2411 1Kb] Adelberto [2412 1Kb] ad refocilandum poculum [2413 1Kb]  mitti; quod cum [2414 1Kb] celeriter allatum fuisset et ebibisset [2415 1Kb] , nuncium [2416 1Kb] alloquitur [2417 1Kb] : Domino tuo, ait [2418 1Kb] , ex mea parte magnas gratias [2419 1Kb] nunciato, pariter et hec uerba narrare curato, quod uita sospite hoc sibi [2420 1Kb] poculum grata uoluntate citissime [2421 1Kb] rependere studebo. Et his dictis abiit. Captato [2422 1Kb] deinde oportuno [2423 1Kb] tempore, 30 hamas [2424 1Kb] preparat, in quibus singulis singulos milites electos loricatos [2425 1Kb] et [2426 1Kb] galeatos ensibusque precinctos [2427 1Kb] collocat, et [2428 1Kb] desuper  lintheis opertas [2429 1Kb] funes [2430 1Kb] , quibus uectes [2431 1Kb] ad portandum [2432 1Kb] eas insererentur [2433 1Kb] , componit. Deinde 60 [2434 1Kb] uiros nichilominus electos et plebeia ueste [2435 1Kb] amictos, ensibusque [2436 1Kb] eorum in hamas [2437 1Kb] reconditis [2438 1Kb] , gestatores constituit, nulloque [2439 1Kb] hominum huius fraudis preter [2440 1Kb] predictos uiros [2441 1Kb] conscio, ipse Sicko [2442 1Kb] cum his et aliis paucis militibus uallatus ad castellum tendit [2443 1Kb] ; fores [2444 1Kb] pulsauit. Seruo sciscitante quis sit et quid uelit: Dic, ait, domino tuo, me sibi uinum magne [2445 1Kb] dilectionis gratia olim promissum deferre, quando ipsum non piguit mihi sitienti [2446 1Kb] poculum dirigere. Seruo renuntiante [2447 1Kb] , Adelbertus iussit uiros intromitti. Quibus ingressis et hamas coram Adelberto [2448 1Kb]  in terram simul ponentibus [2449 1Kb] , post eos Sicko subintrat [2450 1Kb] , iubet auferri linthearum [2451 1Kb] uelamina, rogat [2452 1Kb] Adelbertum suscipere dilectionis munera. Portitores [2453 1Kb] , sicut erant docti, uno momento pariter omnia [2454 1Kb] hamarum uelamina deiiciunt, gladios suos [2455 1Kb] diripiunt [2456 1Kb] ; insidie de hamis exiliunt [2457 1Kb] , gladios [2458 1Kb] stringunt, fortiter undique feriunt, ipsumque [2459 1Kb] Adelbertum obtruncant, ceteros edituos  crudeliter mactant, castellum in solitudinem redigunt [2460 1Kb] . Sicko a Poppone pro uictoria [2461 1Kb] beneficiis illustratus est [2462 1Kb] [*1 3Kb] .---Hic Poppo ecclesiam sancti Petri iam collapsam reparauit, et in honore sancti Martini 2463 1Kb] , translatis in eam [2464 1Kb] partim [2465 1Kb] reliquiis eius, dedicauit, turrimque [2466 1Kb] ibidem construxit  ; Sancto [2467 1Kb] Eucario quedam bona delegauit, quedam ablata restituit. Sanctus Symeon [2468 1Kb] solitarius super [2469 1Kb] nigram portam Treberis claruit; ubi et requieuit [2470 1Kb] . Popo archiepiscopus ibi congregationem [clericorum [2471 1Kb] ] instituit  ; ubi et ipse ad pedes scilicet [2472 1Kb] sancti Symeonis postmodum requieuit .


 Huius textus continuationem additamenti nomine inscriptam infra edidi.

32. Cui Eberhardus [2482 1Kb] successit. Hic priuilegia [2483 1Kb] sue ecclesie apud papam renouauit  , ipsum papam [2484 1Kb] Treberis cum honore suscepit , multa predia acquisiuit, pro quibus redimendis amplius quam mille talenta de sacrario tulit. Hic aliquando dum dieceses [2485 1Kb] circuiret, a Cunrado [2486 1Kb] comite de Lucelenburch [2487 1Kb] captus est, uestimenta sacerdotalia [2488 1Kb] a militibus direpta, pallium discissum, corpus Dominicum uiolatum et in terram [2489 1Kb] proiectum, crisma unctionis effusum est, episcopus ad [2490 1Kb] Lucelenburch [2491 1Kb] in [2492 1Kb] custodiam  delatus est [2493 1Kb] . Treberi nichil eorum que ad diuinum officium pertinent [2494 1Kb] celebrare uoluerunt, donec Romanum pontificem de hac re per internuncios [2495 1Kb] interpellarent. Interim Cunradus [2496 1Kb] comes compulsus a plurimis episcopum dimisit [2497 1Kb] . Romanus pontifex Cunradum excommunicauit et Eberhardo [2498 1Kb] absoluendum [2499 1Kb] commisit [2500 1Kb] . Qui tandem penitens Treberim uenit, et humiliter a summo [2501 1Kb] pontifice absolutionem petiit et inpetrauit, et ad satisfactionem quedam bona Sancto Petro contradidit [2502 1Kb] . Eo [2503 1Kb] tempore  Heinricus [2504 1Kb] imperator corpus sancti ualerii de Treberis transtulit [2505 1Kb] ad Goslar, et [2506 1Kb] econtra [2507 1Kb] curtim [2508 1Kb] uilmar [2509 1Kb] Sancto Eucario tradidit [2510 1Kb]  .  Eberhardus [2511 1Kb] [episcopus [2512 1Kb] ] turrim a Poppone inceptam perfecit [2513 1Kb] . Sabbato sancto [2514 1Kb] Pasche  post expletum diuinum [2515 1Kb] officium in sacrario [2516 1Kb] , sicut paratus [2517 1Kb] erat, obiit.  Sepultus est [2518 1Kb] in monasterio sancti Paulini.

33. Quo [2519 1Kb] defuncto, Anno Coloniensis episcopus, quem tutorem regni et filii sui Heinrici [2520 1Kb] Heinricus supradictus imperator constituerat, quendam clericum suum nomine Cuonem [2521 1Kb] episcopum ordinans, Treberim direxit. Quod cum didicisset Trebirorum preses [2522 1Kb] Theodericus [2523 1Kb] nomine, congregata hostili manu, apud castrum quod Bideburch [2524 1Kb] dicitur eum uinctum tenuit, ac non multo post probrosa morte occidit . Cuius [2525 1Kb] passionem quisquis scire uoluerit in promptu est  ---His [2526 1Kb] ita peractis [2527 1Kb] Udo Sueuus [2528 1Kb] nobilis  episcopatum suscepit. Quo decedente Eilbertus [2529 1Kb] omni [2530 1Kb] bone memorie dignus subrogatur episcopus . Hic ecclesias undique  in episcopio suo dirutas [2531 1Kb] secundum suum posse reedificauit; ac [2532 1Kb] non multo post de medio ablatus, Bruno successit episcopus 


Codex 1 alia manu addit [2533 1Kb] .

In cuius diebus multe clades ac dissensiones in toto regno contigerunt, de quibus ipse inmunis consilio et actibus non extitit. Cum hic autem decederet , Godefridus maioris ecclesie decanus subrogatur episcopus; sed postmodum a suis incusatus de Symonia eiectus est, et Meginero cedit episcopatus .


Codex 2 addit:

Post hunc Godefridus, qui de Symonia conuictus depositus est. Huic successit Meginherus, qui Romam  profectus a quodam Cunrado tyranno captus est et in captiuitate diuersis tormentis enecatus . Post hunc Adelbero Metensis successit ad episcopatum .



ADDITAMENTUM ET CONTINUATIO PRIMA.


 1. [2534 1Kb] Regnante serenissimo Heinrico, rege quidem secundo, imperatore autem primo, anno regni  eius 14mo Megingaudo [2535 1Kb] Treuerice ciuitatis archiepiscopo de medio facto, domnus Poppo in gaudium  et leticiam [2536 1Kb] uniuerse ciuitatis cathedram episcopalem suscepit , uere, inquam, in gaudium, quia ut in ipsum scolastici cuiusdam uerbis utar:

Almum tutorem secum tulit huc Symeonem;
unde in sequentibus plenius, Deo largiente, tractabo. Primum autem quibus parentibus, quibus etiam partibus extiterit oriundus, quantum ad meam noticiam seniorum relatione deuenit, referre curabo. Patri eius Luopaldi [2537 1Kb] nomen erat, qui regionis Austrie marcam tenebat, mater autem eius Richeza cuiusdam ducis Germanie Francie  filia fuit, sed et frater eius patris equiuocus  , patre eorum defuncto, eandem marcam strennue gubernabat. Hii itaque filium suum, Popponem [2538 1Kb] dico, etate proficientem disciplina litterali erudiendum in Regenesburc  [2539 1Kb] ciuitate uiris doctioribus tradiderunt, et post in processu temporis sciencia litterarum satis imbutum et in uirile iam robur adultum noticie supradicti regis exhibuerunt. Cui in breui tam dilectus factus tamque idoneus uisus est, ut, sicut dixi, Megingaudo episcopo Treuerice metropolis de medio facto, rex ipse Treberim festinato uenerit---erat enim in Confluentia positus---, et impetrato tam cleri quam populi consensu, ipsum pontificali cathedra sublimauerit. Proinde ibidem ab episcopis, qui causa regis aduenerant, consecratus est sub die Kal. Ianuar., anno Dominice incarnationis 1016. Consecratorum autem eius [2540 1Kb] unus erat Theodorus  secundus Metensis episcopus. Deinde diebus non multis interpositis, Romam oracionis causa profectus  est, et ut quod sancta Romana mater ecclesia filie sue, Treberensi uidelicet ecclesie, ex institucione sanctorum apostolicorum honoris et gratie debuisset impendere, fieri sibi postularet [2541 1Kb] . Quem domnus Benedictus [2542 1Kb] uIII sacratissime apostolice sedi presidens, magno cum honore suscepit, moramque ibi facienti omnem [2543 1Kb] reuerentiam et dilectionem exhibuit, ita ut [2544 1Kb] pro eo missas faceret et cum ipso sepius cibum caperet, uolentemque inde transmigrare summopere de eius que in Deum est fidei conseruacione [2545 1Kb] , et de subditorum sibi eruditione atque de peccantium non furiosa sed paterna castigatione, sed et de mundicia anime et corporis sollerter admonebat; et [2546 1Kb] ut ipsa hec [2547 1Kb] eius precepta  memorie ipsius non exciderent, dedit cyrographum hunc habentem modum: Benedictus [2548 1Kb] episcopus, seruus seruorum Dei, beatissimo confratri et  episcopo Popponi, sancte Treuerice sedis archiepiscopo uenerabili, eternam in Domino salutem et apostolicam benedictionem. Apostolice sollicitudini conuenit benignum erga fratres semper prebere affectum eorumque peticionibus que rate rationabilesque esse uidentur commodare assensum [2549 1Kb] . Proinde, dulcissime frater, quia postulasti a me uti iuxta morem predecessorum tuorum usum tibi pallii concederemus, libenter uoto tuo annuimus, sollerter tuam commonentes fraternitatem, ut exterioris indumenti habitum morum probitate exornes, talemque te [2550 1Kb] in omnibus exhibeas, ut credite dispensationis officium pastorali cura semper administrare studeas. Tunc enim ueluti lucerna que in domo domini lucet cunctis, apparebis conspicuus, si uti exteriori habitu, ita et interiori fueris adornatus,  crucem Christi, quam sub pallii specie gestas in corpore, intus decreueris portare, in mente clamans cum Apostolo: Â»Mihi mundus crucifixus est, et ego mundo ,Â« desideranter quoque et addens [2551 1Kb] illud prophete: Â»Confige clauis [2552 1Kb] a timore tuo carnes meas .Â« Debita igitur karitate te admonentes, ab apostolica sede pallium tibi transmittimus, huius priuilegii nostri auctoritate statuentes, ut in celebracione missarum his tantummodo sollempnitatibus eo adornatus incedas, uidelicet in Natale Domini, in Epiphania Domini, in Cena Domini, in Pascha et [2553 1Kb] Pentecosten, et [2554 1Kb] in Ascensione Domini et in festiuitatibus sancte Dei genitricis et perpetue uirginis Marie, et in Natiuitate [2555 1Kb] sancti Iohannis baptiste, et in sollempnitatibus omnium apostolorum,  et in sollempnitate [2556 1Kb] Omnium Sanctorum, in festis quoque illorum sanctorum quorum corpora et reliquie in tuo episcopatu habentur, et in dedicatione tue ecclesie, et in die annue ordinacionis tue, et si quando sacros ordines competenter facere decreueris. Concedimus etiam tibi [2557 1Kb] , karissime fili, [licentiam [2558 1Kb] ] crucem ante te gestandi [2559 1Kb] . Omnipotens Dominus fraternitatem tuam, dulcissime frater, hic et in futuro custodiat, sicque mentes nostras in seruitio suo corroboret, ut pro bene administrate pastoralis cure officio in eterna beatitudine laborem nostrum remuneret. Bene ualete [2560 1Kb] . Data 6 Idus Aprilis mensis, per manus Benedicti episcopi apostolice sedis legati, anno Heinrici inuictissimi regis Romanorum  14, imperii [2561 1Kb] uero [2562 1Kb] eius 3o, indictione 14 .

2. [2563 1Kb] Inde uero annis aliquot transactis, cum satageret,  ut iuxta Dei uoluntatem et secundum suprascriptam Romani pontificis commonicionem animam suam inmaculatam Deo offerret , ecce diabolus, qui, ut Scriptura [2564 1Kb] dicit, seducit uniuersum orbem , sicut arte sua nequissima per mulierem Adam prothoplastum nosque omnes per eum inmortalitatis ueste nudauit, ita quoque et huius animum fraudis sue in [2565 1Kb] tegumentis a proposito castitatis subuertere laborauit, ne posset cum Apostolo dicere: Gloria nostra hec est, testimonium [2566 1Kb] bone conscientie , etc. uerbi causa. Est in suburbio Treuerensi oppidum quoddam, quod uocatur Aula Palacii  , ubi ex institutione unius filiarum Dagoberti regis preciose uirginis Athale [2567 1Kb] mibi quiescentis congregatio [2568 1Kb] erat puellarum canonicam  uitam profitentium. Accidit itaque ut episcopus uni earum commissuram pallii mitteret, ut ipse ei exinde caligas [2569 1Kb] quibus, cum ad missarum sollempnia celebranda procederet, indueretur, aptaret. Quas illa suscipiens, et inpudicitie sue participem fieri concupiscens, arte sua nescio qua uenifica infecit, sutas remisit. Quibus mox episcopus [2570 1Kb] indutis, mirum dictu, non uisum est ei ultra id [2571 1Kb] debere sospite uita procedere, nisi ad presens haberet rem cum muliere. Attonitus de tam subita mentis mutacione tamque inopinata carnis titillacione, quippe qui disposuerat carnalibus desideriis non consentire, cum festinacione exuit, ac uni, ut ita dicam, de principibus sacerdotum, qui forte illic aderat, indutum  dedit; qui mox ut induit, et ipse festinanter exuit, secum mirans, nichil tamen dicens. Tunc reliqui qui astabant, quid id miraculi esset admirati, unus post unum easdem caligas secreto capientes induerunt, et similia passi sunt; nullus tamen quid pateretur audebat pro [2572 1Kb] pudore fateri. Nouissime uentum est ad urbis prefectum; qui ut ab episcopo iussus induit, furore incredibili infremuit, et se incantatum esse proclamauit [2573 1Kb] , sciscitantique quis iniquitatis huius auctor exstiterit, episcopus aperuit. Tunc omnes in unum sententias suas proferentes dicebant maximum hoc esse dedecus ecclesie, quod qui canonica uel etiam [2574 1Kb] ecclesiastica censerentur professione tali polleret [2575 1Kb] iniquitate; eam quidem que rem hanc fecisset ab ordine sanctimonie proiici  dignum esse, ceteras uero ibi manentium, ne ab eis quodammodo tam infame [2576 1Kb] procederet, mutatis  uestibus ac pro albis nigris indutis, artiori uite debere operam dare; quod si perpeti noluissent, melius esse ut locus ille careret in habitacione, quam ibi tales degerent persone, que huiusmodi nequiciam gestarent sub religionis specie. Et ita factum est. Illa eiecta est; sed et cetere nolentes nec habitum nec conuersationem [2577 1Kb] mutare, similiter sunt eiecte, et alie in monasterium puellarum quod Horreum dicitur, alie autem ad alia sui habitus migrauerunt loca, uacauitque locus [2578 1Kb] aliquamdiu a diuinis laudibus. Cuius rei gratia episcopus postea summa ductus penitentia, ueritus ne huius causa iniurie extrema diuini [2579 1Kb] iudicii ultione dampnaretur, annuente domno Iohanne tunc Romano pontifice, commissa sub ipsius testimonio comprouincialibus episcopis,  suis uidelicet suffraganeis, Treuerensi ecclesia, Ierusalem [2580 1Kb] ire disposuit; unde rediens in loco supradicto ad laudes Dei celebrandas clericos religiosos mancipauit. Euntis itaque Ierusalem quamque efficax quamque Deo exstitit penitentia grata, prudens quisque liquido potest aduertere, cum didicerit quod diuina respectus clementia uirum sanctum beatum [2581 1Kb] Symeonem sibi coniunxerit secumque adduxerit. Cuius quia mentio se intulit, licet de illo prolixior tractatus habeatur  , et me libet uel ad modicum, ut si memoria eius in benedictione qui adduxit eum [2582 1Kb] , Domino adiuuante, sanctitatem eius perstringere.

3. [2583 1Kb] Interea domnus Poppo, de quo sermo est,  Treuerice huius metropolis strennuus prouisor, Ierosolimam tendens , ibi loci quo Symeon morabatur applicuit, eumque ut secum uenire uellet exorauit. Qui annuens, cum Antiochiam [2584 1Kb] simul deuenissent, Symeon [2585 1Kb] a primoribus, quibus pridem ibi se notum fecerat, remoratus substitit, donec Poppo Ierosolima rediens secus eam [2586 1Kb] ciuitatem [2587 1Kb] iter reflexit. Tunc admonitus in sompnis, prefato se presuli commendauit, et secum Treuerim uenit  , ubi prout ipse petiit [2588 1Kb] in turri quadam deserta a Poppone reclusus, sicut quondam in uertice montis Synai, ita nunc hic quoque graues malignorum spirituum insidias perpetiit [2589 1Kb] , quos Domino auxiliante superauit. Postremo cum ibi reclusus transegisset septem annos, ei qui dedit animam  reddidit Kal. Iunii anno Dominice incarnationis 1035 [2590 1Kb] . Deus autem eum [2591 1Kb] multis uirtutum  indiciis magnificauit, ita ut erectis manibus nostris sursum ad Deum ac [2592 1Kb] cordibus nostris, euangelicum illud exultantes decantare possimus, quia uisitauit Deus plebem suam . Itaque pro miraculorum frequenti ostensione populus totius huius prouincie sepe dictum Popponem deprecabantur episcopum, uti ad honorem Dei et sancti illius uiri uel per se uel per epistolam suam Romanum pontificem consuleret, et euentum rei nunciaret, peteretque quatinus auctoritatis [2593 1Kb] precepto, quem Deus euidentibus miraculis commendaret, hunc [2594 1Kb] etiam fidelium populus digno sanctis obsequio frequentaret, et annuam depositionis eius diem sollempniter [2595 1Kb] celebraret. Super cuius rei negocio archiepiscopus habito conprouincialium episcoporum consilio,  quod subditus sibi populus pie petiit implere decreuit  .

4. [2596 1Kb] uerum ut ad [2597 1Kb] ordinem narrationis accedam, libet ad superiora parumper respicere. Poppone in prelibati itineris negocio occupato necdum reuerso, Giselbertus [2598 1Kb] quidam comes de castello Lucelenburc [2599 1Kb] nominato cum filio suo Cuonrado [2600 1Kb] , non sic [2601 1Kb] aliter quam solet lupus in oues insanire si quando contigerit pastorem deesse, alius hoc, alius illud sibi uendicare, ille quoscumque capere, iste [2602 1Kb] autem depredari, sicque mala inenarrabilia non cessabant perpetrare. Quod episcopus reuersus conuersus conperiens---nec enim ipso presente a malicia sua se poterant continere,---cum non potuisset ullo modo illis resistere, quippe  quibus tocius huius prouincie ualentiores, qui hanc in eos debuissent iniuriam [2603 1Kb] uindicare, confederati erant hominii [2604 1Kb] coniunctione, persepe apud imperatorem Cuonradum [2605 1Kb] se proclamauit de illorum tyrannide, nichilque potuit proficere, sicut subscripta eius epistola commemorat. Unde quam plures et regi et pape mittebat [2606 1Kb] epistolas, quas quia pro multitudine tediosum erat singulas ponere [2607 1Kb] , uerum etiam quia non omnes contigit ad meam noticiam deuenire, unam hanc tantum sufficiat pro omnibus posuisse.


EPISTOLA POPPONIS EPISCOPI [2608 1Kb] .

Reuerentissimo patri patrum gratia et nomine Benedicto, Poppo, licet indignus, diuina tamen largiente clementia, sancte Treuerensis ecclesie minister, cum totius affectus dilectione debitam subiectionem. Superiori anno cum annuente uenerande memorie domno  Iohanne in hac sancta sede apostolica predecessore uestro amore uisionis sepulcri Dei hominis Ihesu Christi Ierusalem peregre profectus fuissem, in regione nostra prauorum hominum supercreuit iniquitas, ita ut nec adhuc manus ab incepta possint retrahere nequicia [2609 1Kb] , omnia per circuitum diripientes et deuastantes. Super quo sepissime deprecatus faciem domini mei regis, quatinus manum michi porrigeret sue [2610 1Kb] animaduersionis, nichilque [2611 1Kb] profeci, sepe etiam supra nominato predecessori uestro pro eodem supplicaui, nec quicquam usque adhuc consolationis impetraui. Quamobrem desidero ut uel nunc solecietur michi Deo amabilis paternitas uestra, mittatque uirum de honoratioribus uestris ac prudentioribus, qui michi in necessitatibus meis consilio simul  et auxilio suffragetur, auxilietur dico de aduersis, consilietur autem de his que latere non credo aures uestre sanctitatis. At uero si hactenus uos latuerunt, iam nunc obsecro uti benignum litteris meis accommodare uelitis auditum. uir quidam uite sanctitate laudabilis apud nos diebus istis ex hac luce migrauit, quem si signis et uirtutibus que per eum Dominus operatur credere debeamus, procul dubio eum cum sanctis eterne beatitudinis habere consorcium non dubitamus. Sed non tam signa que fidelibus et infidelibus communia sunt, quam fidei uirtus, qua fideles ab infidelibus sequestrati sunt, qua ipse dum adhuc in corpore maneret plurimum uiguit, de eius nos sanctitate certos reddit [2612 1Kb] . Proinde accersiuit nos tam clerus quam populus ecclesie nostre, obsecrantes, uti  litteris nostris ad hanc apostolicam sedem, cui uos auctore Deo presidetis, cum illius uiri sancti uita [2613 1Kb] et miraculis missis peteremus, quod peticione dignum credimus, quatinus, si ita uobis cautum uideatur, dato nobis uestri apostolatus decreto, nomen eius liceat cum sanctorum nominibus conscribi ceteraque honoris sanctis debiti ipsi impendi. Itaque quid solacii, quid consilii super alleuatione angustiarum nostrarum hinc et inde obortarum prudencia uestra michi ineundum [2614 1Kb] decreuerit, sine longa temporis dilatione dignemini insinuare. Honor uester et meritum apud Deum semper et homines augeatur.

Sed quid papa ad hec responderit, quamque benigne litteras eius super decursas acceperit, mea non est opus prefatione. Ipsum audi, quid dicat.


EPISTOLA DOMNI PAPAE [2615 1Kb]  .

Benedictus episcopus, seruus seruorum Dei, Popponi  [2616 1Kb] tam suis meritis quam diuino karismate Treuerorum [2617 1Kb] archiepiscopo [2618 1Kb] salutem [2619 1Kb] karissimam cum apostolica benedictione. Sumptis reuerentie uestre litteris et lectis [2620 1Kb] atque relectis, in imo cordis arum uim reposuimus, ut uobis petentibus desiderata concederemus. Nam illius regulam magistri nos oportet [2621 1Kb] in quantum possumus imitari, qui se bene petentibus non est obstinatus, se in ueritate querentibus non est prolongatus, nec ad fores suas perseueranter pulsantibus ad aperiendum retardatur. At nos, licet tardius quam cupiuimus [2622 1Kb] , ad sonum tamen pagine uestre, ut debemus, pro affectu respondemus. Neque enim facimus quod uolumus, cum [2623 1Kb] uolumus, sed cum diuinitus ut faciamus accipimus, queque suis temporibus superna disposicio coaptauit. Quod igitur  meministis, sedem apostolicam, cui ex diuina dignacione presidemus, totius ecclesiastice pastoralitatis esse refugium, ut uotis uestris ad eam confugientibus annueremus, meritis amplexibus hec ipsa uerba donauimus; quippe cum sit origo et fundamentum ecclesiarum, Domino confessionem Petri taliter conpensante: Â»Tu es Petrus, et super hanc petram edificabo ecclesiam meam Â«: dignum plane uidetur, ut omnis christiana fidelitas ad eam concursum habeat, et ipsa omnibus manum solacii porrigat [2624 1Kb] . uobis uero in congressu positis, ad iniquitates prauorum hominum debellandas ac spirituali [2625 1Kb] gladio puniendas, quoniam in rebus diuinitus uobis commisse uicis coadiutorem presulem a nobis poposcistis, en [2626 1Kb] dirigimus. Quem  quidem  et honestas morum, sicut nomine indicat, et sagax animi pulchritudo decorat; quem huic negocio aptissimum censuimus, quia Dei fidelem seruum et prudentem cognouimus; cui [2627 1Kb] et astucia serpentis est et columbe simplicitas; de cuius quodammodo labiis fluunt mella pro captu audientium celestis ambrosie plena; quem [2628 1Kb] a corpore nostro uelud dextrum separauimus brachium, imprecantes ei salutem et gaudium. Dirigimus ergo illum, ut solacietur uobis in necessitatibus uestris, tam scilicet in opere consecrationis, quam et in unctione confirmationis, et si quid in necessitatibus aliis, Deo fauente, ualebit pro libitu sancte [2629 1Kb] uestre fraternitatis. Ut [2630 1Kb] illum tractare [2631 1Kb] uti decet non detractetis [2632 1Kb] uel dissimuletis,  nulla credimus admonitione indigetis, cum uestra benignitas inde sit [2633 1Kb] profusior, unde est sanctior. De cetero ad uirum illum Symeonem ueniendum, quem numerosis [2634 1Kb] choruscantem miraculis, diuinis prefulgentem uirtutibus ostenditis. Ex quo liquet eum in fragili corpore thesaurum baiulasse spiritualis gratie, ut non solum sibi prouiderit ad salutem, sed aliis quoque atque aliis ad multiplicem sanitatem. Quia igitur ad illam eternam beatitudinem illamque summe felicitatis perpetuitatem ac celeste consorcium peruenisse creditur, sicut opere signorum frequentius panditur, nostre apostolice auctoritatis sententia, iudicium diuini arbitrii secuta et [2635 1Kb] [consensu [2636 1Kb] ] complurium fratrum nostrorum suffulta, decernit, eundem uirum Dei Symeonem posthac semper et ubique  sanctum debere nominari, eiusque natalem sicut aliorum sanctorum reuerentissime singulis annis celebrari. Non enim qui se ipsum commendat ille probatus est, sed quem Deus commendat , dicit apostolus, glorietur [2637 1Kb] , laudetur, uigeat, placeat, celebretur, ametur et colatur, nomenque illius martyrologio inseratur. Ipse intercedat pro peccatis et neglegenciis nostris et commissorum nobis apud clementissimam diuini numinis maiestatem, ut mirabilia, que uisibiliter exhibet circa infirmorum corpora, in animabus nostris occulta uirtute dignanter exhibeat [2638 1Kb] . Benedicti  uIIII pape .

5. [2639 1Kb] Congruum duxi rem quandam dignam ualde memoria, quam circa tempora illa [2640 1Kb] accidisse  comperi, sub silentio non preterire. Sicut, inquam, supra significatum est, ipso Poppone uidelicet Ierusalem profecto, et per tres fere annos demorato---Babiloniam enim usque uidendi [2641 1Kb] nominatissime illius ciuitatis gratia processerat, ubi et [2642 1Kb] tentus aliquamdiu in captiuitate laborabat---, si recte memini, quidam Mettensium episcopus uice quadam in ieiunio Iunii mensis Treuerim pro eo ordines facere ueniebat. Hoc enim ipse priusquam de prouincia exiret deprecatus fuerat, ut cui conprouincialium [2643 1Kb] , suorum uidelicet suffraganeorum, episcoporum demandatum fuisset, Treuerim ueniret et uicem eius adimpleret. Hic autem quo Treueri ceteris uicinior, eo ibi in hoc opus [2644 1Kb] frequentior.  uerum  ut dixi ordines facturus sub die 15 Kal. Iulii petiit, sicut assidue faciebat, mitti coram eo in altari clauum Domini, qui ibi loci ex collatione domne Helene auguste habetur, quique, si demonis testimonio credi debebat [2645 1Kb] , cum  quidam a demone uexaretur, et clauus hic ad effugandum illum cum aliis sanctorum reliquiis illo [2646 1Kb] delatus fuisset [2647 1Kb] , a maligno illo perhibitus est, ipse esse [2648 1Kb] , qui pendentis in cruce Domini pro salute generis humani fuisset [2649 1Kb] in dextro pede confixus; cuius nimia uirtute compelli se exire. Ante enim nulla certitudo, sed tantum opinio erat, quante uirtutis idem clauus haberetur. Porro misso eo in altari, astitit ille [2650 1Kb] prelibatus episcopus, clam circumspiciens et querens locum, si forte ea sibi oportunitas  accidere potuisset, quo corriperet et in sinum suum deponeret, alium [2651 1Kb] autem, quem [2652 1Kb] huius gratia fieri iusserat et sub ascella sua occultauerat, hoc erepto [2653 1Kb] inpingeret. Quid multa? ut concupierat correptum in sinu suo recondidit et actionem cui institit letus peregit. Proinde cum post confecta misteria exutum duceretur, sicut Domino placuit, clauus ille sanguinem habundantius fudit, qui guttatim de sinu eius in terram emanare cepit. Quod uidentes ministri eius, qui circumdabant eum, ut uelocius incederet et exui festinaret, urgebant eum, cuiuspiam mali causam accidisse ei arbitrati. Denique cum cepisset sacerdotalia uestimenta deponere, totumque uidisset sinum albe repletum sanguine, diriguit primum; et ultra quam credi potest, quid  secum ageretur, admirans, tandem cum redisset in se, delictum quod patrarat confessus, ueniam impetrauit, et post exutas uestes conuoluit in unum, deditque consilium ut summa cum ueneratione seruarentur; quod et factum est.

6. [2654 1Kb] Illo itaque [2655 1Kb] tempore cum adhuc famulus Dei Symeon supra nominatus uitales carperet auras [2656 1Kb] , Popponem sepe dictum  archiepiscopum ducem suum [2657 1Kb] et hospitem idem uir sanctus [2658 1Kb] secreta frequenter collocutione dignos future uite actus agere persuasit, quatinus in hac luce positus cum Dei adiutorio hoc elaborare niteretur, ut post obitum in consorcium beatitudinis eorum transiret, quorum nunc uicem gerere uideretur [2659 1Kb] . Fuit autem fames ualida in omni terra ista, ita ut multi morerentur inedia; hiemalium pluuiarum enim inundantia, sed et fluminis secus ciuitatem decurrentis uerno tempore inestimabilis [2660 1Kb] superhabundantia diutina stacione et nimia sui limositate omnes fere segetes absorbuerat [2661 1Kb] . Cuius causam mali insipiens uulgus Simeoni, sicut in uita ipsius [2662 1Kb] legitur  , imputabat. Tunc episcopus multam egentibus exhibebat humanitatem, illud sepius  ante mentis sue oculos [2663 1Kb] ducens, quod dicit sermo diuinus: Qui uiderit fratrem suum necessitatem patientem et clauserit uiscera sua ab eo, karitas Dei non manet in eo . Etenim die quadam in albis paschalibus cum ad unam ecclesiarum in ciuitate [2664 1Kb] consistentium, diuinum celebraturus officium [2665 1Kb] , equo nobili uectus incederet, obuiam habuit in campo pauperum multitudinem copiosam, qui deprecabantur eum ut solita [2666 1Kb] miseratione aliquid [2667 1Kb] ipsis inpenderet uite subsidium. Qui accito mox ad se [2668 1Kb] cubiculario suo, iussit exhiberi [2669 1Kb] sibi festinato thesauri non modicam quantitatem ad dispertiendum illis. Omnibus ergo [2670 1Kb] qui secum erant eum inpellentibus et dicentibus, ut primum cuius gratia uenerat adimpleret indeque reuertens  expeditius quantam uoluisset pauperibus misericordiam inpenderet, ipse respondit: Nolite, karissimi, hoc persuadere michi, quia sicut illud, ita et hoc Deo est obsequium. Nempe sic oracio nostra apud maiestatem Dei acceptior erit, si, antequam eo ueniamus, karitas ista precesserit. Credo nimirum et securus sum quod sine ambiguitate sacrificium nostrum diuinis conspectibus presentabitur, si tante  multitudinis fusa prece commendetur. Interea cubicularius postulatum obtulit censum, quem acceptum ut [2671 1Kb] cepit in pauperes expendere, una omnes ceperunt uoce clamare, nummis sibi opus non esse; de nummo enim aut nichil aut parum quisque sibi ualentis comparare posse, quia, sicut ipse nosset, modius unus frumenti appenderetur solidis 25. Quibus ille respondit, aliud quid sibi pre [2672 1Kb] manibus non esse, quo potuisset illorum [2673 1Kb] necessitatibus communicare. Quo contra illi: Si, inquiunt, ad presens aliud quid dare nobis non habes [2674 1Kb] , da saltem de pinguibus equis tuis, ut uel ad modicum compescatur esuries nostra edulio carnis. At ille, licet inuitus, recordatus tamen uerbi illius quod uulgo in prouerbium uertitur:

 Carum quisque dabit, qui cara recipere querit [2675 1Kb] ,
primum dedit suum, deinde aliorum non equidem omnium, sed eorum tantum quos ad hoc pietatis opus sua potuit exhortatione instigare; et laniati atque deuorati sunt in [2676 1Kb] momento coram eo. Post hec ad locum destinatum processit.

7. [2677 1Kb] Denique inerat ei permaxima sollicitudo aut de [2678 1Kb] construendis ecclesiis aut de reparandis [2679 1Kb] dirutarum uetustate ruinis, quorum alteri euidens perhibet testimonium ecclesia beati Petri apostoli que domus et episcopalis sedes dicitur. Hec, ut ferunt [2680 1Kb]  , antiquitus fuit domus domne Helene, cuius rogatu a beato Agricio primitus dedicata est in honorem principis apostolorum, quattuor marmoreis magne altitudinis fulta columpnis, in quibus  tota illa structura nouem arcubus hac et illac distortis consistebat. Sed  superioribus annis non paucis una columpnarum illarum longitudine sui fatigata et oneris magnitudine pregrauata, in preceps ceciderat, ita ut nullus timore ruine diuinum ibi celebraret officium. Nullus quoque qui tecta reficeret audebat ascendere, propter quod diutino neglectu [2681 1Kb] ad id rerum deuenerat, ut iam domus oracionis non diceretur, sed a pastoribus pecus ibi pastum minaretur. Hanc ipse labore magno et inpensa, eisdem columpnis quasi circumamictis [2682 1Kb] basibus, quas usualis locutio pilares  nuncupat [2683 1Kb] , itemque arcubus prioribus laudabili  arte substratis nouis aliis, resolidauit, ita ut non inconuenienter in eius laude libri [2684 1Kb] Sapientie illud debeat personare: Ecce sacerdos magnus, qui in uita sua suffulsit [2685 1Kb] domum, et in diebus suis corroborauit templum , etc. [2686 1Kb] Resolidatam itaque et [2687 1Kb] in pristinum reformatam statum, preciosis beati Materni [2688 1Kb] reliquiis a loco sepulchri, cum conprouincialium episcoporum coram positorum ac totius diocesis sue cleri et populi, utpote sinodus [2689 1Kb] gratia, iam [2690 1Kb] , ut ita dicam, perendie heri et hodie celebrate  , ibi, id [2691 1Kb] est Treueri [2692 1Kb] , congregatorum, annisu, 12 Kal. Nouembris translatis [2693 1Kb] , illustrauit atque dedicauit, dedicatam donatiuis pluribus, quibus ab imperatoribus, uidelicet Heinrico secundo et Conrado [2694 1Kb] similiter secundo itemque  Heinrico rege quidem tercio imperatore autem secundo, sicut in preceptis illorum de Treuerim [2695 1Kb] continetur, honoratus fuerat, magnifice ditauit. Postmodum autem placuit ei eandem ecclesiam ampliorem reddere, fecitque ut nunc tercia tantum quantum prius ambitus eius parte sit maior. Cuius structure, ut audiui, tantam fundamenti iussit fieri [2696 1Kb] profunditatem, quantam nunc uides terre supereminentem. Huic etenim operi cum studiosius insisteret, opusque iam ad haste longitudinem super terram eductum fuisset, die quadam cum sederet ubi fiebat, sol, ut erat solito feruentior, refulsit in capud eius---erat enim caluus---et incanduit cerebrum eius, et sicut solet febre correptus, de die in diem ingrauescente eadem ualitudine, fortiter egrotare  cepit; nec multo post ad ultima ductus spiritum reddidit sub die [2697 1Kb] 16 Kal. Iulii anno Dominice incarnationis 1067 [2698 1Kb]  . Cuius exequias Treuerici digne procurantes, deposuerunt eum in porta ciuitatis que cognomento Nigra uocabatur, in qua et ipse beatum Symeonem, cuius supra mentio [2699 1Kb] est, terre commendauerat [2700 1Kb] ; ubi a religiosis clericis, in eodem loco ab ipso ob honorem Dei et beati illius uiri mancipatis  , pro eius requie die ac nocte preces funduntur ad Deum, cui est honor et gloria in secula seculorum [2701 1Kb] . Sedit autem in episcopatu annos 30, menses 5, dies 10.

8 [2702 1Kb] . Cui defuncto successit in sacerdotali ministerio  cum [2703 1Kb] cleri plebisque consensu Euerhardus episcopus [2704 1Kb] . Iste natus patre Hizelino comite Alamannie [2705 1Kb]  , cum in uirum fuisset adultus, pro ingenuitate sui, quam magna morum probitas consilium atque [2706 1Kb] prudencia decorabat, prepositus maioris [2707 1Kb] ecclesie Wormaciensis [2708 1Kb] sub presule N.  , qui subditos suos satis idonee gubernabat. Dedit autem Deus ei inuenire gratiam in oculis supra nominati Heinrici imperatoris et principum eius, ita ut in regiis et aliis quibusque magnis [2709 1Kb] consiliis non ultimus nec [2710 1Kb] spernendus auctor haberetur. Unde contigit ut, Treueri [2711 1Kb] orbata [2712 1Kb] suo antistite, eis ad quos electio pertinebat peticioni regis coniuentibus [2713 1Kb] , iam dicte metropoli subrogaretur episcopus. Hic uir magnificus  et ecclesie Treberensis prudentissimus rector fuit, cuius et possessiones auxit et priuilegia renouauit [*1 1Kb] . Cuius etiam tam studiosus prouisor fuit, ut [2714 1Kb] abbacias sancti Seruacii et sancti Maximini decessoribus [2715 1Kb] suis ablatas dono Heinrici imperatoris receperit [2716 1Kb]  . Romam ad apostolorum limina uisitanda frequenter adiit; unde cum honore magno reuersus Leonem papam, qui et Bruno [2717 1Kb] , in sede suscepit  . Hic dum quadam uice dioceses circuiret, a comite Cuonrado de Lucelenburch [2718 1Kb] captus est, uestimenta sacerdotalia direpta, pallium discissum, crisma [2719 1Kb] unctionis effusum, magnumque nefas a peruersis hominibus patratum est. Quo nuncio Treberi perlato, omnia [2720 1Kb] diuini misterii [2721 1Kb] iura celebrari intermissa sunt, donec [2722 1Kb] Romanus  papa quid de hoc diffiniret [2723 1Kb] interrogaretur. Qui eundem Cuonradum omnesque eius complices facto generali concilio excommunicauit, sed eius absolutionem penitentis [2724 1Kb] episcopo commisit, palliumque illi pro eo quod hostes conciderant misit. Interim uero episcopus a captiuitate datis obsidibus rediit, nec multo post comitem penitentem suscepit, cui pro penitentia peregrinationem Ierosolimitanam iniunxit; in qua et obiit.---Dein [2725 1Kb] Iudeis persecutionem indixit, eosque, nisi proximo sabbato pasche [2726 1Kb] Christiani efficerentur, ciuitate pellendos  esse decreuit. Hinc igitur eiusdem nefande gentis quidam ad similitudinem episcopi ceream imaginem lichnis [2727 1Kb] interpositam facientes, quendam clericum de cenobio sancti Paulini, Christianum nomine non opere, ut eam baptizaret, pecunia corruperunt; quam ipso sabbato, episcopo iam ad baptismi sollempnia celebranda preparato, accenderunt. Qua ex parte iam media [2728 1Kb] consumpta, episcopus super fontem [2729 1Kb] sacris instans officiis cepit grauiter infirmari, et secedens in sacrarium [2730 1Kb] cum adiutorio ministrorum genibusque [2731 1Kb] [*2 1Kb] in [2732 1Kb] oratione flexis, in sacris uestibus obiit 17 [2733 1Kb] Kal. Maii , et sepultus est in basilica sancti Paulini [2734 1Kb] .

 31. Priuilegium Leonis pape Eberhardo archiepiscopo T. [rubra deest C3 sqq.] 

    Leo [Sequentia duo diplomata desunt C3. 4.] episcopus seruus---Data Xu. Kal. Maias---
    Leo episcopus seruus---Data Idibus Aprilis---indictione secunda.

32. De L.
    indictione secunda.

33. De uictore papa  .
    uictor episcopus seruus---die uicesimo quinto.




[C1. ad rubram: Alia ratio hoc in loco. C3: De scissura palii.] Prefatus etiam pontifex tam studiosus, etc.

9. [2735 1Kb] Quo mortuo [2736 1Kb] , Anno [2737 1Kb] Coloniensis episcopus, quem prouisorem regni et tutorem filii sui [2738 1Kb] Heinrici Heinricus imperator moriens reliquerat, spreto Treberorum [2739 1Kb] consilio et electione,  adhibita regis adhuc pueri inuestitura et confirmatione, nepotem suum Cuononem [2740 1Kb] cum magna ambitione et manu militari, si sic necesse foret, uersus [2741 1Kb] Treberim direxit [2742 1Kb] . Que inconsiderata prouectio sicut illi beato [2743 1Kb] mortis occasio martyrii [2744 1Kb] fuit, sic Treberensibus [2745 1Kb] exercende [2746 1Kb] crudelitatis audaciam et materiam prebuit [2747 1Kb]  . Nec mora, denique [2748 1Kb] presidem suum Theodericum [2749 1Kb] cum aliis principibus [2750 1Kb] euocatum ad ulciscendam tanti contemptus iniuriam clamosis uocibus [2751 1Kb] instigant: si Colonienses hac molitione [2752 1Kb]  preualeant, actum hoc omnium successorum [2753 1Kb] suorum esse [2754 1Kb] dedecus et [2755 1Kb] infamiam. Quid multa? coacto [2754 1Kb] quippe exercitu, frondesque [2756 1Kb] arborum, ne arma proderentur [2757 1Kb] , preferentes [2758 1Kb] , nocte clara [* 1Kb] obuiam pergunt, eosque in pago Bedonico quiescentes nichilque tale suspicantes subito [2759 1Kb] circumueniunt. Qui conturbati aduenientis sonitu multitudinis, postquam hostes adesse [2760 1Kb] senserunt, fugam in pedum celeritate saltuumque densitate prout quisque potuit sibi elegit. Sic eos discurrentes hostes inuaserunt, multisque captis, compluribus sauciatis, omnibus eorum rebus ingentique [2761 1Kb] preda potiti sunt. Ipse [2762 1Kb] domnus Cuono incidit in manus hominum impiorum, qui [2763 1Kb] eum nequioribus custodiendum, donec uiderent quo res uergeret,  commiserunt; qui eum paulo post, ne uidelicet [2764 1Kb] regis adhuc iuuenis temerarium preualeret arbitrium, de rupe precipitantes, in Kal. Iunii [2765 1Kb] miserabili morte peremerunt. Qua de causa rege ualde commoto ciuitatemque [2766 1Kb] Trebericam se desolaturum comminante, tandem Deo donante a sapientibus [2767-77 1Kb] eius [2778 1Kb] furore sedato, electione cleri et populi Uodo [2779 1Kb] intronizatur episcopus. Hic ex Alamannorum [2780 1Kb] prosapia oriundus [2781 1Kb] , patre Euerhardo [2782 1Kb] comite  , matre [2783 1Kb] Ita [2784 1Kb] , eisdemque [2785 1Kb] cenobii [2786 1Kb] quod dicitur Scafuse [2787 1Kb] constructoribus [2788 1Kb] , uir ualde uenerabilis fuit, facie uenustus, ore facundus, statura procerus, cuius merito humeris [2789 1Kb] sustentari posset tanti [2790 1Kb] moles regiminis. Hic opera a decessoribus suis [2791 1Kb] incepta,  scilicet monasterii sancti Petri amplificationem, perfecit [2792 1Kb] , conprouincialium militum audaciam et [2793 1Kb] tirannidem compescuit. Hic [2794 1Kb] in expeditione regis in obsidione castri Alamannorum [2795 1Kb] quod Tuingia [2796 1Kb]  uocatur [2797 1Kb] obiit , relatusque a Treberensibus, in monasterio [2798 1Kb] sancti Petri sepultus est [2799 1Kb] . Cui successit Egilbertus [2800 1Kb] ; de cuius electionis occasione libet altius parumper edicere.

10 [2801 1Kb] . Tempore illo cum [2802 1Kb] Gregorius, qui et  Hildebrand [2803 1Kb] , Romani pontificatus iura disponeret, hoc decretum antiquitus quidem promulgatum, nunc autem innouatum est, ut uidelicet omnes in sacris ordinibus constituti, presbiteri [2804 1Kb] scilicet et diaconi, a cohabitationibus feminarum se ut decet cohiberent [2805 1Kb] , aut ab [2806 1Kb] officio cessarent [2807 1Kb] . Simul etiam [2808 1Kb] ne quis cuiuscumque ordinis, laicus uidelicet siue [2809 1Kb] clericus, episcopatus, abbacias seu alias quaslibet spiritualium donorum dignitates, uel [2810 1Kb] per se uel per [2811 1Kb] interpositam personam, emere siue [2812 1Kb] uendere presumeret; quodque [2813 1Kb] si quis infringeret, honorem quemcumque haberet amitteret. Ubi hoc uerbum palam factum est, in cordibus eorum qui non secundum Deum incedebant magnam suscitauit inuidiam. Propterea inter  regnum et sacerdocium partes exorte sunt, et hinc inde permaxime inimicitie [2814 1Kb] succreuerunt [2815 1Kb] , et eo usque dissensionis huius et inimicitiarum in inuicem fomes inualuit, ut si cui cesarianorum occurrisset quispiam ecclesiasticorum, qui forsitan pro amore patrie celestis seculum reliquisset, carnem macerasset, quemque aliqua [2816 1Kb] corporis molestia attenuasset, siue qui, ut tunc moris erat, barbam quasi in signum religionis enutrisset, quasi regii honoris [2817 1Kb] proditores contumeliis afficiebant, insultanter eos ecclesianos appellantes. Nullus enim tunc in subrogandis pontificibus uel aliis ecclesiasticis dignitatibus canonice sanctionis ordo seruabatur, sed qui tantum regis [2818 1Kb] uel principis manum implesset seu aliud qualecumque obsequium sibi placitum  inpendisset, regia preficiebatur uiolentia ubi uoluisset. At uero ubi [2819 1Kb] rex eiusque consentanei principes non eo minus omittebant, sed uetitam uenditionem magis et [2820 1Kb] magis instituebant, prefatus papa non ueritus sententia anathematis omnes conclusit [2821 1Kb] , et quicumque uoluisset in catholicorum consortio numerari, faciebat sibi huiusmodi uerba conscribi: Anathematizo omnem heresim Heinrici dicti regis et omnium [2822 1Kb] complicium [2823 1Kb] eius et omnem qui eum regio nomine uel [2824 1Kb] honore [2825 1Kb] ueneratur, Heinricum inquam nominis [2826 1Kb] huius quartum [2827 1Kb]  regem. Quam excommunicationem ubi fama [2828 1Kb] ad aures imperatoris [2829 1Kb] detulit, egre admodum ferens et peccatum peccato superadiiciens, conuocato sue partis episcoporum abbatum et aliorum graduum concilio, statuit, ut Gregorius [2830 1Kb] nulli eorum deinceps apostolicus esset, nec decreta eius quisquam reciperet. Et hoc facto, ipse [2831 1Kb] sub omni celeritate Italiam adiit, Wicbertum [2832 1Kb] quendam [2833 1Kb] Rauenne ciuitatis episcopum in una ciuitatum [2834 1Kb] Italie  pro Gregorio papam fecit ; quem et Clementem nominauit. Porro si quando Gregorius causa cuiuslibet rei agende Romam [2835 1Kb] fuisset egressus, iste [2836 1Kb] subintrabat; illo reuertente, iste fugiebat. Illi ecclesiastica [2837 1Kb] , maior uidelicet [2838 1Kb] pars, isti [2839 1Kb] cesariana pars [2840 1Kb] presidio erat. Sed  quid ad nos ista pertinent? pocius [2841 1Kb] in sua loca abeant [2842 1Kb] . Nos autem propositi nostri seriem prosequamur.

11 [2843 1Kb] . Per idem tempus fuit in ciuitate Batauia [2844 1Kb]  de optimatibus Baioarie [2845 1Kb] ex clero quidam prepositus maioris ecclesie et scholasticus nomine Egilbertus [2846 1Kb] , qui uice quadam, cum episcopus loci illius, sicut et aliarum ciuitatum episcopi, ex precepto Romani pontificis supra memoratum decretum in ecclesia sua pronunciaret [2847 1Kb] , ausu temerario illi in faciem restitit, palam dans cunctis intelligere [2848 1Kb] , quoniam [2849 1Kb] et ipse cum Heinricianis uinculo teneretur anathematis. Constat enim [2850 1Kb] , testimonium [2851 1Kb] perhibente apostolo, de malefactoribus [2852 1Kb] , quia facientes et consentientes una sunt  sententia plectendi . Ille uero [2853 1Kb] consentit, qui etsi rennuere non ualeat, fauendo tamen, quantum in ipso est, malefacientis operibus communicat. Dicebat autem imperatori licere, nec idcirco ecclesie [2854 1Kb] consorcium amittere [2855 1Kb] , si non spiritualia sed regalia sua gratis precioue cui uoluerit inpendat. Que utique non sua, sed iuxta Romanam consuetudinem regalia beati Petri uel ecclesie pociori iure possunt appellari. Sed utinam qui ad ecclesiastice dignitatis culmen [2856 1Kb] uenire desiderant, non ambiciose, quod minime decet, se ingerant, neque artificiosi colore commenti symoniace hereseos sibi machinamenta confingant [2857 1Kb] , asserentes se non spiritualia sed terrena terrenis acquirere, cum sicut tempore,  sic et in eorum mente primum sit animale, deinde quod [2858 1Kb] spirituale, et non [tam [2859 1Kb] ] appetant curam pastoralem quam honorem temporalem! Multis itaque sermonibus pro [2860 1Kb] huiusmodi ad inuicem collatis, cum uidisset [2861 1Kb] eum episcopus incorrigibiliter symoniace parti et nil penitus ecclesiastice assentire, iussit eum a communione ecclesie alienum existere, usque dum uniuersali pape presentatus, unitati ecclesie per ipsum meruerit sociari. Proinde cum diutius intra se hesitasset, demum uoluntas [2862 1Kb] ei Romam proficiscendi incidit, uerumptamen rege inconsulto ire illo noluit; a quo rege, inquam [2863 1Kb] , accepta ad eum, quem superpositum [2864 1Kb] pape diximus, mandata detulit, et ab uniuersali penitus declinauit. Et factum est, dum rediret  adimpletis negociis pro quibus a rege missus fuerat, in redeundo audiuit Uodonem, fideli dignum memoria Treuerensem [2865 1Kb] archiepiscopum [2866 1Kb] , uita decessisse, et ob hoc [2867 1Kb] regem Treuerim adiuisse [2868 1Kb] , ut alium in locum [2869 1Kb] eius debuisset substituere. Et hac [2870 1Kb] fama comperta, quam plurimum iter [2871 1Kb] accelerauit, intra se cogitans, si forte eo maturius potuisset [2872 1Kb] peruenire, pro inpensa sepius regi seruitute hunc ei honorem posse succedere [2873 1Kb] ; quod et [2874 1Kb] factum est. Sed qualiter ad id uentum fuerit [2875 1Kb] , ignaros docebimus. Porro cum imperator iussisset ut quem sibi placere cognoscerent hunc episcopum eligerent, et clerus unum post unum ex ipso eorum collegio [2876 1Kb] , hoc utique honore dignissimos, exhiberent, rex autem, quotquot neminassent,  nullum eorum [2877 1Kb] sibi placere dixisset [2878 1Kb] ---nullus enim eorum [2879 1Kb] beniuolentiam eius digna taxatione preuenerat,---iamque [2880 1Kb] in eligendo tribus diebus transactis [2881 1Kb] , et quarto nichilominus die iterum [2882 1Kb] ad idem congregatis omnibus: tamquam a Deo missus---si tamen dici potest a Deo dirigi uia [2883 1Kb] hominis qui culpa sui [2884 1Kb] meruit [2885 1Kb] ab [2886 1Kb] ecclesie communione suspendi---uenit, et facta oracione sua [2887 1Kb] , locutus est regi de his que habebat in mandatis. Quibus finitis dixit rex: Quia [2888 1Kb] iam diu in eligendo episcopo concordare non possumus [2889 1Kb] , saltem in hunc conueniamus. Et consensit ei ex episcopis qui electionis [2890 1Kb] causa aduenerant solus Theodericus [2891 1Kb] uirdunensis [2892 1Kb]  episcopus, qui cognomento Magnus uocabatur, et pars aliqua [2893 1Kb] populi Treuerensis. Rex ergo [2894 1Kb] nil moratus inuestiuit eum, dans ei anulum et baculum sub die octauo [2895 1Kb] Idus Ianuarii anno [2896 1Kb] dominice incarnationis 1078  . Pontifices uero Herimannus [2897 1Kb] Mettensis et Bibo [2898 1Kb] Tullensis et residuus clerus et populus, quantum in ipsis erat, non assenserunt, quoniam ipsi tam idoneas [2899 1Kb] personas exhibuerunt [2900 1Kb] ; resistere tamen regis uoluntati non potuerunt. uerumptamen clerus et populus [2901 1Kb] multum moleste ferentes irrogari [2902 1Kb] sibi uiolentiam, deprecabantur eos qui presto erant episcopos, et cum interminacione auctoritatis apostolice interdixerunt, ne ipsum consecrarent antistitem [2903 1Kb] , commonentes eos canonici illius decreti, quo precipitur  ut nullus in episcopum nisi canonice electus consecretur. Quocirca episcopis in sua redeuntibus, Egilbertus benedictione non percepta remansit, et erat cupiens [2904 1Kb] consecrari, nec potuit ab aliquo episcoporum ecclesiasticorum [2905 1Kb] , qui ingressum eius audisset [2906 1Kb] , diebus quam plurimis impetrare  . Tribus  igitur annis fere [2907 1Kb] transactis, cum res regi innotuisset, qui sub ipso tempore Roma [2908 1Kb] rediens, multa [2909 1Kb] ibi cede patrata et papa Gregorio fugato, quo certe nichil in [2910 1Kb] diebus illis [2911 1Kb]  celebriori fama ora omnium adimplebat, secus Alpes moram [2912 1Kb] faciebat, directis epistolis [2913 1Kb] ad supradictum uirdunensem episcopum, qui ei summa familiaritate adherebat,  petiuit [2914 1Kb] , quatinus Treuerensem metropolitanum [2915 1Kb] quantocius consecrare studeret. Quarum epistolarum exemplar [2916 1Kb] hic inserere non uidetur [2917 1Kb] ab re, que habent hunc modum:

12 [2918 1Kb] . Rex Heinricus Dei gratia Romanorum imperator et [2919 1Kb] augustus [2920 1Kb] Theoderico episcopo dilectionem nulli maiorem. Inprimis te scire uolumus, quia nulli melius quam tibi confidimus, nec episcopum Traiectensem fidei monitorem, sed ad [2921 1Kb] honorem regni tractandum tibi misisse cooperatorem. Deinde ad singula que mandasti negocia singula damus responsa, sed breuissima, quia infinita tibi reseruamus  ore ad os dicenda. Siquidem hoc quod in margine epistole tue de Romano negocio nobis mandasti, inprimis dicimus tibi [2922 1Kb] . Romam in die sancti Benedicti intrauimus; qualiter [2923 1Kb] autem a Romanis recepti simus [2924 1Kb] , qualiter cum Romanis steterimus, qualiter a Romanis recesserimus, ab aliis multis te audisse credimus, tum etiam litteris nostris tibi indicauimus [2925 1Kb] , quas te nondum uidisse putamus [2926 1Kb] , sed et mallemus alio quam nostro ore te [2927 1Kb] rescisse que nobis fecit Dominus. Incredibile enim uidetur, quod uerissimum probatur, quod factum [2928 1Kb] est in Roma [2929 1Kb] ; ut ita dicam, cum decem hominibus in nobis [2930 1Kb] operatus est Dominus, quod [2931 1Kb] antecessores nostri si fecissent cum decem milibus, miraculum esset omnibus. Nam cum in Theutonicas partes, de  acquirenda Roma iam [2932 1Kb] desperantes, redire uellemus, ecce Romani missis legatis ut Romam intraremus rogauerunt, seque [2933 1Kb] in omnibus nobis obedituros promiserunt; quod et fecerunt. Summo namque gaudio nos intrantes receperunt [2934 1Kb] , summo studio secum manentes adiuuerunt, summo triumpho et fide ab eis recedentes prosecuti sunt nos [2935 1Kb] , in tantum ut [2936 1Kb] in Domino fiducialiter dicamus quia tota Roma in manu nostra [2937 1Kb] est, excepto illo castello [2938 1Kb] , in quo inclusus est [2939 1Kb] Hildebrant [2940 1Kb] , scilicet in domo Crescentii. Quem Hildebrandum legali omnium cardinalium ac totius populi Romani [2941 1Kb] iudicio scias abiectum, et electum papam [2942 1Kb] nostrum Clementem in sede apostolica sublimatum omnium Romanorum acclamatione, nosque a papa Clemente ordinatum et  [2943 1Kb] consensu omnium Romanorum consecratum in die sancto [2944 1Kb] pasche in [2945 1Kb] imperatorem totius populi Romani exultatione [2946 1Kb] . His ita [2947 1Kb] factis benedictione Dei et sancti Petri omnium gaudio a Roma recessimus, et quanto citius [2948 1Kb] possumus [2949 1Kb] ad has partes [2950 1Kb] properamus [2951 1Kb] , et in uia reditus inuenit nos tuus nuntius. Gaudeant qui uelint [2952 1Kb] , doleant qui uelint, nos Deo propicio assumus. Domnus ille quid agat, scire non curamus, sed quod tu monuisti [2953 1Kb] , libenter ne nobis dampnum [2954 1Kb] faciat prouidebimus. De Saxonibus uero, de Salzburgense [2955 1Kb] archiepiscopo,  de comite Adalberto, et de aliis ad nos redire uolentibus id tibi respondemus, quia consiliis tuis libenter acquiescimus, ut tantummodo pax uera [2956 1Kb] fiat in nostris temporibus [2957 1Kb] , uidelicet ut fideles sint, cum ad nos redierint. Tu autem si non grauaris facere quod uolumus, Augustam ad nos uenire post festum apostolorum Petri et Pauli rogamus [2958 1Kb] , quia, [2959 1Kb] Deo fauente, in festiuitate [2960 1Kb] eorum Radispone [2961 1Kb] erimus. Studeas ergo ad nos uenire, ut tuo nos aduentu possis [2962 1Kb] letificare. Insuper mandat tibi [2963 1Kb] apostolicus Clemens et imperator [2964 1Kb] Heinricus, ut sicut nos diligas [2965 1Kb] , ita archiepiscopum Treuerensem uelociter consecrare properes [2966 1Kb] . uale [2967 1Kb] .

13. [2968 1Kb] Has igitur epistolas [2969 1Kb] cum prefatus Theodericus acceptas legisset, noluit [2970 1Kb] quidem  quod petebatur libenter adimplere, sed attonitus rerum magnitudine, non posuit [2971 1Kb] in corde suo credere, ita se omnia habere sicut scriptura referente [2972 1Kb] cognouerat. Sed et recordatus, quod a clero Treuerensi ne id faceret apostolica auctoritate sibi interdictum fuisset, ne forte aduersus [2973 1Kb] eum exinde potuissent quandoque idonee [2974 1Kb] accusationes consurgere, congruum duxit super hoc litteras mittere Romano pontifici, in quibus et meminit depulsionis ab episcopatu Herimanni [2975 1Kb] supradicti Mettensis [2976 1Kb] ac sibi iniuncte reconciliationis, ut uidelicet ipsius interuentione Herimannus loco suo restitueretur; quod, licet satis laborauerit, non tamen tunc sed postea obtinere potuit [2977 1Kb] . Litterarum autem [2978 1Kb] quas mittebat hic erat modus [2979 1Kb]  .

  Gregorio summo pontifici karissimo domino reuerentissimo [2980 1Kb] patri Theodericus uirdunensis episcopus qualiscumque tamen suus, dilectionem quam patri filius, subiectionem quam prelato subditus, seruitutem quam domino seruus. Posse tibi obedire maxima est [2981 1Kb] michi iocunditas, posse seruire non parua hilaritas; in quo enim uenerabor te, in eo beatum Petrum [2982 1Kb] ; in quo obediendo seruiendo te michi conciliabo [2983 1Kb] , in eo beatum apostolum [2984 1Kb] . Monitus a te suscepi confratrem meum Mettensem ut te ipsum, attendens illud dominicum: Â»Qui uos recipit, me recipit Â«, causam eius meam  feci, negocium [2985 1Kb] meum existimaui, eadem nobis aduersitas [2986 1Kb] , eadem fuit prosperitas. Ad hoc me inuitauit mutua fraternitas, debita caritas, sed precipue iussio tua, beniuolentia tua et habita in me fiducia. Preterea [2987 1Kb] Treuerensis ecclesia cum graui dolore pedibus paternis [2988 1Kb] aduoluitur [2989 1Kb] , filia dominum pulsat, inconsolabile [2990 1Kb] sui detrimentum his [2991 1Kb] temporibus me mediante deplorat. uidua per [2992 1Kb] biennium fere quanta passa est et patitur! quantum afflicta est et affligitur! Foris pugne [2993 1Kb] , intus timores. Elegit uirum de plebe dignum sacerdotem, idoneum patrem, communi assensu, teste conscientia mea coram Deo et coram te, quod nichil symoniacum contra eius ecclesiasticum intercurrerit, quod nichil symoniacum etiam peticione remota interuenerit. Consecrationem  eius miramur differri [2994 1Kb] , dilationem [2995 1Kb] tam grauem miramur potuisse tibi inculcari [2996 1Kb] , illud maxime, quod pateris hac desolatione nos adeo grauari. Grauissimum onus est michi, solum [2997 1Kb] esse in medio nationis praue et [2998 1Kb] peruerse; solum, patre [2999 1Kb] et fratre illo expulso, alio non consecrato. Si ecclesiam, si statum christianitatis curas [3000 1Kb] , locum nostrum respicias, et cum uita [3001 1Kb] patris in omnibus spectata ordinacionem mereatur, Mettensem [3002 1Kb] et me tuo exaudito, nullius detractione ulterius remoretur [3003 1Kb] . Persoluet [3004 1Kb] tibi quod patri filius, quod prelato subditus. Deinde quibusdam interpositis, in fine ita concludit: Quomodo rex sit [3005 1Kb] tecum et tu [3006 1Kb] cum rege, modo [3007 1Kb] michi rescribas tuo.

 14 [3008 1Kb] .  Denique his que decursa sunt Romam directis, appropinquante tempore [3009 1Kb] quo se rex uenturum per epistolam suprascriptam ipsi mandauerat, sicut iussus fuerat [3010 1Kb] , uenire ei obuiam parabat, ueniensque Mogontiam [3011 1Kb] , ibi forte [3012 1Kb] complures episcoporum in occursum regis euntium repperit; ad quos facta oracione, quoniam confratres sui, suffraganei uidelicet ecclesie [3013 1Kb] Treuerensis, supra nominati episcopi Herimannus Mettensis et Bibo [3014 1Kb] Tullensis, ob inuidiam regis metropolitani sui consecrationi noluissent interesse, petiuit ex [3015 1Kb] ipsis causa karitatis sibi [3016 1Kb] cooperatores fieri, et obtinuit. Itaque [3017 1Kb] assumptis secum [3018 1Kb] qui plus ceteris  erga ipsum benigni [3019 1Kb] uidebantur, coniuente [3020 1Kb] eiusdem sedis archipresule, Egilbertum [3021 1Kb] consecrauit [3022 1Kb] episcopum. Porro cum fuisset ordinatus, paucis interiectis diebus, Treuerim uenit, et cepit cum his qui, ut ita dicam, ipsum [3023 1Kb] noluerunt [3024 1Kb] regnare super se, tyrannico more agere, ut deinceps ab eius impugnatione desisterent; maioribus, quibus plus nocere non potuit, ex rege timorem incutere; inualide uero plebis, que se aduersus ipsum [3025 1Kb] defendere non potuit, bona quacumque occasione diripere. Tunc hii qui plus ceteris ei ausi [3026 1Kb] sunt resistere, dixerunt: Quoniam ad hunc [3027 1Kb] pontificatus honorem [3028 1Kb] et tunc et nunc ingratis [3029 1Kb] nobis accessisti, sed et quia ab homine excommunicato et laico episcopalia suscepisti, episcopalia inquam anulum  et baculum, presertim cum [3030 1Kb] in canonibus decretis [3031 1Kb] laicis quantumuis religiosis nulla [3032 1Kb] de ecclesiasticis rebus aliquid [3033 1Kb] disponendi sit tributa facultas, idcirco non poteris episcopari [3034 1Kb] , nec nos tibi communicare. At uero si insuper debes in gradu [3035 1Kb] suscepti honoris consistere [3036 1Kb] , oportet te Gregorio catholice ecclesie [3037 1Kb] summo pontifici obsequi et obedire, et heretico [3038 1Kb] illi superposito penitus abrenunciare, heretico inquam iuxta illud quod beatus [3039 1Kb] Gelasius papa et martyr in epistola quadam, uniuersis orientalibus episcopis directa, de huiusmodi superpositis scribens ait: Â»Quid ergo facimus de [3040 1Kb] tantis totque ciuitatibus, ex quibus catholici pontifices reiecti sunt? si catholici subrogati sunt [3041 1Kb] , cur catholici sunt reiecti [3042 1Kb] ? Sed euidenter  apparet quia [3043 1Kb] , cum catholici sunt reiecti, non catholici fuerunt qui subrogati sunt [3044 1Kb] . Restat [3045 1Kb] igitur ut [3046 1Kb] non sint catholici sed heretici quicumque successerunt.Â« Item: Â»Quis non uideat, illos esse catholicos et ab omni heretica peste prorsus alienos, qui a propriis urbibus detrusi [3047 1Kb] et in exiliis sunt redacti, et eos qui superstitibus catholicis successores fieri ausi sunt, catholicos omnino non esse [3048 1Kb] . His [3049 1Kb] adde et illos [3050 1Kb] qui se prius talium communioni iunxerunt.Â« Quo contra Egilbertus respondit, uelle se prius uitam dare, quam illi qui eum ad hunc honorem prouexisset [3051 1Kb] infidelis existere.  numquam uelle Gregorio obedire, quamdiu ipse [3052 1Kb] nollet amicitiam regis inire [3053 1Kb] . Interea dum hec et his similia inter se contendentes tractarent, appropinquabat ieiunium quattuor temporum, quo consuetudo est ecclesie, promoueri eos in ordinem clericatus qui sunt promouendi [3054 1Kb] ; et hoc [3055 1Kb] iste omni nisu [3056 1Kb] affectabat facere, non amore iusticie, sed ut potuisset maiorum quempiam sibi aduincire [3057 1Kb] , ut uidelicet ab ipso consecrati postea ipsi essent obnoxii, et quomodo suam ab ordine suspensionem, ita pertimescerent eius ab episcopatu depositionem. Cuius intentionem cum rescissent, dixerunt: Quia pallium [3058 1Kb] , quod [3059 1Kb] a Romana ecclesia metropoli nostre debetur, nondum es adeptus, impositionem manus a te percipere [3060 1Kb] nolumus,  maxime cum in canonibus decretum sit [3061 1Kb] : Â»Si quis episcopus [3062 1Kb] metropolitanus sine pallio consecrare presumpserit, et consecrator et consecratus graui ordinis sui periculo subiacebit.Â« Quod utique si debes acquirere, necessarium [3063 1Kb] habes erga papam [3064 1Kb] quem adeo despicis, Gregorium te [3065 1Kb] humiliare, ut merearis accipere. Quid [3066 1Kb] multa? Expositis ei [3067 1Kb] idoneis causis pro quibus non debuerit [3068 1Kb] ordines facere [3069 1Kb] , abstinuit, et paucis diebus interpositis, quendam [* 1Kb] consectaneum suum nomine Theodericum, arte nigromanticum [3070 1Kb] , professione monachum, scientia litterarum ualde preditum, misit quesitum Clementem [3071 1Kb] suum apostolicum [3072 1Kb] , et [3073 1Kb] inuentum transmittere [3074 1Kb] sibi expeteret [3075 1Kb] pallium. At ille Clemens inquam [3076 1Kb] gauisus quod  aliquis [3077 1Kb] ipsum pro accipienda benedictione respiceret, quod petebat transmisit, cum litteris docentibus [3078 1Kb] quibus temporibus hoc foret [3079 1Kb] usurus; quas quia auctor [3080 1Kb] non roborat, magis uero infirmat---hereticorum enim [3081 1Kb] et excommunicatorum decreta fidelis quisque non recipit---, idcirco commendare [3082 1Kb] memorie non curauimus  . Hic [3083 1Kb] autem quem iam nominauimus [3084 1Kb] Theodericus de sepe dicto [3085 1Kb] Gregorio papa libros duos edidit  , in quibus mendaciis [3086 1Kb] multis conpilatis, que non ipso melius concinnare [3087 1Kb] quis nouit, Gregorium infamem fecit, regis uero et sui pape  innocentiam et sanctitatem commendauit. Pro quibus editis iste de quo loquimur Egilbertus [3088 1Kb] abbaciam sancti Martini [3089 1Kb] super litus Moselle, defuncto beate memorie Sigiberto [3090 1Kb] abbate, eadem [3091 1Kb] die illi retributionem [3092 1Kb] dedit; [** 1Kb] quo utique malo si maius non fecisset, ad perpetuam sui [3093 1Kb] dampnationem sufficere potuisset. Nam ipsa abbacia prius quidem [3094 1Kb] erat admodum in rebus sufficiens, at nunc ab [3095 1Kb] hoc est adeo adnichilata, ut monachi quoque qui diuinis ibidem erant [3096 1Kb] mancipati seruiciis, nisi aliunde conquirerent, nec necessaria uite haberent.

 15. Est [3097 1Kb] et aliud quiddam [3098 1Kb] gestorum eiusdem [3099 1Kb] Egilberti, quod [* 1Kb] pro facti similitudine istic libet inserere [3100 1Kb] . In monasterio puellarum Horrei defuncta Imiza [3101 1Kb] , summe strennuitatis ancilia Dei, matre cenobii, renitentibus [3102 1Kb] omnibus ibi loci [3103 1Kb] Deo famulantibus, preposuit quandam neptem suam [3104 1Kb] fratris filiam nomine Liucardam [3105 1Kb] [** 1Kb] ---quod cum pace saluo honore professionis sanctimonie dixerim; Deus scit [3106 1Kb] quia non mentior---arte magam [3107 1Kb] , ueneficam, incantatricem, blasphemam [3108 1Kb] . De qua cum episcopus modis omnibus [3109 1Kb] niteretur ut ibi eam  preficeret, sanctimonialibus omnibus pusillis et [3110 1Kb] maioribus sine cessatione tam die quam nocte Deum et sanctam eius [3111 1Kb] genitricem cui seruiunt ne hoc fieret orantibus, cuidam ex earum collegio, que ceteris frequentior oracioni incumbebat, inter uerba oracionis, ut diuine erat uoluntatis, obdormienti, talis ostensa est [3112 1Kb] uisio. uidit sanctam Dei genitricem [3113 1Kb] in medio angelorum [3114 1Kb] stantem et beatas uirgines Irminam [3115 1Kb] , Modestam, Anastasiam, que in diebus suis ipsi loco preerant [3116 1Kb] , coram ea [3117 1Kb] consistentes et uultus quasi mestos  exhibentes, et sanctam Dei matrem ita [3118 1Kb] se alloquentem: Ausculta, inquid [3119 1Kb] , filia, cum [3120 1Kb] illuxerit dies,---erat [3121 1Kb] enim hora matutina,---indica sororibus tuis ex me, quia peccatis uestris exigentibus [3122 1Kb] decreuit Deus, ut ipsa, de qua petitis absolui, flagelli uobis loco proueniat, et tamdiu maneat [3123 1Kb] , quousque pro afflictionibus ab [3124 1Kb] ipsa uobis irrogandis de [3125 1Kb] diuturnitate [3126 1Kb] uite ipsius uos pigeat. uerumptamen noueritis, noueritis, ipsam [3127 1Kb] ex prelatione iram Dei in se prouocare, uobis uero [3128 1Kb] non plus officere, nisi quod super destitucione huius [3129 1Kb] loci nostri uidebimini sufferendo laborare. Itaque cum fuisset intronizata, cepit [*** 1Kb] de [3130 1Kb] bonis ecclesie iuxta illud libri Machabeorum diabolum [3131 1Kb] magnum exercere , et ut ueram fatear  [3132 1Kb] , licet inpudenter [3133 1Kb] loquar, alia concubitoribus suis distribuere, alia uendere, postremo, ut breuiter concludam, paucis ecclesie derelictis, omnia in usus suos conuertere, ut posses liquido perpendere ueridicam Dei genitricis supradictam sententiam [3134 1Kb] existere, ipsam ex prelatione iram Dei in se prouocare.

 16. Denique [3135 1Kb] aliquantis transactis annis [3136 1Kb] , Egilbertus cepit se [3136 1Kb] satis admodum officio dignum exhibere [3137 1Kb] , nisi solum quod [3138 1Kb] ab [3139 1Kb] excommunicatorum, regis uidelicet et Clementis, se noluit communione sequestrare. Propter quod [3140 1Kb] Bruno [3141 1Kb] , qui ei in episcopatu proximo [3142 1Kb] loco  successit, omnes quos ille ordinauit, iste ab officio suspendit, nec remotos ad pristinum gradum admisit, nisi qui se legitimo Romane [3143 1Kb] ecclesie pontifici obediturum super sanctum [3144 1Kb] euangelium fidem fecit. Complura memoria [3145 1Kb] digna de huius Egilberti probis actibus [3146 1Kb] , que per ipsum uel sub ipsius temporibus gesta sunt, seniorum relatione ad nostram noticiam deuenerunt [3147 1Kb] , quorum aliqua, siquidem [3148 1Kb] uel aliquam eius memoriam cum pace ecclesie [3149 1Kb] fieri liceat in benedictione, curabimus [3150 1Kb] insinuare. Quedam [3151 1Kb] prepotens [3152 1Kb] matrona comitissa  de castello [3153 1Kb] quod Aralune  dicitur, mater uidelicet comitum Walramni [3154 1Kb] et Folconis [3155 1Kb] , marito suo [3156 1Kb]  defuncto, astipulantibus filiis [3157 1Kb] et filiabus suis, bona proprietatis  sue in ecclesia Treueris [3158 1Kb] beato Petro tradidit, et amplius recepit sub condicione quam precariam nominant, ita [3159 1Kb] uidelicet, ut cum ipsa de hac luce migraret, utraque data simul [3160 1Kb] et accepta in beati Petri et episcopi ius libere transirent, et [3161 1Kb] quod episcopo ex his facere [3162 1Kb] placuisset, liberam potestatem haberet. Huius comitisse neptem, filii filiam, Heinricus quidam dux [3163 1Kb] , cuius dicionis [3164 1Kb] erat castellum quod uulgo Lempurch [3165 1Kb] nominatur, duxit in matrimonium; qui decurso aliquanti temporis spacio, eadem bona ecclesie tollere et in suos usus uendicare [nitebatur [3166 1Kb] ]. Propter quod cum fuisset sepius ab episcopo ad satisfactionem uocatus et nollet desistere, sequestratus est a communione ecclesie; cumque nec  ideo manus suas ab incepta malicia [3167 1Kb] contineret, immo magis et alia episcopatus bona deuastaret, episcopus maledixit ei anathemate maranatha. Cui nec sic quidem ab impugnacione desistenti, sed et [3168 1Kb] aduersus ipsam ciuitatem Treuerim cum magna armatorum manu uenienti, episcopus, conuocata ad se liberorum et ministerialium ecclesie [3169 1Kb] multitudine [3170 1Kb] graui, statuto die occurrit, et adiutorio Dei et [3171 1Kb] beati Petri, istius partis [3172 1Kb] satis admodum modico [3173 1Kb] , illius uero permaximo detrimento et confusione [3174 1Kb] , ad [3175 1Kb] propria redire cegit. Post multum  uero temporis cum idem dux inflictum sibi anathema paruipenderet, et in malis supradictis [3176 1Kb] et similibus perseueraret, accidit [3177 1Kb] ut quidam de militibus eius die quadam in domum eius aduenisset, et facta hora prandii apposita mensa coram ipso panem comedere [3178 1Kb] debuisset, et [3179 1Kb] dux illi illudens [3180 1Kb] : Surge, ait, et foras egredere, coram me comessurus [3181 1Kb] non es; excommunicatus enim es. Et ille: Ubi, inquit, et quis me preter eum qui et [3182 1Kb] te excommunicauit? Cui dux ait: Ecce nunc uide, iam parebit [3183 1Kb] , si ita sumus excommunicati [3184 1Kb] , ut [3185 1Kb] aliquid nobis [3186 1Kb] exinde molestie possit accidere. Si hic canis---qui forte illis edentibus aderat---buccellam [3187 1Kb] quam [3188 1Kb] illi dedero comederit, non pertimesco, sin autem, timenda est nobis [3189 1Kb] excommunicatio  et petenda reconciliatio. Et hoc dicto, misit buccellam; quam canis ut naribus adhibuit, ultra contingere non curauit. Et ne quis hoc canis saturitati [3190 1Kb] potuerit [3191 1Kb] inputare, cum alius illi [3192 1Kb] buccellam mitteret, festinus arripuit [3193 1Kb] . Unde omnes qui aderant summa admiracione ducti [3194 1Kb] , una uoce dixerunt oportere eos ad satisfactionem uenire. Et ita fecerunt. Sit ergo nomen Domini benedictum in secula , qui sacerdotum licet peccatorum tamen in multitudine clementie sue preces exaudit, et quod nostra paruitas in terris ligat, apud ipsum quoque ligatum [3195 1Kb] esse confirmat, iuxta quod ipse [3196 1Kb] beato Petro et per ipsum ecclesie [3197 1Kb] promisit, dicens: Quodcumque ligaueris super terram erit ligatum et in celis  , et reliqua [3198 1Kb] .

17. [3199 1Kb] Ea tempestate  populus multus utriusque sexus ex [3200 1Kb] omni terra et natione Ierusalem ire intenderunt [3201 1Kb] , et totis desideriis anhelabant [3202 1Kb] pro Dei et fidei [3203 1Kb] amore aut ipsi mortem suscipere aut incredulorum colla fidei subiugare, et hac mentis intentione incitati decreuerunt primum [3204 1Kb] Iudeos in ciuitatibus et castellis ubicumque habitarent persequi, et cogere illos [3205 1Kb] aut [3206 1Kb] dominum Ihesum Christum Deum credere, aut sub ipsa hora uite [3207 1Kb] periculis subiacere  . Cumque  eodem feruore [3208 1Kb] ciuitati Treuerorum appropinquassent [3209 1Kb] , Iudei qui ibi habitabant similia sibi arbitrantes fieri, quidam ex eis accipientes paruulos suos, defixerunt cultros in uentribus eorum, dicentes, ne forte christianorum uesanie ludibrio fierent, debere eos [3210 1Kb] in sinum Habrahe transmittere. Quedam autem [3211 1Kb] ex mulieribus eorum, ascendentes super pontem fluminis et adimpletis [3212 1Kb] sinibus earum [3213 1Kb] et manicis lapidibus, precipitauerunt se in profundum. Reliqui uero, quibus adhuc uiuere [3214 1Kb] cordi erat, assumptis secum rebus suis et liberis, in palacium  , quod est asyle [3215 1Kb] Treuerorum, ubi ipsa hora Egilbertus manebat, confugerunt, et ceperunt lacrymis flagitare suffragium. Ille uero nacta oportunitate, super conuersione [3216 1Kb]  eos admonens, ita exorsus est: Miseri, nunc uenerunt super uos peccata uestra que operati estis, filium Dei blasphemando et sanctissime genitrici eius detrahendo, ipsum quidem in carne uenisse negando, et [3217 1Kb] matri eius superfluitatibus uerborum uestrorum derogando. Ecce iam huius rei causa ad summam uite [3218 1Kb] uestre desperationem deuenistis; et uobis [3219 1Kb] ego dico, si in hac infidelitate uestra perseueraueritis [3220 1Kb] , corpore simul et anima peribitis. uos pro [3218 1Kb] similitudine patrum uestrorum, qui [3221 1Kb] ante Christi aduentum ipsum uenturum [3222 1Kb] in carne crediderunt, uobismet ipsis blandientes promittitis [3223 1Kb] . Profecto [3224 1Kb] nisi iam ipsum uenisse, et que redemptionis [3225 1Kb] humani generis ipsum acturum scripture [3226 1Kb] referunt, adimpleta esse cognoueritis [3227 1Kb] , ipsi uos fallitis. Que  uos stulticia uel magis duricia coartat, ut, cum prophetica scripta legatis, non retractetis, uobiscum cogitantes, quam breuis temporis spacium aduentus eius in carne [3228 1Kb] Daniel [3229 1Kb] propheta commemorat, et quot [3230 1Kb] exinde anni defluxerunt [3231 1Kb] ? Â»Septuaginta, inquid, ebdomade abbreuiate sunt super populum tuum, et super urbem sanctam [3232 1Kb] tuam, ut consummetur [3233 1Kb] preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio prophete [3234 1Kb] , et ungatur sanctus sanctorum .Â« Nonne scientiam litterarum uestrarum [3235 1Kb] bonam habetis? Utique  magnum uobis posset existere gaudium et fidei incitamentum de assumptione generis uestri in [3236 1Kb] Deum. Hoc autem dicebat [3237 1Kb] , quia, ut quidam sanctorum [3238 1Kb] dicit, Infidelibus est [3239 1Kb] blandiendum, ut ad fidem conuertantur, et ipsi [3240 1Kb] de generis sui nobilitate gloriantur. Et adiunxit: Nunc itaque acquiescite peticionibus meis et consiliis, et [3241 1Kb] conuertimini et baptizemini [3242 1Kb] , et ego restituam uos cum pace et salute possessionibus [3243 1Kb] uestris, et deinceps ab aduersantibus tuebor uos. Cum hec et his [3244 1Kb] similia ad illos diceret, unus ex illis legis doctor, cui [3245 1Kb] nomen erat Micheas, cepit dicere: uere, sicut dixisti, necessarium est [3246 1Kb] nobis, magis [3247 1Kb] christianorum fidei nos iungere, quam de die in diem taliter [3248 1Kb] uite nostre et possessionum periculis [3249 1Kb]  subiacere. Age ergo, quomodo credere debeamus edissere et adiuua quatinus liberemur de manibus eorum qui foris [3250 1Kb] sunt, querentium nos perdere [3251 1Kb] . Et ait episcopus: Hec est fides catholica, sine qua nemo saluari [3252 1Kb] potest: ut credatis [3253 1Kb] in Deum patrem omnipotentem creatorem omnium creaturarum, et in [3254 1Kb] Ihesum Christum filium eius, qui cum patre unius est substantie, quem Deus pater ante omnia tempora [3255 1Kb] genuit natiuitate illa ineffabili, de [3256 1Kb] qua dicit Esayas [3257 1Kb] propheta: Â»Generationem eius quis enarrabit? [3258 1Kb] Â« Qui quidem cum homines per multimoda uicia incedentes ad tantam deuenissent insipientiam, ut neglecto creatore suo debitum Deo idolis manu factis honorem  inpenderent, sicut [3258* 1Kb] est infinite misericordie, condoluit perdicioni eorum, et [3259 1Kb] ut eos ab errore et perdicione, que de hac uita decedentes [3260 1Kb] excipiebat, liberaret: manens quod erat, suscepit quod non erat, ex uoluntate Patris, cooperante Spiritu. [3261 1Kb] sancto, homo uerus per immaculate uirginis uterum sine uiri [3262 1Kb] semine natus est; quem, quia filium Dei se esse dicebat [3263 1Kb] , patres uestri crucifixerunt et uos ipsorum [3264 1Kb] maledicto deuinxerunt dicentes: Â»Sanguis eius super nos et super filios nostros Â«. uerumptamen uos hoc maledictum [3265 1Kb] euadere potestis, si in [3266 1Kb] ipsum firmo corde credideritis et de peccatis uestris ipsum uobis propicium [3267 1Kb] fieri rogaueritis  [3268 1Kb] ; qui post passionem suam effracto inferno, et his [3269 1Kb] qui in aduentu [3270 1Kb] eius crediderunt inde erutis, die tercia Deus [3271 1Kb] uerus et homo resurgens a mortuis, abhinc die 40, uidentibus [3272 1Kb] qui digni erant, ad [3273 1Kb] celos ascendit, ubi sedet in dextera Dei patris sui, equalis ei [3274 1Kb] et ceternus in diuinitate [3275 1Kb] , inde uenturus ad [3276 1Kb] iudicium in nouissimo dierum, Deus uerus et homo, reddere unicuique prout gessit in corpore siue bonum siue malum. Nec minus credendum est in [3277 1Kb] Spiritum sanctum, qui ex Patre et Filio procedens, uniuersa condita uiuificat, equalis et consubstantialis per omnia in diuinitate [3278 1Kb] Deo Patri et Filio, propter [3279 1Kb] quod et fides christiana [3280 1Kb] trium deitatem [3281 1Kb] personarum unam [3282 1Kb] predicat esse [3283 1Kb] essentiam, equalem maiestatem.  Hanc fidem catholicam per [3284 1Kb] orbem confitetur ecclesia, in qua unum [3285 1Kb] datur baptisma in remissionem peccatorum credentibus, in qua iuste et pie uiuentes post huius uite decursum, corporibus nostris hisdem quibus nunc paremus immortalitate uestitis, speramus communionem sanctorum percipere et fruituros [3286 1Kb] eterna beatitudine, male uero operantes, non confessos et inemendatos in eterno arsuros incendio. Tunc Micheas, his [3287 1Kb] uidelicet quo hortante [3288 1Kb] hanc [3289 1Kb] fidei edicionem episcopus exorsus est, ait: Testificor tibi per Deum, quia que locutus es credo, et ecce iam iudaismo abrenuncio, et que nunc michi non satis plene [3290 1Kb] sunt intellecta, cum nobis tempus pacis et tranquillitatis [3291 1Kb] adueniet [3292 1Kb] , perquirere curabo. Tantum nunc [3293 1Kb] accelera  [3294 1Kb] nos baptizare [3295 1Kb] , ut possimus manus querentium nos euadere. Similiter et alii [3296 1Kb] omnes dixerunt. Tunc episcopus baptizauit illum [3297 1Kb] , nomen suum inponens ei, alios autem presbiteri qui aderant baptizabant. Sed ut de cetero [3298 1Kb] taceam, aliis omnibus in sequenti anno apostatantibus [3299 1Kb] , iste [3300 1Kb] adherens episcopo in fide permansit. Non ergo audebo nunc dicere, quod istius conuersio [3301 1Kb] sit anime conuertentis saluatio, cum scriptum sit, quia qui conuerti fecerit peccatorem ab errore uie sue, saluabit animam eius [3302 1Kb] a morte , eius  inquam, id est suam et conuersi. Cum ad Ezechielem [3303 1Kb] Dominus dixerit, quod [3304 1Kb] si annunciauerit impio uiam suam malam et ille conuersus non fuerit, ipse tamen mercedem suam [3305 1Kb] non amiserit. Sic enim dicit: Si autem tu annunciaueris impio et ille non fuerit conuersus [3306 1Kb] a uia sua mala, ipse [3307 1Kb] quidem in iniquitate sua morietur, tu autem animam tuam liberasti .---Preterea [3308 1Kb] multa alia bona [3309 1Kb] operatus est, que enumerare longum est. Hoc tantum [3310 1Kb] sciendum, quod elemosinas pauperibus largas faciebat et ecclesiis bona plurima conferebat, sed et [3311 1Kb] ab antecessoribus suis aliquibus [3312 1Kb] ablata reconsignauit [3313 1Kb] , quorum testamenta in eius memoriam in bibliothecis usque hodie [3314 1Kb] sunt recondita [3315 1Kb] ; que omnia ego pusillus qui  hec scribo ad redemptionem anime eius profutura sperarem, sed sententie beati Augustini non audeo preiudicare. Dicit enim: Omni homini, qui ecclesie catholice non tenet unitatem, neque baptismus neque elemosina quamlibet copiosa neque mors pro Christi nomine suscepta proficere poterit ad salutem, quando in eo uel heretica uel scismatica prauitas perseuerat [3316 1Kb] , que ducit ad mortem.---Mortuus est autem anno dominice incarnationis 1101, die Nonarum Septembrium  , et sepultus est in ecclesia maiori, domo uidelicet sancti Petri apostoli [3317 1Kb] . Sedit in episcopatu annos [3318 1Kb] uiginti duos, menses octo [3319 1Kb] , dies tres, et uacauit episcopatus fere [3320 1Kb] menses quattuor.

 18 [3321 1Kb] . In diebus illis fuerunt [3322 1Kb] ex copioso Treuerice ciuitatis clero quam plures hac [3323 1Kb] sacerdocii successione dignissimi; inter quos erat quidam Bruno nomine [3324 1Kb] , Francus natione, insignis nobilitate, utpote quem pater Arnoldus comes  ex nobilissima Adeleyda [3325 1Kb] matre genuerat, forma prestantissimus, litteris satis [3326 1Kb] eruditus, consilio cautus, plus quam dici potest munificus [3327 1Kb] . Quibus rebus ita [3328 1Kb] erga se principes deuinxerat, ut non solum preposituris [3329 1Kb] maiorum ecclesiarum in Treueri et Spira, uerum etiam beati Florini [3330 1Kb] in Confluentia et [3331 1Kb] archidiaconatus eum dignitate  [3332 1Kb] sublimassent. De hoc suggestum [3333 1Kb] imperatori, ut eum Treuerice preficeret ecclesie. Eo siquidem anno Heinricus rex quartus, imperator [3334 1Kb] tercius, habita curia natalem [3335 1Kb] Domini celebrauit in Mogontia  , ubi eum adeuntes ciues Treuerici [3336 1Kb] petierunt sibi episcopum dari. Quibus mox petentibus, principibus et ciuibus [3337 1Kb] consentientibus, Brunonem eis [3338 1Kb] consecrari iussit. Denique ibidem ordinatus est [3339 1Kb] Idus Ianuarii  ab [3340 1Kb] Adalberone [3341 1Kb] Mettensis ecclesie episcopo, oleum sacre benedictionis inponente, Iohanne Spirensi, Richero uirdunensi [3342 1Kb] cooperantibus, assistentibus quoque [3343 1Kb] archiepiscopis Ruothardo [3344 1Kb] Mogontiensi et Frederico [3345 1Kb] Coloniensi et aliis quam pluribus [3346 1Kb] episcopis. Itaque ordinatus uenit Treuerim  die [3347 1Kb] purificationis sancte [3348 1Kb] Dei genitricis, et cum magno populi [3349 1Kb] gaudio susceptus est. Anno [3350 1Kb] igitur [3351 1Kb] ordinationis sue [3352 1Kb] tercio mense Marcio Romam profectus [3353 1Kb]  apostolorum gratia et percipiende [3354 1Kb] benedictionis magistri sui [3355 1Kb] causa, inuenit domnum Pascalem [3356 1Kb] uniuersali sinodo presidentem, papatus [3357 1Kb] sui iam annum octauum [3358 1Kb] agentem. A quo honorifice susceptus [3359 1Kb] ---utpote Belgice Gallie prime metropolis presul magnificus; ad cuius presulatum ex [3360 1Kb] permissione beati Petri apostoli [3361 1Kb] suorumque successorum apostolicorum, quos enumerare longum est, inuiolabilium testamentorum roboratione totius Gallie atque Germanie pertinet primatus;  ita enim sanctus Siluester beato Agricio quarto episcoporum Treberensium [3362 1Kb] , quorum nomina cognita habemus, scribit [3363 1Kb] inter cetera dicens 

Sume prioratum post Alpes Trebir [3364 1Kb] ubique,
   Quem tibi lege noua Roma dat et ueteri;---
honorifice inquam susceptus [3365 1Kb] , sed quoniam episcopalia, anulum uidelicet et baculum, per manum laicam suscepisset, atque quia [3366 1Kb] ecclesias dedicasset et clericos necdum pallium consecutus promouisset, multum aspere correptus [3367 1Kb] est, et decernente episcoporum ibi congregatorum concilio,  pontificatus officium deposuit, quod [3368 1Kb] tamen eisdem [3369 1Kb] interuenientibus, quia [3370 1Kb] discrecio eius et prudentia officio et tempori conueniens [3371 1Kb] erat, post triduum non sine admissorum penitentia recuperauit. Iniuncta est autem [3372 1Kb] ei penitentia, ut quociens in spacio trium proximorum [3373 1Kb] annorum missarum sollempnia celebraret, dalmatica non uteretur; quod ipse humiliter inpleuit [3374 1Kb] . Deinde accepta tam apostolici [3375 1Kb] quam totius sinodi benedictione, pallii honore donatus, atque de regula fidei firmiter [3376 1Kb] obseruanda instructus, atque [3377 1Kb] de instructione commissi sibi [3378 1Kb] gregis diligenter admonitus, in sua cum gaudio remeauit [3379 1Kb] . Tum [3380 1Kb] uero iuxta magistri institutionem [3381 1Kb] magis quam ante operibus iusticie cepit [3382 1Kb] insistere et uerbum  sacre exhortationis quasi mensuram [3383 1Kb] euangelici tritici dominice familie fideliter [3384 1Kb] erogare, et quod predicauit ore, studuit operum executione confirmare, attentius illud [3385 1Kb] beati Gregorii mente [3386 1Kb] pertractans: Cuius uita despicitur, restat ut et [3387 1Kb] predicatio eius [3388 1Kb] contempnatur. Fuit enim constans in oracione, deuotus in elemosinarum largitione, pius in uiduarum et pupillorum defensione, excidia domorum Dei nulla sumptus [3389 1Kb] magnitudine motus reparabat, et si quispiam Deo famulantibus aliquid intulisset iniurie, inpune preterire non sinebat. uerum, ut breuiter concludam, talem se omnimodis exhibebat, ut in [3390 1Kb] administrandis quoque regni negociis ex omnibus principibus consilio  [3391 1Kb] et sapientia et auctoritate nullus eo sublimior haberetur, adeo ut imperator patrem suum eum uocauerit et maiorem ceteris ei [3392 1Kb] honorem inpenderit [3393 1Kb] . Sed et [3394 1Kb] ab omnibus episcopis, quacumque se conuentui eorum [3395 1Kb] ingessisset, ut par quidem diligebatur, sed ut [3396 1Kb] maior uenerabatur.

19. Igitur quoniam [3397 1Kb] in rebus sibi [3398 1Kb] commissis strenuissimus exstitit [3399 1Kb] , defuncto imperatore , communi consilio principum uicedomnus [3400 1Kb] regie curie effectus est, et regnum regnique heres, Heinricus uidelicet nominis [3401 1Kb] huius  quintus rex, adhuc [3402 1Kb] adolescens circiter [3403 1Kb] annos 20; ei committitur, ut et [3404 1Kb] regnum sua prudentia [3405 1Kb] disponeret et heredem regni morum suorum honestate et disciplina, qua ipse pre omnibus pollebat, informaret, quousque in uirum perfectum etate et sapientia educatus succreuisset [3406 1Kb] . Quem susceptum tam diu educauit [3407 1Kb] , usque dum Adalberti [3408 1Kb] , tunc cancellarii postea [3409 1Kb] uero Mogontiensis [3410 1Kb] episcopi, detractionibus exasperatus, regni et heredis prouidentiam proceribus reconsignauit. Quante autem pietatis exstiterit, exinde quis [3411 1Kb] colligere poterit, qui nouerit quod, quantumlibet ei [3412 1Kb] quispiam molestie [3413 1Kb] irrogasset, si reuertens ueniam postulauit [3414 1Kb] , facillime ad misericordiam motus indulsit. Unde factum est ut, cum [3415 1Kb] idem Adalbertus,  cuius supra [3416 1Kb] memini, Mogontiensium [3417 1Kb] iam [3418 1Kb] nouus electus, ob illatas regi molestias [3419 1Kb] , a rege captus et in carcerem retrusus, non inde prius exire [3420 1Kb] potuisset, quam iste, Bruno inquam, fidem faciendo, numquam illum regi [3421 1Kb] nociturum, pro ipso se obsidem regie custodie dedit. Quid multis moror [3422 1Kb] ? Denique cum tanta sollercia ac sapientia ab ipso res acta est, ut cum in diebus illis de uenalitate sancte ecclesie [3423 1Kb] , scilicet de contradictione uendicionis episcopatuum abbaciarum et aliarum quarumcumque [3424 1Kb] ecclesiasticarum dignitatum, inter regnum et sacerdotium, sicut superiori sermone [3425 1Kb] decursum est  , ageretur [3426 1Kb] inuidiosa dissensio, ita catholicorum [3427 1Kb] amplexus est [3428 1Kb] consorcium, ut imperatori debitum  non denegaret [3429 1Kb] obsequium, neque ita se cesarianorum communione contaminauerit, ut [3430 1Kb] catholicorum offensas [3431 1Kb] incurreret [3432 1Kb] . Propter quod contigit ut nouissime [3433 1Kb] sua prudenti mediatione [3434 1Kb] imperator [3435 1Kb] apostolico obtemperaret, et deinceps desinerent [3436 1Kb] esse discordes. Quod ut facere non omitteret, quoniam omnibus preminebat [3437 1Kb] auctoritate, multorum episcoporum exhortatorie [3438 1Kb] ad ipsum [3439 1Kb] directe sunt epistole. Nunc [3440 1Kb] autem superest ut gestorum eius [3441 1Kb]  quoddam memorabile, cui me [3442 1Kb] contigit interesse [3443 1Kb] , debeam declarare.

20. Iuodii [3444 1Kb] , quod Treuerice diocesis appendicium est, fuerunt eo tempore heretici, qui substanciam panis et uini, que in altari per sacerdotes benedicitur, in corpus Christi et sanguinem [3445 1Kb] ueraciter transmutari negabant, nec baptismi sacramentum paruulis ad saluacionem proficere dicebant, et alia perplura uarii [3446 1Kb] profitebantur erroris [3447 1Kb] , que memorie tradere nefas duxi. De his quattuor oblati sunt ei, quorum duo presbiteri, reliqui uero duo erant laici. Presbiterorum [3448 1Kb] unus Fredericus [3449 1Kb] , alter duobus uocabatur nominibus Dominicus Guillelmus [3450 1Kb] , laicorum uero alter Durandus, alter dicebatur Hamelricus [3451 1Kb] . Quos [3452 1Kb] dum [3453 1Kb]  discuteret et regula christiani dogmatis imbueret, Hamelricus [3452 1Kb] fuga lapsus est, Durandus uero hactenus quidem se sceleris huius assentatorem [3454 1Kb] esse ultro confessus est, sed deinceps in ea assentacione nolle persistere, adhibitis sibi [3455 1Kb] sanctorum reliquiis iuramento uerbis fidem fecit. uocatus autem [3456 1Kb] alter presbiterorum Fredericus [3457 1Kb] ad audientiam, non solum non negauit, uerum etiam bene et recte se credere id profitendo asseruit. Cui Bruno episcopus ait: Oportebat, ut tu, qui doctor fidelium esse [3458 1Kb] debuisti, sanam doctrinam cunctis euangelizares, omittens infidelitatis asserciones, in [3459 1Kb] quibus mentiri te cunctis credentibus [3460 1Kb] luce clarius constat [3461 1Kb] , cum beatus Augustinus dicat: Â»Quoniam Christum [3462 1Kb] uorari fas  dentibus non est, uoluit ipse [3463 1Kb] Christus hunc panem et hoc uinum in [3464 1Kb] misterio [3465 1Kb] carnem uere [3466 1Kb] suam et sanguinem consecratione Spiritus sancti potentialiter creari et cottidie pro mundi uita mistice immolari, ut sicut de uirgine per Spiritum sanctum uera caro sine coitu creabatur, ita per eundem ex substancia panis et uini mistice idem [3467 1Kb] Christi corpus consecretur [3468 1Kb] .Â« In epistola quoque [3469 1Kb] de fide catholica item beatus Augustinus dicit: Â»Firmissime tene et nullatenus dubites, paruulos [3470 1Kb] , qui  nec [3471 1Kb] propria uoluntate credere nec penitentiam pro peccato, quod originaliter trahunt, agere possunt, sacramentum fidei et penitentie, quod sanctum est [3472 1Kb] baptisma, quamdiu rationis eorum etas capax esse non potest, sufficere ad salutem.Â« In [3473 1Kb] capitulo epistole 27. His atque aliis huiuscemodi [3474 1Kb] scripture sacre eulogiis [3475 1Kb] in medium prolatis, cumque [3476 1Kb] ab astantibus fidelibus nunc singulariter nunc communiter increpatus atque ad christianam ueritatem [3477 1Kb] incitatus nollet aquiescere, sed magis in infidelitate delegisset [3478 1Kb] obstinata mente persistere, acclamabatur [3479 1Kb] ab omnibus dominice uocis sententia: Quoniam ecclesiam non audit, sit tibi sicut ethnicus et publicanus , adieceruntque: Gradu moueatur atque dampnetur. Quod  ut fieret omnibus accurantibus [3480 1Kb] , ille nacta fugiendi oportunitate se inter astantes subduxit, sicque euasit. Proinde cum requisitus non esset inuentus [3481 1Kb] , iuxta canonum sanctiones, qui noluerit ad audientiam uenire uocatus, eadem paciatur [3482 1Kb] absens, ut breuiter comprehendam, dampnatus est. Inquisitus autem et [3483 1Kb] alter, ille uidelicet qui ob huius nequicie infamiam obumbrandam duobus uocabatur nominibus, an et ipse prelibate [3484 1Kb] heresis assertor existeret [3485 1Kb] , testificatus est numquam se professum esse uel profiteri uelle; delatoribus econtra [3486 1Kb] affirmantibus et dicentibus, se quadam uice insperato conuenticulis [3487 1Kb] eorumdem hereticorum superuenisse, ipsumque illis communicantem [3488 1Kb] ; quocontra ille timens, ne forte [3489 1Kb]  conuictus presbiterii [3490 1Kb] priuaretur honore, respondit, se [3491 1Kb] ob huius suspicionis [culpam [3492 1Kb] ] abolendam libenter uelle summe examinationis subire sententiam [3493 1Kb] . Quod dictum cum [3494 1Kb] placuisset omnibus, iussus est missam celebrare et sacrum canonem, qui secreta uel actio dicitur  , sicut cetera excelsa uoce decantare, ut qui misterio preciosi corporis et sanguinis Christi presumpsisset detrahere, ipsius probaretur uirtute. Missa itaque decursa, ubi ad communicandum peruentum est, episcopus uerba inprecationis huiusmodi [3495 1Kb] intulit dicens: Si uiuificum hoc salutis nostre sacramentum, quod manibus tenes, non uere corpus Christi [3496 1Kb] et sanguinem esse [3497 1Kb] ausus es impio ore garrire, cum ipsius misterii contestatione interdico ne quomodo  presumas accipere; si uero non ita sed catholice profiteris, accipe; et accepit. uerumptamen qualiter idem redemptionis munus ad dampnationem sui in os eius intrauerit, referre superuacuum non [3498 1Kb] iudicaui. Cum enim esset in examinationis anxietate constitutus, omnipotenti Deo de admissis penitentiam, de futuris custodiam pollicens, corde contrito supplicauit, et obtinuit ab instanti confusione liberari. Inde uero [3499 1Kb] ubi in sua rediit, pollicita fallere non expauit, et abdicatam heresim maiori quam antea pertinacia roborauit, non recolens quod, cum [3500 1Kb] sit Deus iudex iustus [3501 1Kb] fortis et paciens, tanto delinquentium culpas districtius iudicat, quanto equanimiter [3502 1Kb] portat. Contigit ergo, ut de uicio in uicium corrueret, sicut scriptum est: Qui sordidus  [3503 1Kb] est, sordescat adhuc , et spiritu fornicationis seductus, non multo post in adulterio deprehensus est et digna iniquitatis sue morte peremptus

21. Sepedictus etiam pontifex crebris infirmitatibus, nunc pedum dolore quod podagram Greci [3504 1Kb] uocant, nunc uentris fluxu quod cyliacam nuncupant [3505 1Kb] , uexabatur; propter [3506 1Kb] quod exquisitissimos [3507 1Kb] semper [3508 1Kb] secum solebat [3509 1Kb] habere medicos. Habebat autem inter eos Iudeum quendam Iosue nomine, phisice artis eruditissimum, compotistam [3510 1Kb] peroptimum, Hebraicarum litterarum et totius iudaismi scientia perfectissimum, quem circumdabat militaris habitus. Hunc maiori pre [3511 1Kb]  ceteris familiaritate et dilectione idem [3512 1Kb] Bruno sibi annectebat [3513 1Kb] , satagens ut [3514 1Kb] , quomodo ille ipsum carnaliter medicaretur, ita ipse illi salutem anime operaretur. Cum hoc sepissime de diuinis disputabat uoluminibus [3515 1Kb] , semper illum ad conuersionem deprecans et exhortans; in quo tandem, Domino largiente, optatum tenuit effectum. Nam consiliis eius acquieuit et ab ipso baptizatus est. Cui Bruno suum nomen [3516 1Kb] inposuit, et in cunctis bonis adiuuit, cunctis fidelibus suis [3517 1Kb] ipsum commendans, et petens, quia genus illud hominum multum [3518 1Kb] est in fide instabile semperque desiderat in [3519 1Kb] uite necessariis habundare, quatinus ubicumque [3520 1Kb] ille ipsis manentibus superueniret, prouiderent ei necessaria cum caritate.

22 [3521 1Kb] . Nunc [3522 1Kb] iterum ad ordinem, unde digressus  sum [3523 1Kb] , oracionis uerba conuertam. Cum [3524 1Kb] , ut dictum est, Bruno omni [3525 1Kb] probitatis actione [3526 1Kb] 12 annis serenus exstitisset, auctoris omnium preuaricationum diaboli, qui [3527 1Kb] felicibus eius actibus inuidebat, instigatione retro [3528 1Kb] conuersus, religiosi itineris limitem excessit; et incentiuis uiciorum, auaritie uidelicet [3529 1Kb] et cenodoxie, plus iusto inhiauit. Ut enim militum [3530 1Kb] interminate habendi [3531 1Kb] cupidini muneribus et [3532 1Kb] beneficiis potuisset satisfacere, non solum clericorum et laicorum bona diripiebat, uerum etiam ecclesiarum uillas et curtes Deo et sanctis eius uespere et [3533 1Kb] mane et meridie famulantium uictui deputatas, sed et ornamenta preciosa [3534 1Kb] et uasa concupiscibilia tam aurea quam argentea in suos usus redigebat, et exinde expensas  faciens, humanos in se fauores concitabat. Nichil enim laude [3535 1Kb] fuit ei in uita dulcius. Inde est quod uille due, una Dei genitrici loci qui Orgium [3536 1Kb] dicitur nuncupata [3537 1Kb] Machara [3538 1Kb]  , distansia Treueri uersus aquilonem circiter tria miliaria, altera beato Paulino dicta Lesura [3539 1Kb]  , et alie quam plures, quas omnes enumerare [3540 1Kb] propter multitudinem distuli [3540 1Kb] , a prioribus quoque pontificibus [3541 1Kb] ad tempus [3542 1Kb] quidem [3543 1Kb] sublate, sed frequenter ab omnibus reconsignate [3544 1Kb] , nunc autem ab hoc subtracte nec restitute, episcopalibus sunt addicte reditibus. Quarum priorem Dagobertus rex Francorum inter cetera que ecclesiis Dei legitur contulisse [3545 1Kb] beneficia, sancte Dei genitrici ob amorem sanctissime uirginis Irmine [3546 1Kb] filie sue,  tunc ibi degentis, nunc uero quiescentis, cum aliis quam pluribus contulit  ; alteram autem [3547 1Kb] quam diximus Lesuram beato [3548 1Kb] Paulino Liudulfus [3549 1Kb] Treuerorum archiepiscopus perdonauit [3550 1Kb] et sacerdocii sui auctoritate obsignauit, inprecans ut si quis Lesuram in succedentibus annis usui fratrum in beati Paulini basilica ministrantium sustollere [3551 1Kb] conaretur, disperderet [3552 1Kb] eum Deus [3553 1Kb] de terra uiuentium  . Ubi uero in hunc eiusdem pontificatus [3554 1Kb] auctoritas collata est, iniquorum seductus consilio, ut diximus, eam  cum aliis aliquibus in usus [3555 1Kb] suos redigebat, dicens, non licere cuiquam episcoporum quicquam episcopalium redituum [3556 1Kb] alicui sanctorum loco assignare, et quoniam prenominatus Liudulfus [3557 1Kb] hoc [3558 1Kb] fecerit, ratum non esse. Quod utrumne [3559 1Kb] illi licuerit, uos [3560 1Kb] discernite [3561 1Kb] . Aestimo namque, quoniam [3562 1Kb] episcoporum est, summam Deo famulantibus diligentiam adhibere necessaria ministrando, ne, dum pro necessariis conquirendis negociantur, a sancto proposito discedere [3563 1Kb] compellantur---ad hoc enim [3564 1Kb] deputati sunt ecclesiastici reditus, ut ex eis subueniatur Christi pauperibus---, quod ille exsequens melius usui ministrorum Dei [3565 1Kb] assignauerit, quam iste in usum superbe gloriacionis [3566 1Kb] absumpserit [3567 1Kb] .  Huc accedit quod cum Egilbertus [3568 1Kb] , proximus huius Brunonis antecessor, adhuc uiueret, inito consilio cum optimatibus suis, ex quibus [3569 1Kb] iste Bruno unus erat, huiusmodi uerbis eos compellebat [3570 1Kb] : Obsecro uos per misericordiam Dei, dilectissimi filii mei [3571 1Kb] et fratres, quicquid ego et antecessores mei episcopi sanctorum locis iniurie uiolentia magis quam ratione irrogauimus [3572 1Kb] , uos me commonefacite et ego restituam, ut et [3573 1Kb] meam et eorum animas ab inferis redimam. Quod cum placuisset omnibus, discretis cuique loco reditibus, banni constrictione [3574 1Kb] firmauit [3575 1Kb] ut qui deinceps inde [3576 1Kb] subtraheret, Deum presumptionis sue ultorem [3577 1Kb] sentiret. Et responderunt omnes: Amen. Ubi uero Egilbertus spiritum reddidit et  Bruno ei in episcopatu [3578 1Kb] successit, uniuersa [3579 1Kb] que ille reconsignauit, iste resumpsit, dicens, nichil exinde ratum esse, quod ille [3580 1Kb] infirmus et iam [3579 1Kb] suimet inpotens in nouissima uite sue [3581 1Kb] hora constitutus [3582 1Kb] fecerit; cum beatus Gregorius dicat, ultimam [3583 1Kb] penitentiam nulli negandam, beatus uero Augustinus dicat, se non diffinire [3584 1Kb] , quod qui seram tantum egerit penitentiam, liberetur per eam [3585 1Kb] . Ego equidem [3586 1Kb] puto, si audeam dicere, quod qui [3587 1Kb] utrum [3588 1Kb] temporanea siue [3589 1Kb] scrotina penitentia male tantum parta [3590 1Kb] restituerit,  etsi propterea non liberabitur, qui ea postmodum in [3591 1Kb] indebitos usus [3592 1Kb] usurpauerit, non minus iudicium sustinebit.

23 [3593 1Kb] . Anno igitur [3594 1Kb] ordinationis sue [3595 1Kb] 19  [3596 1Kb] placuit ei [3597 1Kb] Romam tendere, ut renouaret priuilegia sedis sue, indignatus super proteruia prefati Adalberti Mogontiensis [3598 1Kb] episcopi, de legatione Romane sedis sibi concessa superbe [3599 1Kb] se efferentis, maxime cum ex concessione priorum apostolicorum episcopus Treuerorum nulli nisi soli apostolico uel a latere eius ad presens [3600 1Kb] misso debeat obedire, sicut Hincmarus [3601 1Kb] Remorum archiepiscopus in epistola sua Nicholao pape [3602 1Kb] directa commemorat  , dicens: Remensis ecclesia numquam, excepto Romano pontifice  primatem [3603 1Kb] habuit, nisi quamdiu, eiecto [3604 1Kb] ab ea [3605 1Kb] sine ullo crimine suo pontifice uiolentia [3606 1Kb] tyranni Milonis tempore Karoli principis, pastore uacans, Bonifacio apostolice sedis legato aliquamdiu sicut et Treuerensis ecclesia [3607 1Kb] commissa fuit. Sed et in tempore illo prefuit ecclesie Mettensi quidam [3608 1Kb] Stephanus, Calixti [3609 1Kb] pape ex sorore nepos, cui [3610 1Kb] iam dictus auunculus eius concesserat in celebrationibus missarum pallio indutum procedere [3611 1Kb] , integra Treuerice metropolis potestate [3612 1Kb] . Qui de pallii honore exhilaratus, uelut confidens gratie consanguinitatis supra memorate, ultra quam oportuit se extulit, omnimodis nitens, si quomodo potuisset, Trebericam [3613 1Kb] ecclesiam deprimeret, suam autem anteferret [3614 1Kb] et [3615 1Kb] metropolim  faceret, sperans quod quidcumque [3616 1Kb] inchoasset Calixtus [3617 1Kb] assentiret. Quod exinde perpendimus, quia [3618 1Kb] quotiescumque a metropolitano uocatus fuisset, ut, sicut consuetudo est suffraganeis episcopis, metropoli obedientiam et subiectionem subscriberet, uenire contempsit, dicens [3619 1Kb] suos quoque antecessores quandoque [3620 1Kb] fuisse archiepiscopos [3621 1Kb] ; quod nullarum scripturarum auctoritas firmat et [3622 1Kb] pronunciat. Solummodo quippe [3623 1Kb] Mettensium episcoporum quinque [3624 1Kb] numero pallio usi referuntur  , quibus iste sextus asscribitur, seruata tamen in omnibus metropolitano  subiectione. Sed non omnes qui palliis [3625 1Kb] utuntur archiepiscopi sunt, nisi quorum sedes metropolis subiectis sibi aliis ciuitatibus et episcopis principatur. Cum igitur propter supra memoratas [3626 1Kb] causas sepedictus Bruno Romam [3627 1Kb] uersus iter faceret et Augustidunum [3628 1Kb]  usque processisset, Calixtus [3629 1Kb] papa ibi ei occurrit et amice [3630 1Kb] suscepit et cum eo in eodem loco natalem Domini celebrauit . Transactis autem diebus sollempnibus, pariter iter Cluniacum dirigunt, ubi Bruno causas aduentus sui aperuit, prolatisque [3631 1Kb] coram sedis sue priuilegiis [3632 1Kb] , eadem sibi et ecclesie sue apostolice subscriptionis firmamento stabiliri postulauit; quod [3633 1Kb] et obtinuit. Nam facta ei [3634 1Kb] peccatorum suorum indulgentia,  remisit [3635 1Kb] ad propria, dans ei cyrographum hunc modum continens:

Calixtus [3636 1Kb] episcopus seruus seruorum Dei, uenerabili fratri Brunoni Treberensi [3637 1Kb] archiepiscopo salutem et apostolicam benedictionem. Et [3638 1Kb] consuetudo sedis [3639 1Kb] apostolice persuadet et ipse rationis ordo exposcit, ut sapientes religiosasque personas [3640 1Kb] et in Romane ecclesie unitate atque [3641 1Kb] obedientia [3642 1Kb] deuotas [3643 1Kb] existentes honorare amplius ac diligere debeamus. Proinde, frater dulcissime, postulacioni tue clementer annuimus et personam tuam [3644 1Kb] dilectionis brachiis amplectentes [3645 1Kb] , eam a cuiuslibet legati potestate [3644 1Kb] absoluimus, nisi forte a nostro latere dirigatur. Confidimus enim in Domino, quia de sapientia et religione tua et Deo et ecclesie honor  magnus utilitasque proueniet. Data Cluniaci 3 Nonas [3646 1Kb] Ianuarii .

24. Denique non multo post tempore, uiribus corporis eius senio simul et infirmitate ad occasum uergentibus, in [3647 1Kb] omni fere circa regione cepeperunt uiri nequam consurgere, et res ecclesie, que ipsorum defensioni et ut ita dicam aduocatie [3648 1Kb] commisse fuerunt, barbarico more depopulari, quodam comite Willehelmo [3649 1Kb] , filio Cuonradi supra memorati [3650 1Kb]  comitis de castello quod uulgo [3651 1Kb] Lucelenburch uocatur [3652 1Kb] , ducatum illis prebente. Quos cum sepius ad correctionem inuitasset et non  profecisset, tandem cum non [3653 1Kb] haberet qui illorum uesaniam armata manu posset reprimere,---ipsi enim, si barbari prouinciam hanc inpeterent, illis debuissent [3654 1Kb] resistere,---utebatur in illos [3655 1Kb] anathematis ultione, die quadam dominica 8 Idus Decemb. anno dominice incarnationis 1122, pontificatus [3656 1Kb] sui anno 21. Cuius [3657 1Kb] anathematis uerborum [3658 1Kb] series hunc habet modum  .

Propter continuas oppressiones quas ecclesia nostra patitur, decernimus et Spiritus [3659 1Kb] sancti iudicio et auctoritate nobis [3660 1Kb] concessa [3661 1Kb] confirmamus [3662 1Kb] , ut quicumque siue [3663 1Kb] in rapinis rerum ecclesiasticarum, siue in combustione alicuius ecclesie, siue in captione alicuius clerici, uel in quacumque indebita exactione, siue in generalis uel [3664 1Kb] specialis [3665 1Kb] pacis uiolacione,  hactenus nos conturbauit [3666 1Kb] , ad satisfactionem canonice uocetur, passurus sententiam secundum merita, obediens iudicium cum misericordia, rebellis [3667 1Kb] iudicium sine misericordia. Ab hac autem [3668 1Kb] ulterius quicumque supradictorum uiolator [3669 1Kb] inuentus fuerit [3670 1Kb] , hodierna excommunicatione predampnamus, et precipimus ut ab omnibus ut sacrilegus deuitetur, suspenso eius nomine in ecclesia ad indicium [3671 1Kb] excommunicationis iam super eo facte et singulis dominicis [3672 1Kb] diebus repetende, ita ut quicumque ei communicauerit, si laicus, eodem anathemate feriatur, si clericus, ab ordine deponatur. Spolia quoque emens uel dono [3673 1Kb] accipiens, ei cui et spoliator dampnationi subiaceat. Congregationibus autem [3674 1Kb] licentiam damus, ut quicumque eos in bonis stipendiorum suorum  leserit, eum cottidiana [3675 1Kb] excommunicatione prosequantur. Porro [3676 1Kb] archidiaconis concedo ut, ubi [3677 1Kb] aliis negociis inpeditus adesse non potero, penitentes ecclesie reconcilient, seruato ordine in compositionibus et ceteris ecclesiasticis consuetudinibus  .

Multa [3678 1Kb] quidem et alia probitatis fecit [3679 1Kb] insignia, que et ipse [3680 1Kb] ego uidi et aliorum recta relatione  cognoui, que enumerare per singula gratia uitande prolixitatis omisi. Hoc tantum scire sufficiat, quod appropinquantem uite eius [3681 1Kb] terminum laudabilibus admodum operibus anteuenit [3682 1Kb] . Etenim per nocturnam quietem solitus erat sanctorum memorias silenter circuire illicque [3683 1Kb] in oracione diucius persistere [3684 1Kb] et Dei propiciationem cum [3685 1Kb] eorum intercessione profusis lacrimis exorare. Sed et loca ubi serui Dei et ancille in clausulis degebant, uno tantum comite contentus, frequentabat, et quecumque habuissent necessaria tam in uictu quam in [3686 1Kb] uestitu ministrabat, atque eorum oracionibus se deuotius [3687 1Kb] commendabat.

25. Nec pretereundum quoque, quod [3688 1Kb] in Moguntina [3689 1Kb] diocesi, in predio suo quod Odenheim  dicitur, monasterium exstruxit [3690 1Kb] , ubi Deo famulantes monastice professionis cenobitas adunauit, tantumque [de [3691 1Kb] ] rebus prediorum suorum delegauit [3692 1Kb] , quantum posset [3693 1Kb] illic commorantibus ad cottidianum uictum sufficere [* 1Kb]  1Kb] . Sed nec [3694 1Kb] hoc silendum, quod in Confluentia quoque [3695 1Kb] basilicam beati Florini uetustate consumptam meliori scemate et ampliori ambitu ex lapidibus thophis [3696 1Kb]  sectis et politis, sicut usque [3697 1Kb] in hodiernum diem conspicuum est, construxit  . Sed et [3698 1Kb] in Treueri  , ecclesiam, in qua [3699 1Kb] beati Paulini et aliorum confessorum pontificum Treuerensium [3700 1Kb] necnon et corpora plurima martyrum Thebeorum sub Rictiouaro [3701 1Kb] passorum requiescunt, quam, sicut [3702 1Kb] patrum nostrorum relatu  didicimus  , sanctus Felix Treuerorum [3703 1Kb] episcopus, qui in ipsa requiescit, magno et spacioso [3704 1Kb] ambitu primus fundauit, postmodum uero [3705 1Kb] uetustate consumptam beatus Marus [3706 1Kb] , et ipse eiusdem [3707 1Kb] ciuitatis episcopus, quique ibidem quiescit [3708 1Kb] , in pristinum statum reparauit, iste quoque nostris [3709 1Kb] temporibus ignis concremacione  dirutam  , Adalberti et Ruodolfi [3710 1Kb] eiusdem ecclesie prepositorum industria, datis eis [3711 1Kb] sumptibus, non iuxta prime quantitatis amplitudinem sed secundum facultatis sue modicitatem [3712 1Kb] , reformauit.---Anno [3713 1Kb] autem Dominice incarnationis 1124, qui est annus [3714 1Kb] episcopatus eius 23 [3715 1Kb] , 7 Kal. Maii die [3716 1Kb] 6 feria [3717 1Kb] , hora prima, animam reddidit. Cuius exequiis celebrandis affuerunt Treberice dioceseos episcopi Heinricus uirdunensis, Cuonradus [3718 1Kb] Tullensis, et eum non longe ab antecessoris sui Egilberti sepulchro magno cum honore et totius cleri ac populi merore deposuerunt. Sedit [3719 1Kb] in episcopatu annis [3720 1Kb] 23 [3721 1Kb] , diebus [3722 1Kb] 24 [3723 1Kb] , et uacauit episcopatus [3724 1Kb] menses 2, dies [3725 1Kb] 8 [3726 1Kb] .

26 [3728 1Kb] . Post decessum uero [3729 1Kb] Brunonis episcopi Godefridus [3730 1Kb] , maioris ecclesie decanus, in episcopatum successit. Hic de Leodiensi [3731 1Kb] parrochia extitit oriundus, Arnulfum [3732 1Kb] uero consanguineum  suum, et maioris ecclesie, domus uidelicet beati [3733 1Kb] Petri, prepositum, uirum uidelicet [3734 1Kb] religiosum et morum honestate preclarum, qui ecclesiam in honore [3735 1Kb] sancte Crucis iuxta Albam portam sitam constituit, Treuerim [3736 1Kb] secutus, ab Eberhardo [3737 1Kb] Treuerorum archiepiscopo clericus est designatus. Hic uero [3738 1Kb] , sicut et [3739 1Kb] antecessor eius, predictus inquam prepositus, morum dignitate et animi liberalitate insignis, prius [3740 1Kb] a Treuerensibus, clero scilicet et populo, dilectus, et ab episcopis eiusdem ciuitatis Egilberto et Brunone multis ecclesiasticis  honoribus ditatus [3741 1Kb] , ad ultimum decedente domno Brunone, sicut prediximus, in episcopatum [3742 1Kb] est sublimatus [3743 1Kb] . Peracto uero anno episcopatus sui, insurgentibus contra [3744 1Kb] eum quibusdam de clericis suis et introitum ipsius calumpniantibus [an. 1125-1126]---quorum calumpnia si iusta aut iniusta fuerit, Deus scit, ego nescio [3745 1Kb] ---tandem ab hoc causa est [3746 1Kb] perducta, quod sentiens suam infirmitatem ad hoc [3747 1Kb] onus non sufficere---iam enim ad decrepitam uenerat etatem,---uidens etiam [3748 1Kb] , quod [3749 1Kb] pro eo in ecclesia fraterna scindebatur caritas, quibusdam sibi adherentibus, aliis resistentibus [3750 1Kb] , ne causa esset huius scismatis, circa finem tercii anni ab episcopatu est absolutus. Obtinuit [3751 1Kb] autem sedem [3752 1Kb] annis 2, mensibus 10, diebus 11.  Superuixit autem [3753 1Kb] postea annum unum, menses 5, dies 16 [3754 1Kb] , obiitque 18 [3755 1Kb] Kal. Decembris die [3756 1Kb] , quinta feria [3757 1Kb]  , hora noctis 3 . Quem sepeliuit successor eius [3758 1Kb] in basilica sancti Petri maioris ecclesie sub arcu qui est ad meridionalem plagam.

27 [3759 1Kb] . Hic autem successor eius nomine Meginherus [3760 1Kb] , eadem qua decessor [3761 1Kb] parrochia nobilibus et ipse parentibus [3762 1Kb] procreatus, et a puericia in Treuerensi ecclesia educatus, morum honestate et persone maturitate ad presulatus honorem dignus profecto ascendisset, si antedictum Godefridum [3763 1Kb] uel parcius inpugnasset uel sue rigiditati et indiscrecioni modum imposuisset. Mense Iunio  electus, sequenti autumno collecta milicia  Treuerensi castellum nouum quod dicitur Bumaggen [3764 1Kb]  primo inpetu cepit, Willehelmum [3765 1Kb] comitem ad condicionem pacis uenire cegit, pacemque [3766 1Kb] patrie in breui reformauit. ueniente quadragesima , iter suum Romam direxit, ubi a papa Honorio ordinatus [3767 1Kb] et pallio dignitatis [3768 1Kb] est decoratus  ; unde [3769 1Kb] reuersus a clero et populo Treuerensi [3770 1Kb] honorilice est susceptus. Deinde dum nimio zelo rectitudinis de incontinentia clericorum multa seue [3771 1Kb] disponeret  sine condimento discrecionis, magnam sibi comparauit inuidiam, et quam nec dici fas est acquisiuit infamiam. Et [3772 1Kb] forte [3773 1Kb] eodem tempore Francorum res publica ualde turbabatur. Nam paucos ante annos Heinrico imperatore huius nominis rege quinto sine prole defuncto , proceres Francorum apud Mogontiam Leodegarium [3774 1Kb] ducem Saxonum in regnum eleuauerant [3775 1Kb] , eorumque decretum Romani laudauerant, cum ecce Fredericus [3776 1Kb] dux Alamannorum, eiusdem Heinrici imperatoris [3777 1Kb] ex sorore nepos, facta conspiracione [3778 1Kb] cum quibusdam iusticie inimicis, fratrem suum Cuonradum [3779 1Kb] regno substituit, magnamque belli materiam et contentionis fomitem hac de re [3780 1Kb] suscitauit . Quod ubi Honorius papa  comperit, Cuonradum omnesque sibi fauentes excommunicationis uinculo colligauit, et Meginhero [3781 1Kb] archiepiscopo ordinato iam reuersuro, ut in sede [3782 1Kb] sua eundem Cuonradum excommunicaret per obedientiam precepit. Quod [3783 1Kb] ille quoque [3784 1Kb] sine mora perfecit.

28 [3785 1Kb] . Anno igitur ordinacionis sue 2 , mense Nouembrio, cum iam [3786 1Kb] erga multorum animos [3787 1Kb] ea qua [3788 1Kb] dixi causa esset odiosus, Romam ire disposuit, ut consilio apostolici uel auxilio ea que se grauabant alleuiaret. Quo tempore predictus Cuonradus minus [3789 1Kb] in Theutonico [3790 1Kb] prosperatus, regnum Italicum tamquam et illud sibi deberetur, inuadere cupidus, ibidem in Italia morabatur, ubi Meginherum episcopum [3791 1Kb] per exploratores  proditum [3792 1Kb] cepit, eumque [3793 1Kb] apud Parmam ciuitatem custodie deputauit, ubi sequenti anno , iam [3794 1Kb] oculorum lumine ex afflictione amisso, Kal. Octobris obiit, Episcopus [3795 1Kb] Parmensis uestibus, quas sibi ipsi [3796 1Kb] morituro parauerat, corpus [3797 1Kb] indutum in maiori ecclesia sepeliuit.

29. [3798 1Kb] Post hunc Treueri [3799 1Kb] Brunonem, ecclesie Treuerensis [3800 1Kb] canonicum, Brunonis quondam  archiepiscopi nepotem, elegerunt 7 Idus Decemb. Quod ille omni [3801 1Kb] nisu, maxime causa inopie huius ecclesie [3802 1Kb] rennuebat, re autem [3803 1Kb] uera, ut post [3804 1Kb] claruit, maioris episcopatus gloriam affectabat; et hoc cum gratia apostolici Innocentii [3805 1Kb] faciebat, qui eo tempore in Galliis commanens, diuesis in locis concilia celebrabat [3806 1Kb] . Nam quando Meginherus [3807 1Kb] episcopus [3808 1Kb] Romam [3809 1Kb] pergens captus et custodie traditus fuit, bellum quoque [3810 1Kb] inter Romanos conflatum est de loco Innocentii et Anacleti, Honorio papa defuncto. Quorum prior electione auctentica [3811 1Kb] cleri et populi intronizatus et consecratus defuncto successerat, alter autem [3812 1Kb] factione nobilium Romanorum, quorum ipse propinquitate pollebat, papatus sibimet [3813 1Kb]  honorem assumpserat. Maximo autem motu horum gratia [3814 1Kb] concitato, Innocentius papa [3815 1Kb] templum sancti Petri fugiens intrauit, quem Anacletus obsessum, tormentis quoque [3816 1Kb] machinisque adhibitis, de templo et urbe fugauit. Pulsus Roma, Gallias [3817 1Kb] Innocentius petiit [3818 1Kb] , ubi eum legati Treuerensium [3819 1Kb] adeuntes, ut electionem suam [3820 1Kb] firmare [3821 1Kb] et perficere non differret postulabant. Quibus ipse respondit, ut alium ad hoc idoneum quem uellent eligerent [3822 1Kb] ; nam Brunonem nec ipsi nec alterius ecclesie filii episcopum habere possent [3823 1Kb] . Hoc responsum apud Leodium in quadragesima acceperunt [3824 1Kb] .  Sequenti pascha  cum rex Lotharius [3825 1Kb] omnesque principes Treuerenses [3826 1Kb] Treueri [3827 1Kb] conuenissent, pars  cleri primicerium Mettensem [3828 1Kb] Adalberonem [3829 1Kb] eligebat [3830 1Kb] , principes tamen et populus acriter repugnabant. Qua dissensione per continuum annum [3831 1Kb] protracta [3832 1Kb] , tandem iussu apostolici et imperio regali sedata, altero pascha intronizatus est Adalbero [3833 1Kb] anno dominice incarnationis 1132 [3834 1Kb] .



GESTA GODEFRIDI ARCHIEPISCOPI [3835 1Kb] .


 1. Igitur post excessum Brunonis episcopi Gothfridus [3836 1Kb] in episcopatum successit. Hic de Leodicensi parrochia progenitoribus admodum nobilibus, patre Rutfrido, matre Fridesinda nomine, ex uico qui Falmanies dicitur extitit oriundus [3837 1Kb] . Arnoldum auunculum suum, maioris ecclesie, domus uidelicet beati Petri apostoli prepositum, Treberim secutus, ab Euerhardo Treberorum episcopo clericus est designatus. uerum ubi inmatura libertate potitus est, continuo per cequeuos, quibus luxus et desidia cordi est, amare uicia, corrupte uie tramitem incedere perdocetur, ac uelud equus infrenis, rectore contempto, recti itineris [3838 1Kb] lineam dereliquid. Propterea enim ab Arnoldo supra memorato in ministerium Heinrici quarti regis delegatus est,  ut, quia de morum eius irreligiositate regulariter non speraret ullum ecclesiasticum honorem contingere, si facultas subpeteret, uidelicet si ecclesiarcharum quisquam uita decederet, si nequiret canonice, regia saltem intruderetur potestate. Contigit itaque temporum labente curriculo, decanum domus Treberensis diem extremum claudere, et non multo post archidiaconatus officium, alio quoque ibi obeunte, uacare; quod ut regi innotuit, directis mox ad Egilbertum episcopum litteris, mandauit, ut supra memoratum Gothfridum illis honoribus sublimaret, quod nisi faceret, regem offenderet. Iam uero adeptus, si debuisset quempiam claustralis stipendii uel altaris dono inuestire, non faciebat sine muneris assecucione; more diabolico non passus se solum  interire, quin et alios satagebat secum precipitare, presertim cum ex decretis pontificum Romanorum tam uendentes quam ementes honores ecclesie sint dampnati anathemate. Cum autem nec sic satis libere sibi uideretur canonicas posse uenundare---prior enim decano prepositus debet inuestire---affectauit et ipse, [3839 1Kb] si quas posset preposituras acquirere. Igitur congregationi beati Symeonis super portam ciuitatis preerat quidam Uodelricus nomine, natus de finibus Aquileie, quem idem Gothfridus [3840 1Kb] per Martinum quendam capellanum suum ita circumuenit, ut, si Aquileiam remeare uoluisset, prepositure sue eum heredem substitueret; cum utique non dignitates ecclesiastice iure hereditario, sed probatis uite sanctitate sint conferende, quorum uita subditis  sit uiuendi norma.

2. Itaque corrasa hinc et inde thesauri magna congerie, cum Bruno obisset , cepit totis  desideriis anhelare, ut in locum eius potuisset assurgere. Misit ergo per secretarios suos Heinrico regi mille centum et ultra, ut dicitur, marcas argenti, et ita eum sibi conciliauit, ut, cum Treberenses uenirent et dari sibi episcopum expeterent, et quidam illius ineptiam pretenderent, rex non eo minus omitteret quin eum episcopum constitueret. Erat enim senilis desipientie, plenus furore iracundie, discretionis permodice, qui nec domui [3841 1Kb] sue bene nouerat preesse. Pro huiusmodi eligere eum episcopum formidabant. Set tamen [3842 1Kb] , uellent, nollent, intronizatus est die 6 Nonas Iulii. Statimque missa legacione mandauit episcopis ecclesiarum subiectarum Treuerice metropolis, quatinus Treberim conuenientes ipsum consecrarent antistitem. Quam uidelicet  consecrationem sui licet ipse uoluisset accelerari, tamen diuersis causarum intercidentium [3843 1Kb] prepediebatur obstaculis. Ecce enim Stephanus Metensis episcopus, ut audiuit quod prefato ordine intrauerit, illo uenire dissimulauit; uenisset tamen, si pallio quo auunculus suus Calistus papa eum honorauit, in consecratione metropolitani permissus fuisset indui. Non enim nisi pallio indutus uoluit interesse consecracioni. Quare autem eo non sit permissus indui, causa hec est: quoniam quasi in [3844 1Kb] iniuriam metropolis ecclesie eo gloriabatur se indui, nec in eius [3845 1Kb] usu ullum uoluit in metropolitano habere respectum. Est et alia causa, quare consecracioni premisse noluerit interesse. Inter ipsum Stephanum et Heinricum uirdunensem episcopum  facta est contencio, quis eorum metropolitanum consecraturus esset episcopum, Stephano pretendente sedis sue principatum, Heinrico autem ordinationis sue prioratum. Set uter eorum iustiorem proposuerit causam, edisserat, maxime cum Stephanus quodam fastu superbie, Heinricus uero ratione uoluerit consecrator existere; nisi si forte ecclesia Metensis in priuilegiis habeat, quod suus episcopus sit metropolitanum consecraturus. Interea dum hec agerentur superuenit forte quidam cardinalis, Willehelmus nomine, Prenestinus episcopus, dicens se ab apostolica auctoritate directum, ut quocumque in loco episcopos non consecratos uel aliud quodlibet huiusmodi negocii inperfectum inuenisset, adimpleret. Quem ut Stephanus Metensis Treberim  uenisse comperit, directis ad eum litteris, primum quidem per karitatem rogauit, et postea ex apostolica auctoritate interdixit, ne quid [3846 1Kb] sui ordinis  esset, ipse facere presumeret. Quo contra ille apostolice auctoritatis litteras in hoc opus sibi datas protulit [3847 1Kb] , hunc modum continentes:

Kalistus episcopus, seruus seruorum Dei, carissimis nobis in Christo fratribus archiepiscopis ceterisque ecclesiasticis ordinibus per Galliam, Germaniam et Franciam constitutis, salutem et apostolicam benedictionem. Mittimus ad uos fratrem nostrum Willehelmum Prenestinum episcopum, dantes ei cum uestra caritate licenciam, ut si qui sint in uobis episcopi non consecrati, consecret, et, si qua sunt alia huiusmodi ecclesiasticorum negociorum minus perfecta [3848 1Kb] , in omnibus inoffensa fraternitate consummet. Pax uobis.

Has itaque cum in auribus omnium qui aderant  exposuisset, adiecit: Si frater noster Metensis consecracioni metropolitane uoluerit interesse, ego uita comite ero ei adiutorio, si uero uenire non maturauerit, prout dominus permiserit, ego uicem eius adimplebo. Denique illi propter supra memoratas causas Treuerim uenire nolenti, prefatus cardinalis, cooperantibus episcopis Heinrico uirdunensi et Cuonrado Tullensi, premissum Guodefridum consecrauit episcopum, die dominica 7 Idus Septembris.

3. Ita demum ordinacionis sue compos effectus, quadam uice, cum debuisset, ut moris est, in ambone fidelibus uerba salutis adnunciare, et quomodo de sancta trinitate senciendum esset elucidare, ita irracionabiliter et inordinate disserebat, ut hii quos docere debuerat pocius eum hereticum quam catholicum  estimare potuissent, si non magis, ut erat, eius eloquencie inscientie, quam prauitati heretice addixissent. uerum namque est, quod beatus Hieronimus ait: Stulti sunt, qui, cum loqui nesciant, tacere non possunt. Ut enim unum de multis locucionis sue erratibus exponamus, cum, ut diximus, in ambone constitutus fidei uerba explanare uoluisset: Credite, inquid, quia tres domini unus dominus est, personas dominos interpretans, cum ab orthodoxis tres Deos aut dominos dicere prohibeamur, ut beatus Athanasius Alexandrinus in edicione fidei catholice proposuit dicens: Sicut singillatim unamquamque personam Deum ac dominum confiteri christiana ueritate compellimur, ita tres Deos aut dominos dicere catholica religione prohibemur. Proinde ne corrumperentur---testante  enim apostolo corrumpunt mores bonos colloquia mala ---unus in uiam suam disputans inter se, istum quasi noue fidei uerba inaudita set heretica proferre, numquam doctorum suorum quempiam huiusmodi protulisse. Et quidem de simplicioribus aliqui exinde scandalizati et seducti fuissent, nisi industris cleri predicacione uie restituti atque secundum christiane ueritatis professionem instructi audissent, quod unus et idem Deus indiuisus et inscissus trinus sit in  personarum distinctione, unus in deitate substancie.

4. Porro paucis adhuc innotuerat, quod episcopatum precio comparauerat, cum ecce insurrexerunt in eum ex equestri ordine uiri iniqui, exigentes, dari sibi promissa beneficia, mercedem uidelicet fauoris, quoniam ipsi eum magis fauore suo quam ecclesiastica electione constituissent. Quibus cum ille plurima episcopalium redituum concederet, nec tamen satis eis ad placitum impertiret, calumpniato eo abscedebant [3849 1Kb] , et aliqui ex eis in eius iniuriam castra instituebant, alii predaciones, alii concremaciones exercebant, adeo ut nostris quoque temporibus, sicut antiquitus factas legimus, deuastaciones huius Treberice ciuitatis deploremus. Denique si  qui de [3850 1Kb] clero, aut etiam de reliquo populo, ad opus suum de ciuitate exeuntes, hac siue illuc habuissent diuertere, capiebantur, calumpniabantur, et omnia sua eis tollebantur. Tocius autem huius interitus auctor et predux Willehelmus, cuius proximo sermone mentio est  , comes, et filius eius Cuonradus, qui sicut patrie possessionis, ita quoque heres et imitator tocius exstitit iniquitatis; et si quo modo non per omnia equalis patri in malicia erat, magis illum scelerum immensitate quam ulla preiuit diminucione. Horum cooperatores exstiterunt ipsorum tam ministri quam liberi---si tamen quis liber [3851 1Kb] dicitur qui seruus est iniquitatis et esse conuincitur---ecclesias diruentes, et lapidibus inde sumptis, cum alii pro manibus non erant, castra  sua, quod dictu quoque nefas est, construentes. Ex quibus quidam Brunicho in cacumine cuiusdam montis, miliario ab urbe plus minus secundo, turrim exstruxit, que bis igne de celo ueniente conflagrauit; nec tamen ille ab iniusticia uertit. Mirum est quod referam, et fortasse paucorum auditui credibile; uerumptamen nouerint, quod, et me super hoc opstupescente et pro rei nouitate fidem adhibere nolente, relator eorum que dicturus sum, testificans in Deo uera esse et uidisse se simul et audisse que diceret, aiebat, quod supra nominatus Brunicho idem hoc castrum suum, quod utique circumiacentis prouincie plaga et destructio erat, ut ita dicam, fidei et custodie satane commendasset; qui uidelicet sathan mira et incredibili familiaritate circa  ipsum castrum discurrebat, ac ne longius idem sathanas quasi a castro declinaret, porcionem stipendii trium hominum ad opus eius in secreta parte domus cottidie hora prandii deferre iussit; quod quam cito depositum, absumptum est in momento coram eo qui detulit; nec tamen ille deuorantem uidit, sed sonum, quasi uoces canum certantium audiuit.

5. His igitur et huiuscemodi tribulacionibus multis et malis afflicti Treberici, ad eum, cuius causa  hec omnia illis inferebatur, Guotfridum inquam dictum episcopum, congregabantur, et ita ipsum compellarunt: Quamdiu ista passuri sumus? Qui ait: uos scitis perfidiam et maliciam tocius cognationis illius pessime, que de castello Lucelenburch dicto [3852 1Kb] oriunda est, quantis aduersitatibus antecessores meos, mei utique respectu apostolicos uiros, affecerunt; ut prophete uerbis utar: Â»Non enim melior sum quam patres mei ;Â« nempe qui nos impugnant, ipsi nostri protecturi erant. At illi responderunt: Num si materiali gladio defendere nos non potes, quare saltim spirituali nos non defendis? Et ille: Numquid, ait, audistis, quomodo illi auctoritatem episcopalem paruipendunt, dicentes, non posse me quemquam uinculo spirituali uel ligare  uel absoluere, quoniam predecessorum meorum in hac sede archiepiscoporum pallii uidelicet non fungor honore, pro quo acquirendo, uos uidetis, quod corporis infirmitate prepeditus domnum papam adire non possum. Set sicut sepius, ita iterum et nunc obsecro: uos segregate michi de uobis prudentes utriusque ordinis uiros, qui tanta legacione digni habeantur, et ego eis uie subsidia ministrabo. Responsumque est ei: Ex parte que loqueris uera sunt, sed aliud nobis insinuatur ab his qui nos persequuntur, comminantibus, non ante nos pacem habituros, quam munera que ipsis pro electione tui spopondisti persolueris. uerumptamen ut omnibus pateat [3853 1Kb] quod in nobis non obsistat, nos domnum papam in nomine tuo adhibimus, et tribulacionem loci nostri exponemus, dicemusque,  si tibi uisum fuerit, quod quia pallium metropolis nostra non habeat, hanc esse causam, quare non possis impugnatores huius ecclesie nostre conprimere, addemusque, ut pro Dei nomine meminerit tribulationis nostre, debitum honorem ecclesie nostre concedendo. Itaque in hec uerba accinguntur uie honoraciores uiri [3854 1Kb] utriusque ordinis.

6. Cumque Romam peruenissent, illic fama rei seriem deduxerat omnem. Cum ergo causam sui aduentus in auribus domni Honorii, tunc Romani pontificis, exposuissent, [3855 1Kb] ipse, narrato eo quod audierat super ingressu hominis illius---ita enim ipsum nominauit---Guothfridum dico, perquisiuit, si rerum harum innoxium uoluissent illum iuramento comprobare, et negantibus, ait: Homo  ille sanctam Dei ecclesiam, non habentem maculam aut rugam, symoniace prauitatis decolorauit infamia [3856 1Kb] ; unde nisi expurgatus fuerit, cum pace ecclesie episcopare non poterit. Ecce ego ultra Alpes missurus sum fratrem nostrum Petrum, cardinalem diaconum tituli sancte Marie in uia lata, sapientem utique et discretum uirum, pro disponendis in partibus illis ecclesiasticis utilitatibus. Qui cum ad uos uenerit, obedite illi sicut et michi, statuaturque dies et locus, ubi loci in prouincia uestra conpetens uisum fuerit,  ibique sedente hoc loco iudicis, et aduocatis circumiacentis prouincie episcopis et aliis qui busque religiosis personis, homo ille conueniatur; si innocens inuentus fuerit, dimittatur, sin autem, amoueatur. Nos uero ecclesie uestre, antique illi et nobili Treberice metropoli, propicio Deo, debitum non abnegamus honorem, uerumptamen cum eadem ecclesia ad priorem fuerit restituta decorem. Et responso accepto, hii [3857 1Kb] qui missi fuerant absoluti, in sua sunt restituti.

7. Denique cum iam fere ad omnium per circuitum noticiam deuenisset, omnesque eius detestarentur ingressum, eos, quos supra memoraui pro se Romam directos, sepius lacessiuit, quod tam infamis de eo rumor processerit, ipsorum culpe esse  dicens. Set ex eis quendam Theodericum nomine, diaconum domus, uirum acrem ingenio et ambiciosum ualde, per supra memoratum presbiterum suum Martinum et Bolsonem quendam, quem hic archidiaconatus officio sublimauerat, quia cum iam dicto Martino ipsi episcopatum emptum ierat, aliis insciis, data et promissa pecunia corrupit, ut contra alios ipse defensor eius fieret. Nam pre ceteris maioris erat eloquencie et auctoritatis, set et animi duplicis, qui utrimque manu firmauerat, hic, quod ecclesie causam ageret, illic, quod adiutor eius fidelis existeret. Qui demum cum crebro aduersus eum factos conatus euacuasset, persepe etiam incitaret, iusto Dei iudicio, illo genere morbi quem Greci lienteriam [3858 11Kb] nominant infirmatus, insperato, cum surrexisset  ut uentrem purgaret, simul cum egestione exspirauit.

8. Proinde cum definitus concilii super hac re futuri terminus appropinquaret, indicitur Tulli concilium 3 Idus Martii, mediante quadragesima . Ubi presidente prelibato Petro cardinali, cum episcopis Stephano Metensi Heinrico Tullensi et Gerhardo Trecasino, et abbatibus quam pluribus et obtimatibus regionis, primo omnium Petrus, prolatis coram litteris domni pape, continentibus relatam ad apostolicam sedem de huius intronizacione infamiam, legit; deinde consedentes ex ordine commonuit obediencia Romane ecclesie, quam preuaricari nefarium est, ut quod super hoc scirent edicere non omitterent. Quanta tunc audiret,  explicare non sufficio, maxime cum plerique uidisse se, alii audisse se conclamarent, hoc itaque certum se habere, quod si quis diffideret, uoluissent iureiurando fidem facere. At ille ut uidit prope modum confusum, aliud quod diffugii non habens, dicebat: quia conparium suorum, episcoporum uidelicet, nullus illic conpareret, qui huius eum facti accusaret, iustum sibi uideri, quod de sola infamia solius sui manu ei [3859 1Kb] se expurgare licuisset. Quod negantibus et dicentibus accusatum utcumque a  catholicis et ueracibus personis, quin et, cum liceat cuicumque persone, ut aiunt scorto, in ueritate compertam symoniam dumtaxat zelo Dei accusare, debere eum religiosorum se fratrum testimonio expurgare; lectisque super hoc in commune plerisque sanctorum decretis, inter legendum uenit quidam baiulus litterarum subscriptarum Mogonciensis episcopi, in quibus se legatum apostolice sedis nominat; quod quam indigne omnes acceperint, nouerunt qui presentes audierunt. Que dum lecte coram omnibus fuissent, ita Petrus Guothfridum alloquitur: Querebaris prius, frater, irrogari tibi uiolentiam, eo quod non esset qui cepiscoporum te accusaret; ecce audis, qualia iste aduersum te testificatur!

9. Cum ergo non haberet idoneum quid obtendere,  indicitur aliud concilium Wormacie, illique iniungitur, ut eo conueniens cum episcopis sex ipseque septimus se expurget. Humanius autem decreuerunt, petentibus pro eo omnibus misericordiam Dei et clementiam domni Honorii summi pontificis, ut episcopis tribus, abbatibus duobus, presbiteris similiter duobus boni testimonii se debeat expurgare die ab hinc 64o, quod est Idus Maii, dominica proxima ante pentecosten. Quo uidelicet induciarum spacio decurso, ubi Wormaciam uentum est, non habuit de iniunctis personis qui adiuuarent eum. Erant autem ibi supradictorum episcoporum duo, uirdunensis et Tullensis, nec non et alii tres, Bucko ipsius ciuitatis et Sigefridus Spirensis et Uodalricus Constantiensis, uir ualde religiosus. Quibus consedentibus,  Heinricus uirdunensis, qui et Tullo, de iudicio interrogatus hoc edixit: quod, quia antedictas personas [3860 1Kb] ad expurgandum se non produceret, iustum esse, ut depositis episcopalibus ab officio cessaret. Unde ille indignatus et iracundie spiritu repletus, cepit exortari eos qui secum erant, ut egressi foras [3861 1Kb] arma corriperent; et regressi intro partem eorum que sibi aduersa fuerat trucidare pararent. Quod qualiter gratia Dei interueniente omiserint facere, referre non est ab re. Nempe ille peccatum peccato adiiciens, sumpto sacro ewangelio, iurauit in eo de inposito sibi crimine innocuum se esse. Quo facto, sui summa cum festinacione accurrentes, et ad manus illum trahentes, eduxerunt de concilio, et quasi uoluntatis sue compos effectus  fuerit et obtinuerit suum honorem, per uiam incedebant cum cantico; sicque ille conuentus impiorum euasit manus. Tunc cardinalis, habito super hoc episcoporum et tocius cleri consilio, decreuit, ipsum cum [3862 1Kb] omnibus qui eum de medio sustulerant excommunicare in crastinum. Quod ut audierunt, omnes se de illius contubernio subtraxerunt, ita ut qui pridie turba multa comitatus de concilio exierat, sequenti die cum uocatus adueniret, uix unum qui eum sequeretur habebat. Unde conterritus in faciem se prostrauit, omniumque miserationi expositus, tantum uite necessaria concedi sibi impetrauit; nichilque moratus, licet inuitus, quia obtinere non potuit, pontificalia deposuit die 16 Kal. Iunii .



APPENDIX MONUMENTORUM TREuERENSIUM





EX TRANSLATIONE SANCTI CELSI AUCTORE THEODERICO.





[NOTA.]

Theodericus, qui a. 1006 monasterium S. Mathie Treuerense ingressus est, ab abbate Richardo rogatus, libellum de translatione et miraculis S. Celsi scripsit, sermone quidem tumido, sed quo multa de Egberti rebus aliaque notatu digna memorie tradidit, prefatione ad Richardum abbatem premissa. Que ex Actis SS. Febr. III, 396, ubi ex codicibus Budecensi et Treuerensi edita sunt, repetuntur.

 Excellentissimo Christi operario patrique permagnifico Richardo suus ille suorum ultimus Theodericus, quo inter monachos nichil habetur uilius, monastici tamen haud immemor propositi, omni apologie dimota ambage, uere obedientie obsequelam.  Rogat namque paterna pietas uestra, immo [3863 1Kb] ineuitabiliter imperando iniungit, quatenus inuentionem sacratissime glebe beati confessoris Christi Celsi, cuius preclara merita eiusdem uocaminis produntur etymologia, nec non qua occasione,  Diuinitati quidem ante temporis motum cognita, nostris autem fecelentis diebus, pie memorie Egberto Treuerice urbis hierarcha, ob enormem quandam ecclesie utilitatem solemniter nacta beata eius lipsana mortalibus sint tandem detecta, sed et insigni meritorum illius indicio, que ob tanti thesauri catenus occultati optabilem ostensionem luce clarius acta esse noscuntur, mea pusillitas qualicumque relatu stylo memorieque, posteritati prospiciens, mandare non differat. Neque enim equum fore censetis, ut tanta miraculorum tanti uiri coruscatio, ob multorum salutis augmentum celitus profusa, inerti remaneat taciturnitate abstrusa. Ad quod ego: Miror, inquam, admodum tante prudentie uirum, ac uehementi stupore percellor, quidnam uobis animi  sit, quod omissis et quasi uilipensis tot uernulis domi militieque insugillabiliter agentibus, quos in beati Eucarii spiritali gymnasio dogmate fouetis sacro, inexperti aduentitii imbecilles humeros tanti mole mandaminis caricare malitis. Testem enim omniscium adhibeo Deum---non quod eiusmodi mentis sim, quod uestre preceptioni, quod fas non est, uel muscitando recalcitrare uelim---, plures uestris in laboribus promotioris ingenii expertus sum fratres, quibus si id ipsum onus duce obedientie ratione imponeretur, impertesis ut uerum fatear humeris portare, ac uestris per omnia uotis ad plenum satisfacere quiuissent. Sed quid pluribus opus est? Destinatum est quidem monachis quadam specialitate pre ceteris, quatenus moram nesciant  in explendis priorum suorum preceptis; et quamquam illis iniungantur impossibilia, de Domini semper miseratione confidentes, sciant sibi omnia fore explebilia. Quapropter experiar uotis que iniungitis, certo certius credens, quod beatus Celsus suis mihi precibus possit obtinere, quatenus hoc glaucum pelagus merear saluis mercibus enatare atque ad optabilem portum illesus ualeam peruenire.

1. Cum omnibus diuine atque humane philosophie sectatoribus liquido constet, quod Treuerica metropolis tum mundane dignitatis antiquitate, tum etiam catholice fidei cardinali maiestate, iure meritoque totius Gallie archisterium  sit hactenus uocitata atque apostolice auctoritatis quadam  particularitate ceteris undiquessecus ecclesiis eminentius sublimata; ob hoc scilicet letabile accidens, quod eam uniuersitatis conditrix personalis trinitas atque essentialis unitas Deus primitiuo sancti euangelii fulgore per trium operariorum suorum perpetim remunerandum laborem deifice uisitare atque illuminare dignata est: satis reuera inconsequens uisitur, si ea que tam [3864 1Kb] clementi respectu in calce temporum apud eiusdem urbis ariopagum ostendere censuit, silentii torpore fumaliter in auras euanescant . . . . .

 2. Anno dominice incarnationis 978, quando diuine memorie Otto secundus, maximi augusti Ottonis relatiuus, Romane monarchie apicem strenue gubernando princeps agebat in sceptro, sancte Treuirensi a Deo conseruande ecclesie prefuit beate recordationis uir uirtutum Egbertus archimandrita lampabilis, clarus quidem parentele generositate  , sed clarior totius probitatis impretiabili dote. Et reuera, quia ipsa gemina claritudine pollucibiliter uiguit, uti honor debitus poposcit, totius regni pontificibus atque optimatibus ipsa sui reuerentia precelluit. Denique statura procerus, uultus autem rutila formositate pre omnibus tunc temporis primatibus enituit uenustius. Erat enim monachorum precipuus tutor ac nutritor ac regularis  discipline specialis amator, quippe qui sub habitu episcopi humile pectus occultauit deuotissimi monachi, sicque cum Martha foras profudit ad explendum frequens ministerium Domini, ut tamen cum Maria totum se conferret ad studium uerbi diuini, faciens se diuinitati gratam hostiam, in practica uidelicet columbam, in rhetorica autem turturem. De liberalitate uero eius, qua unice opimatus extitit, quid condignum eloquar? Nouum quippe in illo Iohannem quem Eleimonem uocant uideres, quia, opes quas ei Deus profusius largitus est, pleno ut ita dixerim cornu per manus egentium transmisit in celum.

3. Monasteria namque, que Treuerice subiacent  exedre, ante ipsius sane tempora ultra communem Deo seruientium modum erant indiga atque asperrima uictualium nec non utensilium confecta inopia, et ob hoc religio monastica non minimum passa est deliquium. Sicque rarescente morum perfectorum uentilatore, ignis ille diuini amoris, quem ueritas misit in terram et uoluit uehementer accendi, iam abundante quoquo locorum iniquitate, non modo frigescere, uerum quod periculosius est, modis omnibus cepit extingui. Nam uenerande memorie antecessor eius Theodericus doctor quidem extitit facundissimus atque familie Domini procurator industrius; sed quia temporis angustia ob multiplices rei publice exactiones totiens totiensque erat coartatus, minus monasteriorum necessitudinibus  consuluit; quia nec unde, obuium sibi fuit. At iste summo ueneramine nominandus regiam uiam a dextris et a sinistris incedens, militum ambitionem refrenare non timuit, conprouincialium tyrannidem equus arbiter auctoritate compressit, et omnia que monasteriis hostili fuerant inuasione subtracta manu potestatiua undecumque recollegit ac monasteriorum partibus sub magna uigilantia reconsignauit, et ut pius paterfamilias neglecta atque etate consumpta resarcire tantopere curauit.

4. Cumque paterna lumina et ad septa beati Eucarii  contorqueret monachorumque illius paupertatule nimium condoleret, sapienti usus consilio, primum monasterio dignum delegit dispensatorem, abbatem uidelicet nomine Gotherium, unice apud Gandense cenobium disciplinatum. Cui tantum supplementi sumptuum in agris uineisque, exceptis aliis perplurimis donariis ornamento monasterii conducibilibus, contulit, ut quamdiu firmamenti sphera uoluitur eius perenne meritum proinde capiat incrementum. Quanta autem aliis monasteriis, sue pastoralitati eque subactis et agente inopie pressura pene collapsis, ad restaurationis gratiam larga manu concesserit, qualiterue monastice religioni, que tunc temporis ubique pessumdari uidebatur, utpote fauorabilis animarum languentium archiater,  auctorali antidoto succurrerit, modum atque calculum excedunt, ideoque ad narrandum sermo succumbit. Adeo denique uirtutum pedagoga caritas in eius pectore uigorabili imperio sceptrum obtinuit, quatenus cum beato Iob haud iniuria dicere posset, quia ex utero matris mee egressa est caritas mecum .

5. Doluit siquidem frequenter udisque luminibus alta multotiens suspiria traxit, quod sacellum, in quo pretiosus Domini archipresul Eucarius una cum beatissimis commanipularibus suis in pace pausitat et aduentum Redemptoris expectat, humili nimis atque paupertino, tot labentibus annis, duraret instrumento; secum anxius in archiuo mentis uoluens, quatenus uitam sospitate comitante, condigno  quantum ad hominum estimationem apparatu, iactato nouo fundamine, tantis patronis omnigeno uti decuerit [3865 1Kb] ornatu dominicalem ungue tenus perpoliret ecclesiam; nauci pendens istam nostram ueteranam et ex obliquo uocans eam redituum repositorium.

6. Cumque tam spiritali uoto crebra intentione esset occupatus, accidit quadam uice, ut prefato principi, qui eum apostolici honoris prerogatiua dignatus est, pre ceteris ecclesiarum uatibus morali affatu cesset, eique inter alia ecclesiastice utilitatis consilia huiusce uoluntatis ianuas aperiret. Imperator uero, uti catholicissimus mundialis aule rector, tanto tanti pontificis coniubilans uoto pre nimia mentis alacritate in hec prosiliit orsa: Benedictus  Deus super thronum eterne maiestatis sue, qui nobis tam gratam sibi inspirare dignatus est uoluntatem! Et benedictus beati Eucarii monachorum unanimus cetus, per cuius necessarias orationes totius imperii nostri a Domino reguntur sortes. Et si diuina sors in diebus nostris hoc propositum perduxerit ad affectum, letus iam posthac uiam uniuerse carnis ingrediar, tantum ut apud Iesum Christum iudicem iustum beatum Eucarium, primum Treuerice urbis doctorem pium pro excessibus meis  merear inuenire patronum. Et post hec: Ite, inquit, quantocius et omni conamine spiritali instate tam pio labori. Potens enim est Deus, qui uobis prestitit uelle, subministrare et posse. Hoc autem nolo uos lateat, quia si feruida uoluntate ad iaciendum fundamentum insudare satagitis, postquam mihi compertum fuerit, quod tantum in altum consurgat quatenus unius cubiti mensuram super terram ostendat, tales uobis de fisco nostro suppetias prebebo, ut paruo aliquantorum interstitio annorum usque adeo profectum leto sudore capiat, qui citra spem communem ad summum usque pertingat.

7. Quo cesareo gloriosus pontifex animatus promisso, diuino comitatus auxilio mentis conceptum opere tenus implere gestiens, quam plurimis strenue  accersitis et corrasis cementariis atque fossoribus, ad locum tetendit. Cumque iam per dies aliquot fodiendo laboratum fuisset, repente fossores inopinis ictibus in ter quaterque beati Celsi, uti Diuinitati placuit, polyandrum  impegerunt. . . . . . . . Erat autem sarcophagus ipse, in quo resurrectionis nudum granum maturandi gratia per tot tempora latuit, miri candoris petra, quam uulgus cretam uocat; et tabula desuper marmorea, in qua sanctitatis eius index titulus fuit caraxatus hunc modum continens:

Sollicitus quicumque cupis cognoscere tumbam,
   Preclarus iacet hic nomine uel meritis
Celsus, quem Dominus uero insigniuit honore,
   Non segnis patrie semper ubique uigens;
 Qui genus atque ortum claro de stemmate traxit,
   Affectuque pio conditur hoc tumulo.

8. Operarius autem qui primus omnium in tumulum offendit, rusticus erat et totius pene rationis, uti id hominum genus noscitur, incapax. Non enim sciebat beatum Iob dixisse: Causam quam nesciebam diligentissime inuestigabam ; sed precipitationi manum incautus dedit tabulamque bipenni rapit, ut uix a doctis uiris titulus legi inerrato quiuisset . . . . . . .

9. Cumque tam letus rumor sub cursili festinantia ad pii pontificis notitiam peruenisset, multilauda gratiarum actione omnium datorem largitionum benedixit Deum; sicque impiger, more nescius,  ad diuinum spectaculum proruit, clero circumstipatus. Sed quamuis incepti operis esset auidissimus, hanc tamen interruptionem sustinuit letissimus, uera fide ex tituli assertione certificatus, quod in diebus suis super urbem Treuericam diuinitatis dignanter delapsus esset respectus. Omnibus igitur que acciderant prudentie scalpello diligenter rimatis, beati pignoris taphum de loco depositioni mouere nequaquam presumpsit, sed tantum auctoritatis sue sigillo sub uigilum excubiis signare curauit; psalmicines interim monachos ibidem constituens,  qui ob merita tanti iusti inintermissibiles persoluerent laudes diuinitati, quoad ipse cepiscoporum suorum consultu plenius perdisceret, quid de re tanta fieri oporteret; sicque transcripto tituli tomo, episcopii delegauit clauiculario.

10. Cumque secundum tanti pastoris intemerabile statutum die noctuque fratres in pausatorio iustorum, nunc sub diuo nunc sub tecto, diuinum frequentarent officium, summumque importunis precibus compellarent solem, qui uoluntatem timentium se procul dubio facit et deprecationem illorum exaudire solet: non multo post corrogata est imperiali edicto sollempnis synodus quam plurium episcoporum atque abbatum, patrum uidelicet Belgice nec non Germanie, apud regale palatium  quod barbarico uocabulo Engilenheim uocitatur  , in qua nonnulla ecclesiastice utilitati necessaria, sanctorum canonum preuiante auctoritate, dulciter sunt promulgata atque successure posteritati inuiolabiliter obseruanda indicta. Cui necessario interfuit Treuerice ecclesie metropolitanus bene meritus Egbertus, cuius memoria, quamdiu hodie dicitur, semper est in benedictione habenda, quia piis eius studiis asscribitur, quod sue ecclesie clerus scientia ac religione nobilitatur. Discussis sane inibi multis que synodica postulat rubrica, postquam tantus archipresul, qui inter omnes illos primatum tenuit, uacuum sibi fore ad loquendum peruidit, arrepto pitaciolo cui erat inscriptus beati Celsi titulus, ordine quo oportuit, qualia apud  urbem suam diuina dignatio pre manibus reuelauerit, Tulliana facundia coram perorauit, titulumque ipse recitauit. Quibus auditis imperator immenso perfusus gaudimonio, sacrum et Deo decibilem his uerbis affatus est conuentum: Gaudete, fratres et patres in Domino, et laudate ex intimis uisceribus dominum Deum nostrum, qui mira eterne sue bonitatis gratia respicere dignatus est ad tempora nostra, dando ecclesie sue apud Treuericam metropolim nouum patronum beatum Celsum, quem uirtutibus perplumem  plenumque dierum a tempore exitus sui de Aegypto hactenus in supernis sedibus conciuilitauit  frequentiis angelorum. Iterum rogo, gaudete, quia ut uerum fatear non solum exinde nobis salus aucta est, uerum etiam pii pastoris probitas eiusdem urbis, quem inpresentiarum cernitis, enucleatim patefacta est. Quod cum audissent utriusque ordinis sacerdotes Domini, qui eidem sacre interfuerunt synodo, expansis ad celum manibus pias pre gaudio fuderunt lacrimas, immensas Conditori referentes grates, qui tam gloriosum pignus non passus est subterrari diutius, sed cuius apud ipsum esset meriti, miraculis coruscantibus censuit palificari. Neque enim fas fuit, ut illi deesset in terris obsequium ecclesiastice militie, cui iam in celis a Domino reddita erat corona iusticie. Post hec sacro placuit concilio, quatenus angusti prostagmate  preeunte  atque episcoporum indisgregabili consensu comitante, Treuericus uates nauiter sedem suam reuisere debuisset, et glebam beati Celsi una cum subice clero de tumulo proprio leuare atque sublimiter in arcella quasi in quodam diuinarum opum gazophylacio collocare, sicque totius sanctitatis cultu acsi summi regis non qualecumque membrum sacro altari imponere.

11. Tali quippe mandato atque consilio percepto, beatus archipresul Egbertus, uti prudens animal, tot patrum se benedictionibus atque orationibus muniuit, nec non imperiali gratie tenacius iunxit, sicque prospero successu iter maturauit, diuina uallatus tutela comitumque lateratus caterua. Cumque  semetipsum in propria sede recepisset, pauculis intercapedinantibus diebus, conuocauit ad se omnes sapientia preditos abbates et monachos, presbyteros quoque et clericos ad suam diocesim pertinentes; rem gestam palam omnibus retulit. Quos cum omnes synodali decreto consentaneos inueniret, processionem festiuam ilico construxit, cum crucibus et cereis, thuribulis quoque textibusque euangelii gemmatis, omnique ecclesiastico apparatu, combinatis fratribus hymnum Domini dulce canentibus, asylum beati Eucarii letitie lacrimis plenus pedetentim adiit. . . . . . . . . . . . . . . . . . . . .




MIRACULA.


 Expeditis tandem, sermone licet impolito calamoque siluestri, que narrationis series poscebat de inuentione corporis sancti Celsi confessoris Christi pretiosi, hinc iam stylum uertamus oportet ad dilucidanda eius inclita miracula. . . . . .

Seruatis igitur sacris reliquiis beati Celsi super altare sancti Eucarii post inuentionem per mensem integrum, placuit eiusdem cenobii patri Gunderado nomine cunctisque fratribus, quatenus arcam sancti Celsi deferre debuissent in nauim ecclesie et ponere super sancte Crucis altare quod est in introitu  propitiatorii . . . . . . Nam in eodem monasterio sancti Eucarii fuit quidam pauperculus nomine Richolfus. . . . . . Peracta denique missarum celebratione omnibusque rite consummatis, pontifex dona dedit beato Celso, et ipsum sanatum, qui omnibus prodigio extitit, monachico habitu contexit---erat enim de familia episcopii---, et quamdiu aduiueret ne ab ecclesie seruitio pedem retrahere presumeret, prefixo mandat precepto. Isdem autem renouatus pauper plurimis annis, uti iussus fuit, in monasterio deseruiuit, et post curationem  tanta corpulentia uiguit et uiribus habundauit, ut inter omnes monasterii seruitores parem inuenire sibi non posset. Unde factum est, ut ad maiorem utilitatem fratrum consensu accedere debuisset, id est ad officium fullonis, quo per plures annos inreprehensibiliter desudauit atque omnibus amabilis permansit.

Sed neque hoc silentio occulere debeo, quod in presentia nostra ante paucos contigit annos. In eodem quidem sancti Eucarii cenobio creuit quidam monachilis indolis paruulus nomine Martinus, qui ab ipsis maternis sinibus beato Eucario fuit oblatus . . . . . . Cumque puerorum pedagogus nomine Dominicus bone spei adolescens . . . . . .

In eiusdem quippe monasterii suburbio ante hoc  fere quinquennium quidam adolescens Thiezo nomine, qui adhuc superest, ea peste percussus quam elephantiam medici uocant, ad extrema uenit . . . Sed quamquam lues ipsa eodem anno nimium grassaretur et non minimam stragem populi christiani dedisset. . . . . .

Illud quoque nequaquam in ultimo loco ponendum esse iudico, quod in diebus Liutolfi huius Treuerice urbis archiepiscopi pius ac misericors mundi redemptor Christus . . . exercere dignatus est. Nam eiusdem monasterii quidam ministerialis subulcum habuit nomine Petrum. . . .

Ante hoc sane quadriennium creuit in eodem monasterio quidam septennis puer nomine Azelinus, qui adhuc incolumis spirat, quem pene fratres  nostri omnes nouerunt. . . .

Anno uero d. i. 1007, indictione 5, quedam arreptitia femina de contigua monasterii uilla . . . adducta est. Cumque sancti ualerii confessoris Christi annua festiuitas adesset et ad tantum patronum plebs Treuerica certatim properaret. . . . .

Quia uero beati uiri miracula que a ueriloquis nobis comperta sunt relatoribus, quam uerius potuimus, aliquanta iam stylo commendauimus, modis omnibus indecens fore censemus, si ea que nostra etate per eundem patrem Diuinitatis uelle exercuit, torpenti silentio obtumescant. In sepedicto quippe beati Eucarii cenobio quidam singularis indolis adolescens conuersatus est Burchardus nomine, qui ab ipsis pene cunabulis Deo omnipotenti nutriendus  ibidem a parentibus fuerat delegatus, quique adhuc superest ac diaconi fungitur officio nec non et mira utilitate pre multis honori est monasterio. . . . . . abbas monasterii, beate uidelicet recordationis Gunderadus. . . . .

Hactenus de his egimus que domestica et familiari relatione de sancti uirtutibus uiri comperimus, hoc est de his dumtaxat que uel in beati Eucarii septulis uel in eiusdem monasterii appendiciis congruis temporibus contigisse referuntur; iam ordo flagitat necessarius, ut de medioximis atque extimis ad nostram notitiam usque perlata disseramus aliqua. . . . Est namque in eadem Treuerica urbe quoddam monasterium situm, quod antiquitus  Horrei uocabulum accepit, regine celi consecratum; in quo a tempore orthodoxi regis Dagoberti sanctimoniales semper femine Deo consueuerant deuotius deseruire. Illic denique quedam sanctimonialis femina de claro stemmate progenita, cui uocamen erat Henza, non minime, ut aiunt, utilitatis extitit. . . . .

Alio quoque tempore in eodem semper uirginis Marie monasterio quedam sanctimonialis femina extitit, que generoso sanguine procreata, haud ultimo in loco ibidem est habita, nomine Geila. . . .

Sed neque hoc silentio preterire fas esse censemus, quod tam recenti memoria in eodem monasterio Diuinitatis benigna dignatio per beati Celsi  inclita merita ostendere disposuit. Quedam namque magne parentele nonna ab cunabulis uersabatur que Glismoda uocabatur. . . .

Hactenus pro paruitate igniculi diuinitus mihi collati audita tantum qualicumque dictatu notaui, nunc iam in calce opusculi aliquid libet depromere, quod in me uirtus diuina per beatum Celsum dignata est ostendere; sed opportunius hoc, ut opinor, recitatur, si semotim proprio capitulo utatur. Nam sicut ad diuine cumulum laudis aliorum commoda ueracissimis gestis inserere magne mercedis esse dinoscitur, ita propria reticere non minime damnationis creditur. Dominice incarnationis anno 1006, qui est ultimus 25 decennouennalis cycli in secunda serie magni anni qui paschalis dicitur,  undosum huius mundi salum Christo gubernante nudus euasi, et ad tutissimum beati Eucarii portum hospitalitatis gratia confugi. Cumque ab eiusdem monasterii patre summe uenerationis uiro nomine Richardo germanitus satis essem susceptus et omni monachili deuotione tractatus, fratrum me conuentui immeritum iussit adunari, nec quasi hospitem iam sed sicut familiarissimum affatus est gratiuenam. Postquam autem pusillitatem meam monastici ordinis non minimam persensit habere notitiam, cum ex ipsa sui columbina simplicitate, tum et pro annositatis mee grandeuitate sciolum me esse autumans, cum nec primis, ut ita dicam, litteris ad plenum fuissem instructus, paterna mihi persuasit auctoritate, quatenus aliqua in laudibus  Redemptoris, de sancti Celsi inclitis uirtutibus ac miraculis nouiter exhibitis, calamo licet rusticano, scriptitare nullo pacto differrem. Cui sane persuasioni nequaquam refragandum fore ratus, partim tanti patris imperatu, partim communi fratrum compulsus rogatu, nuper in diebus quadragesime tantillum studui fabricare. Cumque, ut uerum fatear, per tres fuissem continuos annos ita podagre intricatus tumore atque crurium exulceratione, ut uix baculo sustentari possem, laus Deo! tantisper de sancto Celso quod didici peracto, tam perfecte tanto patrono intercedente restitutus sum, quatenus me Asahelem potius quam claudicantem monachum existimare possis.





DE ABBATIA SANCTI MARTINI EX uITA SANCTI MAGNERICI AUCTORE EBERWINO





[NOTA.]

Eberwinus, abbas S. Martini Treuerensis, seculo XI ineunte S. Magnerici archiepiscopi, qui monasterium cui ipse preerat fundauerat, uitam, editam ex cod. S. Martini Act. SS. Iul. uI, 183, siue primus scripsit siue nouam editionem curauit, ibique de illius sepulcro et de fatis cenobii hec in fine addidit:

 Corpus eius  in ecclesia quam diximus  est tumulatum; ubi et condigno nunc honore ueneratur. Quod cum aliquibus ab altari pedibus esset humatum, nostris temporibus cuidam honesto uiro nomine Berengario, eiusdem ecclesie monacho, per uisionem sanctus sacerdos apparuit et ut sepulchro altarium aptaret precepit. Quod ille uelut somnii deliramenta paruipendens neglexit, sed iterum secunda est uice admonitus, tertia a sacerdote increpatus, reuerentissimo domino Roberto episcopo que uiderat retulit. Tunc episcopus ad ecclesiam ueniens et uidens quo modo se res haberet, secundum iussionem sancti sacerdotis sepulchro altarium sanctum iussit aptari, et desuper, ut moris est, fastigium componi.

 Ecclesia autem illa longo ante tempore cum senio esset lapsa et uastatione Normannica cum ipsa ciuitate succensa, a Rabbodo Treuirensi episcopo Reginoni abbati  , religioso cuidam et ecclesiastico uiro, est commissa , et ab eo in pristinum statum reparata; et sicut in antiquissimis ecclesie cuiusdam priuilegiis reperimus, locus ille semper sub abbatibus erat, quia ibi, ut in aliis precipuis urbis ecclesiis, statio sedes et domus erat pontificis, et ex traditione beati Magnerici abbates illius loci pontificalibus infulis utebantur et uices pontificis ad diuinum officium tantum illo absente exsequebantur.

 Defuncto autem Reginone abbate, laicis est in beneficium data, et primum Bertoaldo, fratri Rotgeri episcopi, deinde aliis atque aliis abbatiola illa diuisa. Sicque post hec tempore Alberti  ducis siue Conradi, cum sepe maxima esset regnorum turbatio atque seditio, ab inuasoribus sancte ecclesie episcopium omne ita predatum est, ut nichil infra et extra ciuitatem esset quod non sibi maligni inuasores uendicarent siue diriperent [3866 1Kb] . Nullus tunc in sacerdotem Dei erat respectus, nulla ecclesie  reuerentia, ubique rapine, ubique incendia; menia destruebantur, ecclesie uiolabantur. Tunc quoque et ipse locus ab inimicis Dei uelut a rabidis canibus et lupis inuasus, ita destructus est, ut preter parietes ecclesie, non dicam edificia, sed nec ipsa remanerent fundamentorum indicia. Ecclesia quoque eadem detecta atque deserta bestiis nonnumquam erat peruia.

Unde tandem miseratione summa ductus uenerabilis Theodericus episcopus  cum iam suo tempore locum regia auctoritate recuperasset  , cuidam religioso abbati Angilberto, seruo Dei, ad regendum tradidit, concessis ei nonnullis que ad eundem locum pertinent possessionibus, scilicet ut  regularem ibi uitam instituendo monachorum deinceps esset commoratio, nec iam in beneficium concederetur, ut hac quasi occasione locus periclitaretur, sed Deo sanctisque eius seruiens, episcopi, non tyrannorum dominio subderetur. Qui uidelicet abbas monasterialem ibi habitationem faciens, modicam quidem sed honestam Deo seruientium monachorum illic adunauit congregationem, eiusque industrie bonisque studiis episcopus congaudens, cum Romam pergeret, testamentum inde apostolicum  detulit, per quod locus ille nuper restauratus priuilegio prefate traditionis subnixus sua deinceps firmitate maneret, monachisque concessus episcopi non alterius potestati pareret, ipsique monachi regulariter uiuendo secundum constitutionem  sancti Benedicti electionem quoque haberent. Sicque locum apostolica preceptione munitum cum per aliquod tempus predictus uir gubernasset, ab hac luce feliciter discessit.

Post quem eandem cellam, annuente episcopo cum fratrum electione, nos qui hec scribimus, licet indigni, regendam suscepimus, et usque nunc prout possumus in uinea Domini, serui quamuis inutiles, laboramus. . . . .






EX MIRACULIS SANCTI SYMEONIS AUCTORE EBERWINO.





[NOTA.]

Eberwino abbati, qui cum Richardo uirdunense abbate, ex terra sancta redux, Symeonem monachum comitatus erat, eumdem postea in monasterio suo exceperat et usque ad mortem familiaritate ipsi iunctus erat, Poppo archiepiscopus uitam sancti ut uidebatur hominis scribendam iniunxit. Quod munus ille modesto animo suscepit et ita executus est, ut breuiter simpliciter que narraret que ab ipso audierat uel presens uiderat. uite nonnulla post mortem facta miracula adiecit, totumque opus Popponi inscripsit hac epistola premissa:

 Domino et uenerabili Popponi archiepiscopo frater Eberwinus, abbatis nomine indignus, deuotus utriusque hominis famulatus. Mones immo iubes, sanctissime pater, ut impar ingenio, stultus eloquio, aliquid de uita et conuersatione et obitu uiri Dei Symeonis et de miraculis que per eum Dominus operatus est edisseram multisque ad laudem et gloriam Domini desiderantibus scire notum faciam. Fateor grande onus mihi infirmo imponis, maxime cum toto corpore debilis tremendum Dei iudicium pertimescam, si aliquid falsitatis confingam. Confisus  igitur de Dei adiutorio, tuis iussionibus quamuis tremens obtempero; plano breui et simplici sermone describens que uel ipse ex eius ore audiui uel a fidelibus uiris ab ipso audita siue de miraculis uisa didici. Tui igitur examinis est iudicare, si istud tantillum opus iubeas in publicum uenire, siue tuis scolasticis ad corrigendum exornandum dilatandumue tribuere. Quidquid enim in me reprehendetur, tibi potius precipienti quam mihi obedienti necessario imputabitur.






[NOTA.]


uita hec, que in multis exstat codicibus, quorum et ipse plures uidi neque tamen exscripsi, edita est Act. SS. Iun. I, p. 89, Mabillon. Act. ord. S. Benedicti uI, p. 372. Quedam excerpta exhibet Hontheim Prodr. I, p. 665.

Symeonem ex monasterio montis Sinai in occidentem missum ut pecunias a Richardo Nortmannorum duce promissas colligeret, Antiochie Eberwinus inuenit qui ita narrat:

 Ea igitur tempestate contingit Richardum abbatem, uirum perfectis uiris imitabilem, pie deuotionis gratia sancta Hierosolyme uelle inuisere loca. Dum ergo per Antiochiam iter habuissemus ibique necessitate itineris cogente aliquamdiu moraremur, famulus Dei Symeon iunctus est nobis in amicitia, predictum abbatem Richardum adoptans sibi in patrem; cui cum exposuisset per ordinem que sibi iniuncta essent uel que contigissent, addidit, nullis periculis uel angustiis se retineri posse quin abbatis sui mandata impleret pro posse. Imus ergo et redimus, eumque nobiscum uenire paratum inuenimus. Cumque in comitatu nostro esset frequenter iniuriatus atque flagellatus, quasi mitissima ouis patienter portauit. Peruenientes itaque usque ad ciuitatem  Bellegradam, que est in confinio Bulgariorum atque Ungariorum, a ciuitatis infelicissimo principe prohibitus est nobiscum transire. Igitur flens et Deo gratias agens, reliquit nos tristes atque flentes. Post [3867 1Kb] multas denique angustias et latronum insidias reuertitur usque ad mare; quo transacto prosperumque iter faciens, per Romam peruenit in Franciam. A quodam igitur sibi noto comite Wilhelmo benigne suscipitur et apud eum aliquamdiu moratur. . . . . . . uenit Rothomagum, que est ciuitas Nortmannorum nobilissima, sancti Audeni confessoris corpore et meritis ualde preclara. Ubi cum Richardum comitem iam mortuum reperisset et de pecunia et censu, qui de terra illius pro elemosina suo monasterio debebatur, nullus  sibi responsa daret, mestificatus aliquantulum. . . quid ageret querit consilium. Occurrit autem animo, ut suum carissimum patrem, Richardum scilicet abbatem, nosque suos comites inuiseret; quod et fecit. Per longum autem tempus moratus est nobiscum, et ut breuiter [3868 1Kb] concludam, quamdiu apud nos mansit, irreprehensibiliter uixit.

Interea dominus Poppo archiepiscopus, sancte Treuirensis ecclesie strenuus prouisor, audiens deuote prophetam de Christo dicentem: Et erit sepulcrum eius gloriosum , gratia orationis Hierosolimam iuit, huncque famulum Dei eundo et redeundo secum comitatorem ac conuiatorem habuit; eique post reditum in suo episcopatu quocumque uellet manendi facultatem obtulit et libentissime  concessit. Ex reuelatione igitur Dei prospectans sibi locum Symeon famulus Christi, ubi solus posset uacare orationi, in turri que antea Nigra porta uocabatur, paruum tugurium expetiit; ubi domnus presul Poppo, presente clero et populo, in festiuitate sancti Andree illum reclusit. . . . . . . . . .

Tunc siquidem temporis, peccatis nostris promerentibus, nimia aquarum inundantia increuit seculis. Causa periculi huius Symeon imputabatur ab omnibus, hunc maleficum esse, pro suis sceleribus hoc malum mundo imminere; ut deponatur a pontifice, populus acclamat quotidie. Ex urbe tandem occursus agitur, ad cellulam uiri Dei properatur; saxa in altum proiiciunt, tugurii fenestras obruunt, Symeonem lapidare contendunt. uidimus  fateor fenestram fractam; sed athleta Christi Symeon, fundatus supra firmam petram immobilis persistebat, atque Deo gratias reddens pro persecutoribus gaudens orabat. . . . . . . . . . . . . .

Interea uoluentibus annis uir Deo Symeon resolutionem sui preuidit corporis . Denique domnum episcopum rogat ut expensas et operarios qui sibi lectum componant mittat, ipse in parte sui diuersorii locum sepulture parat: Hec, inquiens, requies mea in seculum seculi. Hic expectabo diem Domini; hic habitabo quoniam elegi eam. Paucis postmodum transactis diebus ipsum ego humilis adii uocatus, et qui pedum illius osculo eram indignus, in cellulam ab eo sum intromissus. Post orationem, amplexus, oscula et fletus consedimus. . . . . . .  . . . . . . . . . Interpositis ergo centum et quinque diebus, in octauis pentecostes  infirmatus, Stephano, qui ei seruiebat, iniungit, ut sibi per aliquot dies requiem daret, quatenus plus solito contemplationi uacare posset. Ille unum diem expectat. In tertia feria ad uesperam signum facit, corbem cum pane ad fenestram suspendit. Mane facto sicut dimiserat intactum reperit multumque anxius ad eum ascendit. Interrogatus hoc solum respondit: Quid uis? uade in pace. Ille timens, Gozeloni clerico, qui uiro Dei satis familiaris extitit, per ordinem pandit, quia domnus Symeon ualde infirmaretur nec sibi sicut solitus erat loqueretur. Clericus in quinta feria illum uisitat. Famulus Dei nullum responsum dat  sed tamen de manu eius potum suscipit seque in lectum suum recolligit. In die octaua dum reuisit illum ualde diluculo, in extremis reperit mihique notum facit. Concitus cucurri. Infirmus toto corpore et maxime debilis pedum inualitudine, quasi sanus ascendi sine dolore. Reperi adhuc uiuentem et iam ultimum spiritum trahentem. Exequias que pro absolutione anime debebantur cum solis duobus fratribus, Anselmo scilicet et Roberto, qui mecum aduenerant, prout potuimus expendimus. Sicque anno dominice incarnationis 1035, animam sanctam, hora tertia dominice diei in Kalendis Iunii, benignissimo cui semper seruierat reddidit Creatori.

Subito fit concursus omnium. Monachi, clerici, Deo sacrate uirgines, uulgus promiscui sexus et  quicumque audire poterant ad tanti uiri funus properabant. Ideo sicut ipse disposuerat immo prelixerat, corpusculum more sue patrie componimus et cum psalmis et laudibus Dei in sepulcro collocamus.  Quod apertum dimittentes, qui uigiliis et obsequiis deseruirent deputamus. In crastino tota ciuitas quasi uir unus congregatur; interior domus ornamentis ecclesiasticis decoratur. Dum ergo exequie communiter celebrantur. . . . . . . . uisum est omnibus, ut illud tanti uiri corpus non negligeretur sed a clericis per proximos triginta dies deputatis uicissim custodiretur. Igitur post horam nonam sepulcrum diligenter clauditur, cumque clerici uice sua in cellula ubi humatum erat corpus uiri Dei, psalmos caneret, unus. . . . . . . . . . .

In tricesima itaque obitus uiri Dei Symeonis die multus populus cum cereis et aliis donis ad sepulcrum cepit confluere. Quedam ergo anus. . . . .  . . . . . . Ex tunc sepulcrum uiri Dei a populo frequentatur ac ueneratur. Cum ergo commodus ascensus in edificio turris pararetur, quoddam lignum a multis trahebatur, et cum iam in altitudinem eleuaretur, rupto fune cepit multitudini que conuenerat et subtus stabat mortem minari. . . . . . .

Hic quoque [3869 1Kb] miracula libet inserere que iidem ipsi qui sanati sunt testificantur in eius uita contigisse. Cum per longum tempus quedem femina Cecilia dicta. . . . . Dictum est a quodam Gozelone clerico. . . . . . . Quidam puerulus nomine Bezelinus. . . . . . . Quedam mulier de Mettensi pago progenita. . . . . . . . . . Alius. . cuiusdam Adelardi presbyteri puerulus. . . . .

In alia Dominica die quedam mulier de uilla fratrum  que uocatur Mandiricium  . . . . . subito parentes illius mulieris et ministeriales de uilla adueniunt . . . . . Quidam Adalmannus presbyter ciuis Treuerensis iter faciens . . . . . Quedam mulier de pago Treuerensi . . . . . Quidam seruus palatini comitis habuit ancillam . . . . . Quidam miles nomine Bertramnus quandam in seruitio habuit ancillam . . . . .

In Kalendis Nouembribus cum placuisset domno episcopo in edificio turris, ubi corpus uiri Dei sepultum erat, unum altare in honore omnium sanctorum consecrare, multus undique populus cepit confluere. Dum ergo fit apparatus et domnus presul expectatur . . . . .

Quidam rusticus Godefridus nomine . . . . .

 Ea tempestate cum Treuirorum ciuitas tantis polleret miraculis . . . . . Forte erat apud nos de Alemannia monachus, non mediocriter liberalibus institutus disciplinis . . . . .






EX uITA SANCTI AGRITII.





[NOTA.]

Hanc sancti Agritii uitam, que inter pretiosa historie Treuerensis monumenta referri debet, medio seculo XI esse compositam, supra exposui. Pleraque que hic narrantur ad antiquiora tempora pertinent, ex quibus ea in notis infra exhibui que ad Gestorum narrationem illustrandum facere uidebantur. Nunc unum addam locum, quo res narrat seculo X uel XI ineunte gestas, editionem secutus quam ex codice S. Maximini Bollandus curauit .

 Ceterum quod alias quoque Domini reliquias, non minus quam clauum ipsum uenerandas, portaret, et priuilegium predictum testatur  , et ecclesia in urbe Treuerica in honore principis apostolorum ab ipso dedicata pro ipsis in sui thesauri gazophylacio seruatis in Domino gloriatur. Quibus quam stupenda reuerentie magnitudo debeatur, patenter ut estimo declaratur, si unum quod sue sanctitatis dederunt indicium ad memoriam reuocetur. uerissima namque maiorum relatione didicimus, quid quidam religiosus multum, eiusdem metropolis episcopus, dum diuersas hominum estimationes de istis Domini reliquiis audiret, dicentibus aliis tunicam Domini esse inconsutilem, aliis autem purpuream uestem qua erat tempore passionis indutus,  quibusdam uero putantibus illud pignus amoris caligas esse mundi Saluatoris, dum has inquam opiniones ueritatis exquisitione plurimum desideraret dissoluere: communicato tam populi quam cleri nec non ordinis monachici consilio, triduanum per totam ciuitatem indixit ieiunium, rogans omnes humiliter, quatenus a Deo peterent unanimiter, ut per suam pacem et licentiam alicui ex ipsis tanti sacramenti concederet intuentiam. Peracto igitur ieiunio, clerus et populus conuocantur in domum sancti Petri, que huius est conseruatrix thesauri, ubi unus de tota multitudine precipue religionis et deuotionis monachus electus, occultum Domini uisurus et presuli manifestaturus, arcam in quam beatus Agricius hunc reposuerat thesaurum reserauit. Sed mox  ut opertorium introspecturus leuauit, occultum Dei iudicium, contra quod nullum est consilium, uisum ei clausit oculorum. Unde factum est ut omnes qui prudentioris consilii et acrioris apud ipsos erant ingenii per inductam tanto uiro cecitatem in hoc Dei iudicarent esse uoluntatem, ut numquam ad hoc contuendum peccator admitteretur, cuius aspectus nec iusto concederetur. Post illius itaque hore transitionem nemo attemptauit huius arce apertionem . . . . .

Unum tamen quod dedit idem clauus Domini sue pretiositatis insigne silentio nolumus preterire. Nam cum frater imperatoris Ottonis I---tres enim fuerunt---Bruno uocatus, meliores Lotharingie  episcopatus, Treuerensem  scilicet et Coloniensem, nec non maximam regni huius partem in sua haberet potestate, non bono ut patet spiritu instinctus, hunc ipsum de quo loquimur festiue memorie ac salutis nostre clauum, quo nescitur, transferre clam, ne dicam furtim, uolebat. Corrupto siquidem huius dominici thesauri custode, alium huic tam simillimum fecit parari, ut uix aut  minime uerus a falso per aliquam ambos intuentium diligentiam ualeat separari. Hunc ergo dum pretio ductus custos de manu episcopi prenominati suscepisset, dumque opportunum nefando furto tempus se inuenisse putaret, machinatum diu dolum tandem perficere frustra conatur. Transposito namque hoc adulterino clauo in uenerabilissimi dominici claui sacello, ipsum pretiosum nostre redemptionis testamentum in syndonem mundam diligenter conuoluit; quo in sinu suo collocato, adire parat dominum suum calle citato. Sed ut aperte intelligi daretur, quam speciali amoris priuilegio Treuericam ecclesiam per beatum Agricium sponsatam Christo amplecteretur, miraculum in primis Domini miraculis mento ferendum ac toti mundo stupendum  in ipso redemptionis nostre clauo a Domino exhibetur. Dum enim custos ille perfidissimus tamquam transfuga uilissimus, pretio iniquitatis corruptus, terga fidei dedisset eiusque pretiosam arrham de gremio sponse Treuerice asportare pararet, mira res! sanguis non modicus de clauo ipso in syndonem profusus, item inde in sinum camisie tam multus manauit, ut omnia illius miserrimi portitoris sui uiscera pauore frigescerent. Qua de re confusus, et reatum suum et episcopi publice confiteri coactus, facto mox omnium conuentu, quos diuturnus campanarum sonitus tantique miraculi rumor insolitus nec auditus a seculo poterat auocare, statuto in medio eodem fure nefando, extenso  coram omnibus sanguinolento panno ipsoque fusore huius sanguinis sacratissimo clauo, una uox omnium laudantium eleuatur. Que cum repetita sepius iteratione diu multumque fuisset frequentata, communi omnium qui ibi aderant consilio prudentiorum, competens tam precipuo sacrilegio penitentie sententia in illum miserum, ne dicam custodem, est dictata. Dies quoque ipsa in qua hec miserationum Dei nobiscum sunt diuinitus celebrata, in martyrologiis statim est notata, 12 uidelicet Kal. Iulii. Huic autem inaudito licet Domini miraculo si quis, quod absit, aurem credulitatis dubitat prebere, potest adhuc et eundem sanguinis notas habentem pannum et eundem adulterinum clauum in domo sancti Petri, si permittitur, uidere.

 Illud etiam festiuitatis precelse preconium de hoc uerissimo infirmitatis nostre remedio, quamuis a teste nequissimo salutis nostre hoste per os mulieris ab ipso possesse suscepimus, silendum esse non putamus. Nam mulier quedam nomine Winiberga de ciuitate oriunda que uulgo Reginsburch uocatur . . . . .






uITA ET PASSIO CONRADI ARCHIEPISCOPI AUCTORE THEODERICO.





[NOTA.]

uitam Conradi, qui a. 1066 archiepiscopus Treuerensis a rege Heinrico quarto promotus, sed a Treuerensibus antequam urbem ingrederetur occisus est, monachus scripsit Theolegiensis, Theodericus nomine. Corpus enim uiri mox inter martyres Ecclesie relati Theodericus episcopus uirdunensis in Theolegiense monasterium  transferendum curauit, ubi postea miracula ad sepulcrum eius facta dicebantur. Hec et ipsa passionis series ne hominum memoria interciderent abbas et fratres monasterii cauere uoluerunt; quorum iussu  Theodericus ea scripsit, nec non Conradi uitam paucis exponere suum esse duxit. Sed de hac nichil certi compertum habuit ideoque pauca tantum eaque leuiora calamo tradidit. Ipse enim peregrinus  post a. 1066 demum Theolegiense monasterium ingressus esse uidetur  , ibique post a. 1073  hoc suscepit opus, fratrum relatione quidem adiutus  , sed accuratiore rerum notitia, imo lingue Germanice cognitione  destitutus. Sermone utitur initio presertim tumidiore, Scripture sacre locis nimis exornato, miracula uero que ipse uiderat simplicius exponit. Theodericum episcopum, cui librum inscripsit, laudibus extollit, sed in Gregorium uII papam, quem ille inimicum habuit  , ualde hostili animo preditus est  . Nihilominus medio euo plures rerum scriptores hunc secuti sunt auctorem, non solum Sigebertus Gemblacensis  , et ipse Gregorio infensus, sed etiam alter Gestorum Treuerensium scriptor [ Codex Treuerensis N. 1384 , mbr. 4, olim S. Martini, pluribus constat partibus, ubi tertio loco etiam hec uita integra et diligenter s. XIII scripta legitur [ Codex uindobonensis N. 541  Codex Parisiensis Suppl. Lat. N. 870, fol. min., f. 78'---81'. hanc uitam sine prologo manu s. XIII scriptam continet  Henschenius primus Theoderici opus edidit , ex peruetusto ut dicit codice, ipsi donato , qui uero prologum omiserat, genuinum textum non uno loco mutauerat et ultimam presertim partem multis interpolationibus auxerat. uidit editor etiam codicem S. Maximini et alterum a Wilthemio descriptum, qui nunc Bruxellis asseruatur , nec non compendium quod subministrauit codex Carthusie Coloniensis. Ex hac editione Hontheimius sumpsit que in scriptorum Treuerensium collectionem recepit .

 Summa [3870 1Kb] cum ueneratione excolendo Domini exercituum angelo [3871 1Kb] Deoderico, aduena eiusdem nominis, minimus cuculligeri agminis, inestimabiles diuicias Dei glorie supereminentis. Sit benedictum nomen Domini altissimi, cuius uos, o presulum decus, iuramento impenitenti eternaliter decore eterni estis decoratus sacerdotii, non impar utique Melchisedech Dei filio assimilati, immo consimilis eique cequalis secundum ordinem pontificalis officii. Quia enim semper decorem dilexisti domus Domini, non inmerito effici meruistis sacrarium Spiritus sancti; cuius unctio docet uos de [3872 1Kb] omnibus, qualiter sublimibus se equiperare et infimis uestra sublimitas norit condescendere. Inde est, pater sanctissime, quod opprobrium ego  hominum et abiectio plebis ausum sumpsi uestre innotesci [3873 1Kb] celsitudini, et insulsum hoc et agreste pulmentum a sale uestre nulli modernorum comparabili  scientie offerre condiri, et ab auctoritate, si placet, roborari, si displicet, cassari. In quantum unum cum Deo estis, sapientia nobis et iusticia ab ipso factus estis. Sapientia, ut insipientiam corrigatis; iusticia, ut equa lance [3874 1Kb] iusta et iniusta pensetis; ut ait philosophus Plato, beatas res publicas fore, si has uel studiosi regerent sapientie, uel earum rectores studere contigisset sapientie; qualium uos unum non adulatio, cui nescimus deseruire, sed ipsa fateri docet ueritas, quam nostri est ordinis corde et ore proferre. Inter hos, qui pro posse suo diuersas in tabernaculo Dei offerunt species munerum, non uacua manu apparere [3875 1Kb] conatus sum. Arbitratus etiam uobis [3876 1Kb] prestare obsequium, si non diucius paterer obliteratum,  illius Mantuani comici [3877 1Kb] stilo dignum, martyrem uestrum. uestrum, inquam, uestrum, quia omnis glorie, quam habet in terris, uos Dei cooperator  estis, uestreque ascribitur caritati, quod saltim sedem habet sepulcri in episcopatu [3878 1Kb] olim commisso sibi. Egi [3879 1Kb] hoc non aliquo supercilio, sed abbatis [3880 1Kb] et fratrum constrictus imperio; quibus etiam ultra uires debitor sum in omnibus parere, cum me nouiter desolatum et destitutum pro Christi nomine et respectu regule in sui dignati sunt collegium aggregare. Igitur, o et presidium et dulce decus nostrum ---qui et in katalogo sancte uirdunensis ecclesie pontificum per decalogi obseruantiam et angelicam in terris uitam in eterne quietis et libertatis filiorum Dei iubileo diuine remunerationis denarium et ultimo die brauium octo suspiratis beatitudinum---,hoc munusculum spirituale uestri aduene equiuoci gratanter  suscipite; et quia in mystico rationali pectoris uestri mirifice fulget doctrina et ueritas, secundum datam uobis a Deo sapientiam spiritualia spiritualibus comparando discutite, et ubi quantis uigiliis et sudore hoc nobis constiterit perpenderitis, si non est obliterandum, superflua recidite, hiantia supplete, minus lucentia clarificate, incompta comite; ac si magis hoc idoneum iudicatis tineas quam mentes pascere, aliud tante sanctitatis uiri [3881 1Kb] meritis condignum opus dignemini procudere; quia non magnopere super insumpto inani labore dolemus, si sub tam iusto et incorrupto iudice causam perdimus, si pretiosa pro uilibus, si pro cocti lateris munere mundum aurum recipimus.

Merito omnium sententia reprehensibilis iudicatur,  cuius inertia non habetur, quod habitum honori et utilitati prodesset plurimorum. Unde et nequam seruus ille diuino [3882 1Kb] examine dominica gratia priuatus [3883 1Kb] , qui talentum sibi commissum maluit terra occultare, quam eo ad lucrum dato tum conseruis prodesse, tum dominicis usibus deseruire. At nos cum habeamus in promtu inde torpendo similiter iram, unde rursus operando  mereri ualeamus gratiam; si ille dignetur adesse, sine quo nichil possumus facere, a quo est omnis sapientia et omne donum perfectum, qui disertas fecit linguas infantium et cum uoluit animal brutum fecit facundum; si, inquam, ille apertum os nostrum dignetur inplere, et suum, qui ubi uult et quando uult spirat, Spiritum cordi nostro inspirare: optamus non pigrum seruum male ociando imitari, sed pocius aliquantulum nos exercitando eum emulari, qui dupplicatum in negocio talentum suo [3884 1Kb] domino retulit et bonum gradum adquisiuit et maiora adipisci promeruit. Ad hoc etiam sapientissimus ecclesiastes, omnium saluti consulens, quasi uni loquens, in uno omnes hortatur dicens: Â»Quodcumque ualet manus tua agere, instanter operare,  quia nec opus nec ratio nec scientia erit apud inferos, quo tu properas .Â« Quo ne umquam nos contingat properare, beati Cuonradi patroni nostri succurramur interuentione; ad cuius laudem et honorem posteris laboramus mittere, qualiter martyrii passione coronauit eum Dominus gloria et honore; ubi lector cupidus nouorum non requirat faleras uerborum, quia uulgari et aperto sermone ex industria que scribimus studuimus reddere lucida et aperta; interdum et---quod non erubescimus fateri---interueniente inperitia, consimilibus nobis idiotis condescendit latinitas inculta et inpolita. Sed de nominis eius uarietate primo congruum uidetur multis dissidentibus satisfacere, si non et ipsi teneremur eadem scrupuli dubietate  . Alii enim  eum Cuonrandum nominant, alii, et precipue sui patriote et consanguinei, Cuononem appellant, alii utriusque nominis quasi binomium fuisse autumant. Nos uero diuersorum opinioni cedentes Deique illud noticie relinquentes, dum cuiuscumque sit nominis non diffidimus scriptum in celis, tandem in nomine Domini aggrediamur textum narrationis.




INCIPIT uITA ET PASSIO.


 1. Beatus martyr Cuonradus [3885 1Kb] , ex nobili prosapia oriundus extitit, ex Sueuia oppido [3886 1Kb] Pulinga  , patre Eilolfo [3887 1Kb] , matre Hazzecha [3888 1Kb] . Qui cum essent secundum seculi dignitatem non infimi, rebus et diuitiis opulenti et amplissimis prediis dilatati, in hoc dabatur intelligi, quod hic eorum filius uas dilectionis [3889 1Kb] esset futurus, quia non ad ipsa secularia, que licet temporaliter, tamen libere, utpote tantorum patrimoniorum heres, uti potuisset, sed ad ecclesiastica diuina predestinatione deputatus est; tamquam ipsis parentibus  eius a Domino disceretur: Ego sum pars hereditatis eius . Itaque datur [3890 1Kb] sancte litterarum doctrine prima etas illa; quo plus crepitantibus sub ferulis flebat, eo amplius de die in diem ibat de uirtute in uirtutem [3891 1Kb] , uisurus quandoque [3892 1Kb] Deum deorum in Syon celestem. Cuius etiam mensure philosofia mater se aliquando cohibebat, huncque suis laribus obuersantem [3893 1Kb] lacte et alimentis usque ad uirilis animi robur enutrire gestiebat. Quem Dei gratia ita redidit sapientem, ut de his minime esset de quibus dicitur: Ubi scriba, ubi  sapiens, ubi conquisitor huius seculi? nonne stultam fecit Deus sapientiam huius mundi?  sed ex his quos docet apostolus, dicens: uolo uos sapientes quidem esse in bono, simplices autem [3894 1Kb] in malo . Inde biuium Pytagore ingressus, sinistrum ramum cauens, dextro incedens; cum matura etate potitus sui iuris esset effectus, quare natale solum reliquerit, qualiterque metropolim Germanie Coloniam Aggripinam expetierit, sicut a diuersis diuersa comperimus, diuersa referre censuimus. Ferunt quidam, quod studio maioris exercitii, ut illa minor assolet etas, apud eandem urbem peregrinari uoluerit; quidam, quod amore beati Annonis eiusdem sedis antistitis, qui affinitate et [3895 1Kb] propinquitate sibi proximus putatur,  illo aduenerit; quidam, quod isdem antistes tempore suscepti honoris secum hunc aduexerit; nam et ipse Sueuus erat natione. Quid tamen horum uerius sit, ipse melius nouit qui eum presciuit et predestinauit conformem fieri passionis filii sui; et quem predestinauit, uocauit; et quem uocauit, iustificauit et [3896 1Kb] , ut hodie cunctis liquet, magnificauit. Unde nulla inest dubietas cordibus nostris, quin, qualiscumque fuerit causa a patria digressionis, portenderet auspicium beate passionis. Et quis diffidat huic a Domino, etsi non aperte, dictum tamen in cor missum illud: Exi de terra et de cognatione tua, et ueni in terram quam monstrauero tibi, et benedicens benedicam tibi . Ipsam utique terram sibi omnipotens Deus monstrauit,  in qua et non parum gratie ei dedit, sicut laus testatur que nunc in fine canitur. Nam predictus presul sanctissimus Anno---cuius laudabilia opera etsi quorumdam inuidorum siluerit lingua, multa tamen lapidum clamabunt edificia [3897 1Kb] , quibus edificauit et edificata auxit episcopii [3898 1Kb] sui monasteria---beatum hunc aduenam ipse aduena, sed exaltatus Dei dextera, benigne collegit, humane tractauit, et cum libuit et dignum iudicauit, maiori gradu euectum et assumptum extulit, propius stare iubens ordine proximo, honoreque presbyterii sublimatum, secundo loco post se statutum, maiorem prepositum maioris domus sue sedis, hoc est Sancti Petri, collocauit. Prima hec cura credita est sibi, quamquam strennue et idonee in conspectu Dei et  hominum administrauerit, tot testes adhuc existunt, quot eum nosse potuerunt.

2 [3899 1Kb] . Sub eodem tempore quartus Heinricus [3900 1Kb] , patris equiuocus, teneris sub annis, nouiter patre augusto de medio facto, strennue in sceptris agebat; quem sepedictus pontifex sanctus Anno, ueluti uir tocius prudentie et aulice nutriture, rogatus ab  augusta uidua matre  , educandum susceperat; huncque liberalibus litterarum studiis traditum, in diuinis et humanis imbuebat, utque [3901 1Kb] regiam prolem decebat, decenter educabat. Cuius occasione magisterii aliquando et regni negotia procurabat, et ubi res exigebat, discipulo manum consilii porrigebat; quantoque illud quod scriptum est: Ad magistrum respicit, quidquid a discipulo delinquitur, metuebat, tanto, ne quid sinistrum, quod sibi esset imputandum, rei publice eueniret, cauebat; recolensque illius Salomoniaci [3902 1Kb] : Diligite iusticiam qui iudicatis terram , recto legum moderamine frenos nobilium urbium iuuabat regere, ius ciuile bonis reddere, reos terrere, sua quique recte dispensare. Quapropter rectos et sapientes  quosque ad regimen ecclesiarum prouehi suadebat, quia scriptum sciebat *: Multitudo sapientium sanitas est orbis terrarum . Inde est, quod cum, ut [3903 1Kb] sibi uisum est, rei utilitas ita poposcisset et urbs Treuerica suo pastore uiduata esset  , memoratum uirum Cuonradum, quem quidem ad hoc aptum nouerat et idoneum, censuit subrogandum. Et licet inscrutabili Diuinitatis archano talis uiri Dei promotio sui martyrii esset occasio, tamen nulli dubium, quin si, ut dicitur, hunc desiderauit episcopatum, desiderauit opus bonum; quia hoc esse moribus affectabat, quod esse debere ipsum nomen [3904 1Kb] indicat. Itaque sepedicti presulis sui instinctu et consilio, martyr Christi, ante futurus quam episcopus, adductus in medio  et dignus acclamatus, suscepit a manu regia pontificatus [3905 1Kb] insignia, scilicet pastoralem [3906 1Kb] baculum et sponsalem ecclesie anulum, interim dum sacri crismatis unctione ordinaretur sponsus ecclesie. Nec mora, commissus ipsius regis legatario, uenerabili scilicet Spirensis urbis episcopo Eilardo [3907 1Kb] , sedi commisse, id est urbi Treuerice, dirigitur. Que licet sanctissimis et nusquam terrarum maioribus episcopis dudum a Deo fuerit insignita, ut non immerito secunda diceretur Roma, suis tamen peccatis exigentibus, indignam fuisse his ultimis temporibus tali pontifice credimus; quod et rei probat euentus. Nam audito eius aduentu [3908 1Kb] , unde infelix in hac parte in melius proficere debuit, inde in deterius male consulta ruit. Mox quippe ab inicio homicida  diabolus, cuius inuidia mors intrauit in orbem terrarum, quem imitantur qui sunt ex parte eius, quos in ea sue partis sciuit, uesanie sue [3909 1Kb] furore inflammatus, ad sui imitationem, id est ad homicidium, incitauit. Et ubi urbs post Romam in toto orbe, in qua plures quam ibi olim habuerit ipse diabolus et sui cultores et sue nequicie satellites? Et licet  que fuerat magistra erroris, iam sit discipula ueritatis, tamen, pro [3910 1Kb] dolor! adhuc in ea repperit de suis membris, que ad persequenda et perimenda Christi membra commouit. Similia passionis dominice in huius quoque sancti uiri passione uidemus euenisse. Sicut enim Iudeorum sacerdotes et pontifices, docti lege et prophetis, indoctum populum ad necem Saluatoris incitabant, ita et, quod dictu nefas est, quidam de clero laicum populum, quem debuerant compescere, magis ad tale flagitium studebant prouocare. Nam et Theodericum [3911 1Kb] urbis prefectum  conuenientes, cum multis suasoriis uerbis, tum [3912 1Kb] diuersis assertionibus uerisimilibus, ad extinguendum beatum uirum animabant. Hinc tumultuantes uulgarique more perstrepentes, episcopum,  non electum, non recte statutum, numquam suam urbem intraturum, numquam sui dominaturum, modo sacramentis, modo contestationibus, modo maledictis [3913 1Kb] iurabant; eundem prefectum defensorem urbis et patronum, nec talia pati debere inclamantes adulatorie. Hunc aiebant perimi debere, hoc [3914 1Kb] sui honoris esse, id [3915 1Kb] sanctis loci gratum fore, non [3914 1Kb] hoc criminis, sed esse zelum iusticie et recte defensionis; insuper inquiunt [3916 1Kb] : Peccatum hoc portabimus; nobis adhereat, nobis reputetur. Quod quasi aperte dictum uidetur: Sanguis eius super nos et super filios nostros . uir gloria temporali suffultus, his et huiusmodi malis adhortationibus et ineptis sponsionibus illectus, milites  inquirit, arma corripit; et precone clamante: Quicumque non affuerit, presidem offendit, omnis ciuitas concurrit [3917 1Kb] . Maius etiam signum, ad concitandum uulgus sonatum quod debuit esse ad completionem diuini officii, extitit ad incitationem [3918 1Kb] tocius mali. Erat siquidem tardior hora, cum debuerant serui Dei diurna complere [3919 1Kb] officia secundum canonica [3920 1Kb] instituta. Tunc hi, quibus erant in corde peccati nox et tenebre, eadem hora cum armorum apparatu concurrunt [3921 1Kb] , ascensisque equis, uenienti pastori, non ut oues, sed ut lupi rapaces, ad deuorandum obuiam exeunt. Qui quarto ab urbe miliario habita mansione in uilla que Bithyburch [3922 1Kb]  dicitur, cum ipso uenerabili episcopo cui eum diximus commissum, nichil tale suspicatus,  pernoctabat; futurum mane, ut putabatur, ut ab eodem domno regis uice urbi presentaretur et, ut est consuetudinis, a clero et [3923 1Kb] populo sollempniter exciperetur. Sed frustra pietas omnipotentis Dei uidue et destitute urbi pium rectorem procurabat;  frustra ei paterna uoce dicebat: Noli timere, filia Syon, ecce rex tuus uenit tibi mansuetus ; cum mallet ipsa eius sanguine pollui, quam ab eo saltem ad horam regi. Facto mane, data 15 Kalendarum Iunii die , iam sole illucescente, clientulorum turba accelerat surgere, se inuicem ad eundum conuocare, accurate, ut illud nobile collegium solet, ornare, equos sternere et quicquid huiusmodi est decenter parare; cum subito insperate et inprouiso ab hostibus se non tam circumuentos quam et obsessos uiderit. Quid agerent? Qui nil morte dignum in eos deliquerant, cur ab eis mori habebant? Tandem et ipsi ad arma concurrunt [3924 1Kb] ; pro uita, si possit fieri, decertare disponunt. Sed quomodo persequeretur unus mille, et duo  fugarent decem milia?  Preualuerunt multi, ubi obstabant pauci; effractisque ianuis, non tamen sine utriusque partis sanguine, atrium domus introgressi, cubiculum quo uterque senior quiescebat proruperunt. Qui eorum strepitu iam ante expergefacti, post iudicium, quod adesse cernebant, misericordiam Dei exspectabant. Quam ipse, permittens modo ad dampnationem horum fieri quod nolebat, ideo ut credimus differebat, quia maiorem gloriam seruo suo Cuonrado reseruabat. Cuncta ergo que manibus occurrebant, equos, uasa, uestes reliquamque supellectilem [3925 1Kb] eorum diripientes, memoratum Spirensem episcopum non sine iniuria, utpote suis rebus spoliatum, abire siuerunt.  Beatum uero Cuonradum captum et uinctum, inmisericorditer et inhumane cum cachinno [3926 1Kb] et exprobratione ad castrum [3927 1Kb] cui nomen Urcich [3928 1Kb]  pertrahentes, custodie mancipauerunt; fortassis dum apud se tractarent [3929 1Kb] , quam exiciali morte eum perderent.

3 [3930 1Kb] . Sed interim hic reor supersedendum, ut cum eis, qui canino dente garriunt, hunc non canonice electum [3931 1Kb] , et quia non electum, ideo non canonice promotum, de modo promotionis habeamus conflictum. Non ab hominibus solum et non a Deo, sed non [3932 1Kb] a Deo pariter et ab hominibus eligi debere, non solum affirmamus, sed et contradicentibus, non debere, frontem defensionis opponimus. Dicit in amoris [3933 1Kb] cantico sponsa de sponso Christo, id  est ecclesia de episcopo Christi sponsi sui uicario: Dilectus meus electus ex milibus ; aperte dans intelligi, non qualemcumque facile assumi, sed a multitudine ex multitudine eligi, qui boni sit testimonii. Et in [3934 1Kb] initio nascentis ecclesie Mathias  ad apostolatum diuina electus est sorte; Stephanus [3935 1Kb] quoque ad diaconatum apostolorum, immo sancti [3936 1Kb] Spiritus, electione. Et quid prodest mille testimoniis paginam nostram occupare? Qui ergo hunc a sancto uiro [3937 1Kb] Annone diuinitus inspirato promotum, a Deo non credunt electum, eadem mentis amentia non credant electos [3938 1Kb] a Deo, quos a sanctis apostolis diuinitus inspiratis diximus constitutos. Sed et sancti patres, sacrorum [3939 1Kb] canonum auctores, cum uiderent, habundante iniquitate et refrigescente caritate, in sancta ecclesia tales per symoniacam heresim subintrare, qualium uni clamat beatus Augustinus: O episcope, nisi centum [3940 1Kb] dedisses, hodie episcopus non fuisses, sanxerunt in ipsis sententiis canonum, ut eorum uerbis utar: Ubicumque  inueniri possit dignus, statuatur ubicumque fuerit opus. Hoc ex ipsis canonibus, hoc ex pontificum [3941 1Kb] decretis, hoc est registro beati pape Gregorii, multis lectionibus approbamus. Multos quoque tales in cronicis regia potestate constitutos ostendemus, quorum constitutionem Deo placuisse, post patuit in eorum operatione; qualis exstitit ipse, cuius sanctitatis sonus iam in omnem terram exiuit auditus, a quo patrem nostrum Cuonradum promotum supra diximus; quem si Agripina, utpote sibi antea ignotum [3942 1Kb] , nesciuit eligere, modo tamen digna fuisse tanto gloriatur presule. Sed fortassis obiciunt qui illorum partis fautores sunt, quia ex suis elegerunt quem dignum estimauerunt. Sed cauendum  ne eis occurrat illud propheticum: ue [3943 1Kb] qui dicunt bonum malum, et malum bonum . Nam si ex Deo et cum Deo et in Deo et qui elegerunt et quem elegerunt essent, numquam sanguinem innocentem inuidia et concupiscentia inflammati condempnassent. Quisquis ergo sapientie moribus institutus, studiis improborum haberis dissimillimus [3944 1Kb] , nichil est quod ammireris, si in hoc uite salo sancti circumflantibus agitantur procellis, quibus hoc maxime propositum est, pessimis displicere [3945 1Kb] , quorum quidem tametsi [3946 1Kb] est numerosus exercitus, spernendus tamen est, quia [3947 1Kb] nullo duce regitur, sicut de huius sancti persecutoribus post suo in loco dicemus. Iam redeamus ad propositum, et nobilem martyris triumphum noticie tradamus  fidelium.

4. Diebus quatuordecim athleta Christi apud memoratum castrum custodie fuit deditus; non quia dies mortis eius pietatis gratia ab his esset dilatus, quorum interim crudelitatis non erat modus; sed quia nondum uenerat hora qua erat uocandus, a quo est et in utero formatus. Die uero quintodecimo, cum predicto Theoderico presidi sacrilego et christiani  nomine prorsus indigno profane crudelitatis rabies aspirasset, ut iam innocentis sanguine saciari cuperet, a custodia eductum, quatuor filiis nequam, qui sue rabiei satisfacerent, tradidit illudendum; hoc eis sub mandato interminans [3948 1Kb] , quia si eius uitam leui cruciatu auferrent, se sua gratia priuandos scirent. Qui optatam [3949 1Kb] sibi occasionem in eum cessisse [3950 1Kb] seuiendi suoque posse domino officio tam [3951 1Kb] leui placere gauisi, demonico [3952 1Kb] spiritu exagitati, ad supercilium eum montis duxere propinqui; qui tante erat densitatis [3953 1Kb] , ut ab hoc precipitatus [3954 1Kb] , ante membratim diuulsus quam putaretur mortuus. In huius ergo cacuminis uertice ueste nudatum, sola interula tectum, facie uelatum, ligatis manibus post tergum [3955 1Kb] , statuere. En, inquiunt,  experiri habemus, an ad episcopatum te elegerit Deus; quod tunc liquebit, cum incolomitate ruina hec [3956 1Kb] stabilierit. Cumque cum huiusmodi derisione non timuissent reuerendum uirum precipitare, diuine pietati libuit manifestare, hunc quidem se elegisse, sed eos eo indignos esse. Nam ab alto deorsum ruens, non solum uiuus, sed et toto stetit corpore illesus; non sine ammiratione, qui uelit attendere, membra collisa fuisse [3957 1Kb] , nisi reuera Dominum constiterit manum supposuisse [3958 1Kb] . uisa hac uirtute, saxeum pectus impiorum non est motum pietate; sed assumptum denuo: Hoc ipsum, inquiunt, experiemur iterato. Secundo experti, tertio eciam sunt temptare ausi. Iam ter probatum, ter a Deo glorificatum,  ter ab ipso seruatum illesum, paruipendit obcecata mens perfidorum, corde inpenitenti thesaurizans iram sibi in die furoris Domini. Quisquis signa et miracula requiris, quibus hunc sanctum fuisse iure fatearis, perpende, an fuerit uirtutis diuine, molem grauis corporis ter, ut ita dicam, auolare, uel ab alto solo tenus ruere, aut certe per deuexa scabrosi [3959 1Kb] montis interpositis ubique scopulis deuiare [3960 1Kb] , salua sui integritate; cum nec quid haberet indumenti, quo uel sentium aculeis posset tueri. Quod si non inuidum, immo fidelem habes oculum, non inconuenienter illud Dauiticum huius in laude fateberis cantandum: Angelis suis mandauit de te, ut [3961 1Kb] in manibus tollant te, ne forte offendas ad lapidem pedem tuum  . Simili etiam precipicio [3962 1Kb] fratrem Domini Iacobum legimus ludibrio habitum; sed quod semel ille [3963 1Kb] , ter subiit iste, quia fortassis minoris adhuc meriti, maiori habebat supplicio augmentari. Sed tanto ambo feliciores, quanto et illius dominici uerbi non immemores: Non est seruus maior domino suo ; quem uidelicet adhuc iuuenem per suscepte carnis infirmitatem  diabolus altius assumptum, ortatus est ad precipicium; quem et postmodum eiusdem diaboli membra duxere ad montis supercilium, ut precipitarent eum. Nondum de pena saciati carnifices crudelis tyranni: Quia, inquiunt, non bene saliens substitisti [3964 1Kb] , gladius noster dominabitur tue carni. Hinc ad cumulum [3965 1Kb] dampnationis sue gladiis eum appetiere, sicque decollatum collegio martirum martirem sociauerunt. Ita ille ter beatus, ludibria et uerbera expertus, insuper et uincula et carceres, in oc cisione gladii mortuus est. Cuius spiritus assumptus ab [3966 1Kb] angelis, cum multiplicibus triumphis uultui presentatus est Omnipotentis; eiusque odore suauitatis innouata est curia celestis, dum hinc lilia ex stola sacerdotali candentia, hinc redolent [3967 1Kb]  rose uernantes ex passionis sanguine. Corpus exanime uepribus et frutectis operuere, suoque domino tale nuntiare gaudium abiere. A quo requisiti, ubinam esset episcopus, illi inquiunt: Pontificalem [3968 1Kb] mitram inposuimus, sed Treuerim ultra non uenturus, nec pontificalem [3969 1Kb] kathedram est recturus. Tali derogatione sancto uiro insultantes, forsitan ignorabant, quod sit futura dies, in qua pre angustia spiritus gementes, dicent inter se penitentiam agentes: Hic est quem aliquando habuimus in derisum et in similitudinem improperii; nos insensati uitam eius estimabamus insaniam et finem illius sine honore. Quomodo ergo computatus est inter filios Dei, et inter sanctos sors illius est? Quia eiusdem tyranni  timore membra Christi hostie nemo audebat terre [3970 1Kb] mandare, diebus fere 40 inhumata iacuere, instar beati Stephani prothomartiris, auibus celi et bestiis agri exposita; sed Dei prouidentia a nullo horum fuere contacta. Inde ea proxime uille, hoc est Loncscet [3971 1Kb]  , conuicanei, pietate moti, tandem clam eleuauere, et apud eandem uillam 8 Idus Iulii ante fores ecclesie honore quo potuerunt sepeliere. Passus est itaque anno millesimo sexagesimo sexto incarnationis Dominice, quarta indictione, data prima Kalendarum Iunii [3972 1Kb] die. Paulo antequam pateretur celitus missa cometes [3973 1Kb] in occidentali parte multis noctibus apparuisse [3974 1Kb] uisa est  , diuine nimirum ultionis index. Nam uox eius innocentis sanguinis, a Deo uindictam  postulantis, tantum clamorem intulit celis, ut adhuc de manu tocius orbis ultionem uideatur expetere ira superni iudicis. Siquidem nec differendo responsum est ei: Modicum tempus sustine; sed statim eodem  anno eodemque tempore sancta ecclesia [3975 1Kb] tanto [3976 1Kb] dissensionum et perturbationum cepit agitari turbine, ut diutina bellorum per ciuile bellum fluctuatione, quid sit pax, uideatur ignorare. Statim [3977 1Kb] enim secundum illud prophetie [3978 1Kb] iudicium. A sanctuario meo incipite , uita decessit sedis apostolice uenerabilis pontifex Alexander; cui succedens Hildebrandus pestifer in diebus officii sui calicem ire Dei uniuerso propinauit orbi, cuius amarissimo sapore adhuc et in posterum dentes filiorum obstupescere habent [3979 1Kb] , nisi tribuat miserendi tempus, cuius [3980 1Kb] populus et oues pascue  sumus, quem confitemur Deum et Dominum, quem laudamus in secula seculorum. Amen.

5. Iuxta quod scriptum est: Iustus qua morte  preoccupatus [3981 1Kb] fuerit, in refrigerio erit, quia gratia et misericordia Dei [3982 1Kb] est in sancto [3983 1Kb] eius et respectus in electo [3984 1Kb] illius , beneplacitum fuit Deo memoriam martiris et sacerdotis sui honestiori decorare sepulchro, et Theologiense cenobium tali augere patrono; qui uidelicet uno ex latere Mauricio astaret et ex alio paupercule congregationi manum conferret. Et quia, qui recipit iustum in nomine iusti, mercedem iusti accipiet , huius eterne mercedis non erit expers Deodericus uenerabilis antistes [3985 1Kb] , cuius pio fauente studio utraque prouenit exhibitio martiris, scilicet et de loco uiliori eleuatio et ad decentiorem translatio. Unde mirabilis Deus in sanctis suis, qui fideli suo Cuonrado [3986 1Kb] a duobus, unius nominis, sed diuerse  qualitatis, diuersa exhiberi tribuit dona honoris, a Deoderico [3987 1Kb] crudeli [3987* 1Kb] tyranne coronam martirii, ab eius equiuoco presule dignissimo honesti quietem sepulchri. Sed quia ipse retributor bonorum et ultor malorum diuersa utrisque inferet stipendia meritorum, iam post passionis textum martiris ad nos scribamus aduentum.

Isdem honestissimus sancte uirdunensis ecclesie presul Deodericus cum eodem anno apud Nouallis [3988 1Kb] sue dicionis castrum curas agens, die [3989 1Kb] quadam sollempnia celebraret missarum, tempore sacrificii [3990 1Kb] , recordatione martiris anime tanto lacrimarum perfusus est imbre, ut eum subito in contemplatione raptum nemo ambigeret circumastantium.  Cumque, finitis eisdem sollempniis, subucula  compuncti sacerdotis loco pectorali non paruis maderet distillata guttis, cunctis mirantibus nec ueritatem rei sciscitari audentibus, ipse domnus [3991 1Kb] , cui  adhuc inerat lacrimosus uultus, non tam fatu lingue quam ipse cepit opere clamare [3992 1Kb] , illud diuinitus reductum ante oculos mentis sue: Quia iustus perit, et nemo percipit corde, cum sit memoria eius in pace . Mox enim conuocata domesticorum et clientulorum multitudine, hos sacramentis, illos precatoriis astringebat uerbis, ut quis eorum recens occisum ostenderet, locum proiecti cadaueris designaret, sua gratia, suo deinceps beneficio non careret. Putasne letus exstitit, qui hac in re sui senioris uotis satisfacere ualuit, cum cunctis luce clarius patesceret, id mandati, dum sacramenta offerret [3993 1Kb] , a Deo, qui ea acceptauerat, accepisse, ex cuius presentia illa gratiosa lacrimarum inundatio profluxisset? Nec mora, quibus nota erat res propius  accedentes, plus nitebantur fideles [3994 1Kb] apparere, qui ueriora episcopo anticipassent narrare. Domine [3995 1Kb] , inquiunt, hec et hec passus, tali in uico habetur humatus [3996 1Kb] . De his ergo certificatus, tractabat apud se uir pius, qualiter occultum thesaurum sue inferret ecclesie, ubi locus orationis martiri pateret quandoque. Sed quia difficultas longe remote regionis effectum denegabat suis desideriis, uoluebat rursus animo conari saltim alicubi transferre, ubi sub sua esset ditione [3997 1Kb] et congruo sibi quiesceret honore. Tandem salubri reperto consilio, ad Theologie cenobium, quia sui iuris propius nullum, disposuit aduehendum; ubi nobilium colitur memoria martyrum, Mauricii uidelicet eiusque sociorum. Missaque legatione [3998 1Kb] Abboni eiusdem monasterii patri, hoc  ipsum studuit intimare, celeriterque in uico Loncscet, quo sanctum tumulatum audierat, sibi cum his que exequiis conueniunt obuiare [3999 1Kb] mandat Qui parere promtus, donum celeste suscipere gauisus, adhibitis secum de fratribus cum huiusmodi apparatu, constituta die constitutum properauit ad  locum. At uenerabilis episcopus dubius quos euentus inuentionis haberet exitus, cum militari manu aduenerat; sed non facile ab incolis quesita obtinere ualebat, quia sepedicti tyranni metu nec hunc se scire nec tumulatum [4000 1Kb] apud se fateri audebant [4001 1Kb] . Sed quaqua uersum [4002 1Kb] esset, optatis tamen, Deo uolente et aliquo [4003 1Kb] prodente, potitus est; eleuatamque de absconso lucernam attulit super candelabrum huius ecclesie, ubi nunc intrantibus domum Domini claro refulget lumine.

6. Inpediente [4004 1Kb] nostri sensus tenuitate [4005 1Kb] , minus ualemus proferre, quam decoro et sollempni missarum officio pontifex nobilis exsequias denuo uiri celebrauerit nobilis; sed inibi est uidere, si quid deest uicio lingue. Hoc memoriale sui nominis fecit  idem pontifex in diebus suis, quod in memoria [4006 1Kb] ante Deum manet in eternum.

7. Octauo Kalendas Augusti auctum [4007 1Kb] est hoc domicilium celibe tali; qui cuius meriti sit in celis, eius caro mortua testatur in terris. Nam ad ipsius tumulum cum adueniunt egri, sanitate recepta compotes redeunt sui uoti. Unde ab ymnidicis angelorum choris gloria laus et honor sit nomini Omnipotentis, qui beatum hunc assiduis coruscare [4008 1Kb] facit uirtutibus [4009 1Kb] et miraculis. De quibus ad utilitatem fidelium pauca referemus [4010 1Kb] , sed plurima omittimus, que priorum nostrorum desidia silentio preterita, nobis manent incognita, sed Deo sunt nota. Hec sunt ergo, que uidimus [4011 1Kb] uel diligentius inuestigare potuimus.

 Curuati duarum mulierum digiti eius nominis inuocatione sunt erecti. Duo denique claudi in anniuersario sepulture sue ad sepulchrum eius sunt erecti.---Materia eius sepulchri quadam die funditus est mota, eademque hora candela celitus apparuit accensa  .---Mulier quoque ceca et paralitica  sanitati est reddita. Quidam etiam puer a calculi liberatus est molestia.

Dicendum hic, cuius fuerit pietatis, cum quidam Folcardo militi, qui unus fuit ex hostibus suis, reddiderit bona pro malis. Qui uidelicet cum diuina ultione multo langueret tempore, tandem rediens ad se, et in sanctum Dei se clamans et confitens peccasse, iuxta cordis ueram penitentiam eius meruit indulgentiam. Qui ut conualuit, non ingratus collati beneficii, uota ueniens soluit, gratias egit, et nunc usque singulis annis censum sue liberationis soluere non desinit. In eo tamen signum insanabilis apparet infirmitatis, ut quamdiu uiuat peccatum in seruo Dei commissum luat. Eundem denique ab hostibus captum et compedibus uinctum eius nominis inuocatione  constat liberatum.

Mulier contracta in sollempnitate apostolorum Petri et Pauli ad eius sepulchrum sospitati est reddita, puto quasi pro quadam recompensatione diem natalitium eorum tali honorans miraculi decore, quorum in Agripina dudum filius fuerat ipse et uicarius fieri debuerat in Treuerica urbe.

Filia cuiusdam noti Reginfridi utroque orbata lumine, sed et ancilla cuiusdam similiter noti militis languore detenta, mulier nichilominus alia, cuius fuerat remota a suo loco maxilla, pariter consecute sunt ad eius sepulchrum sanitatis optata gaudia, illa lumen oculorum, iste incolomitatem membrorum.

 Tria in uno homine sua ostendit beneficia; qui cum esset a demone obsessus et careret officio lingue et auditus, ad tumulum eius hec utraque est adeptus et ab hoste maligno liberatus.---Rustici sex, quorum pariter pedes culpa insolentie cippo stricti erant ab exactore, sancti nominis eius inuocatione, nullo manum apponente, solui meruere.---Puer deinde lunaticus et alius cuiusdam militis Wigerici puer domesticus, cuius iam per annum panem fastidiebat stomachus, pari uoto aduenere, suique recuperatione pariter sancti uirtutem persensere.---Sed et ex familia beati Willebrordi adueniens cecus, sui illuminatione similia est expertus; cui licet facile isdem beatus confessor hoc ipsum ualuerit conferre,  tamen in hoc martiris non inuidit glorie.

Non exspectet quisquam a me tam multa audire que ad indicium sanctitatis sue diuina gratia uoluit declarare, quia, ut superius me memini dixisse, superiorum nostrorum desidia multa manent oblitterata, plura etiam nos omittimus ex industria, partim multorum inuidie, partim incredulorum condescendentes miserie, qui nec scriptis nec uerbis prebent assensum, nisi uiderint oculo ad oculum. Credant  saltim ex suis uni, id est Folcardo comiti, cuius in presentia cecus alius amissa recepit lumina.

8. Det certe frontem qui uult in parietem, quia non reticebimus de eius persecutore Theoderico, que sunt nota uniuerso orbi. Hic [4012 1Kb] denique auditis tot miraculorum preconiis, nequaquam fidem accommodans asserentium uerbis, incredulo corde, an hec uera essent, temerauit experiri per se. Qui dum adueniens non sine fastu superbie ualuas appropiaret basilice, qua sacra pullulant pignera martirizati a se, non sine sui persensit uerecundia [4013 1Kb] , quanta intro haberetur uirtus diuina. Nam repente inuisibili obstaculo sacras ingredi edes prohibebatur immeritus homo, cui [4014 1Kb] nec martiris tumulum uidere, nec sui oratorii limina concedebatur attingere. Cumque  iteratis conatibus ingredi niteretur sepius, huicque ex aduerso resisteret eadem uirtus, tandem que experiri aduenerat cum nimia confusione abiit expertus. Quem dum, ut sue consuleret saluti, hortarentur fideles et propinqui, sancto scilicet satisfaciendo et aliquid prediorum pro elemosina sue pauperi ecclesie conferendo, surda aure floccipendit uir uanus audire, cui imminebat respectus ire superne. Non post multum temporis  , nescio quo spiritu, tendens Iherosolimis, naufragium passus, motus incurrit matis; et ad ima descendens profundi, inreuocabili fato [4015 1Kb] , Deo iudice, soluit penam sui sceleris. De quatuor his, qui eo iubente eum peremere, potius quam loqui maluimus silere. Hoc tantum  sufficiat dicere, diuersis penis et euidentibus malis ab hac substractos luce  .

9. Sibi famulantes tardius his aliquando correxit signorum increpationibus beatus pater Conradus. Semel natalis Domini die, cum ex custodum negligentia coram se posita non arderet candela, repente diuinitus est accensa. Simili modo, ut superius diximus, cum uice altera eadem culpa inibi deesset lucerna, subito fabrica totius sepulchri mota, eadem uirtute cereus, qui forte aderat, luce enituit clara. Non dissimile et illud exstitit, quod non coram se firmius herens cereus, dum super sarcofagum uelamine opertum corruit, diutius ardendo iacens et iacendo ardens, ipsum uelamen inustum seruauit.

Iam auidis auditoribus modum de his inponat stitus,  quia, ut ait beatus Gregorius, signa infidelibus monstranda sunt, non fidelibus; quibus ad salutem sufficere posset, etiam si minus dicta essent. Si fides non desit petentium, numquam [4016 1Kb] deest eius suffragium; quia quod sibi adhuc carnis infirmitate circumdatus fieri noluit, utique aliis facere non refugit. Cuius assidua interuentio nos commendet omnipotenti Deo deorum; cui sit laus in secula seculorum; amen [4017 1Kb] .





EPITAPHIUM  .


 Dux gregis et portus et flos feliciter ortus,
Post incrementum fructus subit hoc monumentum,
Hoc transplantatus claustro flos prememoratus.
Treuir erat natu, Sigebergensis  monachatu;
Attulit huc secum uenerabile fratribus equum,
 Doctrinam, mores, uirtutum quosque colores.
Quem quia seruorum fraus conspirata malorum
Insontem strauit, gladius Christo sociauit:
Ergo quod obtabas martyr modo, qui prius abbas,
In monacho Christi testis, Chounrade, fuisti.





EX HISTORIA MARTYRUM TREuERENSIUM.





[NOTA.]

Anno 1072 tabula de martyribus a Rictiouaro cesis Treueri sepultis inuenta, tum sanctorum illorum passionem tum inuentionis ordinem tum miracula quedam ibidem facta clericus Treuerensis narrauit, prologo premisso, quo nichil de se ipso uel de operis consilio tradidit. Sed pleraque ipsum uidisse ex tota narratione abunde patet, neque diu post scripsisse putandus est, quippe qui miraculorum narrationem non ultra a. 1072 prosequatur. Eidem et uitam Felicis deberi, supra monui; sed etiam hec auctoris nomen silet. Historia martyrum ap. Hontheim Prodr. I, p. 109 ex cod. Treuerensi, postea collato cod. S. Maximini Act. SS. Octob. II, p. 373 edita est. Codicem Sanmathianum Hillarius uidit , alios procul dubio bibliotheca continet Treuerensis. Hec uero fragmenta ex Hontheimiana editione repeto.

 1. . . . . Illud uero qualicumque scribendi modulo posteritati transmittere debemus necessario, quali diuine predestinationis ordinatione hac sanctorum letificati simus manifestatione.

2. Erant nempe in illa sancti Paulini canonicorum congregatione fratres aliqui sancte religionis studio uenerabiliter accensi. Hi ergo, dum inter alia pietatis opera sacre Scripture legendi paginam operam non minimam preberent, solebant frequentius corporis et mentis aspectibus illa representare, que uidebantur ad honorem ecclesie Treuerice, matris scilicet sue, spectare; illius forsitan, quin immo reuera, non immemores precepti quod ait: Honora patrem tuum et matrem  et aliorum ad hunc modum iustam conuersationem suadentium.  Inter multimoda itaque loci huius preconia passio sanctorum martyrum Gentiani et uictorici frequentius eis occurrebat. Que quotiens auribus eorum corporeis innumerabilem christianorum stragem in urbe Treuerica a Rictiouaro factam insonuit, totiens cor eorum merore simul et gaudio contremuit; merore quidem propter ignoratum tantum tamque preciosum sanctorum corporum thesaurum; gaudio autem propter rerum ueritatem, quam per tantam Scripture sacre didicerant auctoritatem. Referebat enim istorum passio sanctorum, quod ingresso Treuirim Rictiouaro, tanta ab eo sit facta ibi sanctorum sanguinis effusio, ut riui cruoris aque, iuxta quam occisi sunt, permixti et in Musellam deducti, eam in suum colorem conuerterent; ut, naturali claritate remota,  peregrino magis quam proprio colore ruberet. Ubi et sequitur: Inhumatis etiam tum sanctorum corporibus unda prebebat tumulum, quo, redintegrata compage membrorum, futuro ea representaret iudicio.---In hac ergo positi mentis anxietate, indictis sibi aliquando biduanis, aliquando triduanis ieiuniorum disciplinis, a diuina postulabant pietate, ut aliquod tam sancti depositi indicium eis monstrare dignaretur,  per quod benedictum nomen eius a seculo in seculum benediceretur ac laudaretur. Ut ergo promissio Dei immota permaneret, que dicit: Ubi duo aut tres congregati fuerint in nomine meo, in medio eorum sum ---tres quippe intentionis huius fratres---fuerunt---auxilium Dei sibi ad hanc intentionem preberi, cito senserunt. Prius enim quam triduanum ieiunium tertia uice compleuissent, misit eis Deus in adiutorium quendam sancte conuersationis laicum nomine Folbertum, priuatum eundem uisu oculorum, quem unus ex tribus prefatis fratribus, Cuono uidelicet, custos monasterii sancti Paulini, studio sancte hospitalitatis in domum suam recipiens, sufficienti ac placita illi officiositate sustentabat. Huius autem cibus uespertinus  erat panis perparuus medietatem palme non uincens in latitudine, duas partes farine, tertiam partem habens ex cinere, cum aliquo genere herbarum aut crudarum aut non bene coctarum et insalsarum, cum haustu etiam aque minime mensure, certe neque modulum suum excessure. Tali uero adiutorii diuini consolatione non modicum letificati, et ad speranda potiora Dei munera nimirum animati, huic fratri consilium, quod de hac re conceperant, manifestabant, eiusque deuotionis impensius studium sibi ad hanc rem suppeditari postulabant. At ille, ut erat paratus ad omnia uirium suarum supplementa omnibus prebenda, iuxta illud uidelicet doctoris gentium exemplum, quando dixit, se omnibus omnia factum fuisse, solitum ieiunandi modum hac de causa  adeo intendebat, quod per continuum tunc triduum nullum penitus corporis alimentum suscipiebat; sed interdiu omnibus urbis huius monasteriis, nudis, ut solitus erat incedere, pedibus perlustrans, noctes eorundem dierum in monasterio sepedicti patris Paulini peruigil in oratione ducebat. Unde factum est, ut in tertia nocte post primum, sicut ipse nobis referebat, galli cantum, dum facie lacrimis ubertim  perfusa intente et quasi cum aliqua, ut ait, precum importunitate Dominum interpellaret, in mentis extasi subito correptus, se in aliquo quasi subterraneo monasterio, spatioso multum et pulchro, stare putaret. Ubi dum multitudinem, quam dinumerare non poterat, occisorum diuersas membrorum truncationes ostendentium deambulantem oculis mentis uideret, collectis per aliquod tempus animi, quas amiserat, uiribus, quibusdam eorum uelut ad hoc tantum ut ab eo interrogarentur se illi offerentibus dixit: Qui estis uos, domini, aut a quo fuistis trucidati? Cui unus, qui senior inter eos apparuit, respondit: Nos fugimus huc paganorum persecutiones, et ab ipsis ad penas requisiti, istas quas uides suscepimus passiones. Nec pluribus ab eo uerbis auditis, in priorem statum  rediit sobrie mentis. Totis denique animi uiribus ad agendas Deo gratiarum actiones succinctus, ab ipso postulabat attentius, ut, si ab ipso esset hec uisio, monstrare eam sibi dignaretur tertio. Quod etiam obtinuit. Nam duabus ante diem uicibus obdormiens in oratione, eadem letificatus est uisione. Mane itaque facto, uocatis ad se tribus fratribus, uisionem suam per ordinem eis narrauit, eisque cum magna exhortatione hoc persuadere laborauit, ne ab cepto orationis studio prius desisterent, quam diuine solatium misericordie sibi adesse cognoscerent, promittens eis ex eius parte qui amat longanimes in spe, infra unius anni spacium diuinum eis adfuturum, esse in hac inquisitione solatium. Hac facta exhortatione, gratias Deo pro fraterno quem apud  eos inuenerat hospitalitatis receptu referens, eos humiliter rogauit, ne quas diutius in hoc loco manendi occasiones tunc ei innecterent, quia destinatum diu iter ad Sanctum Iacobum perficere libenter uellet. Et ita ipse quidem ab eis discessit.---Illi uero pro sancte inquisitionis studio maiori in dies estuant desiderio. Quapropter et a monachis et a canonicis et a sanctimonialibus [4018 1Kb] feminis religiosis auxilio petito, ieiuniis et orationibus et elemosinarum quoque largitionibus insistebant plus quam in principio. Unde contigit, ut alicui religiose huius communionis sorori, momine Frideburge, in monasterio Sancte Marie  matris Domini tempore meridiano in subsellio suo quiescenti, uox clara superuenerit, que diceret: uade, quere in  uetustissimis scedulis aureis litteris in testimonium illis. Cuius uocis altisone strepitu expergefacta, dum capite de subsellio leuato circumspiciens neminem uideret, caput iterum in eundem quiescendi modum uix reposuit, cum denuo uox eadem apertius quam prius auribus eius insonuit. Iterum ergo erecta et signo sancte crucis munita, dum nullum uocis huius auctorem in prospectu haberet, non dormitura, sed tertium uocis huius aduentum prestolatura, caput iterum reclinauit. Tunc uero, sicut ipsa retulit nobis, uox eadem, quasi cum quadam  imperiositatis austeritate ad illam uenit eamque non iam dormientem sed uigilantem non modicum perterrefecit. Surgensque igitur, terrore magis quam angustia repleta, sororem, que custos erat librarii, cum magna festinantia querens et inueniens, facto ei anxietatis sue signo, eam ad armarium, cumulum discussura scedularum, perduxit; nec multa prius librorum uolumina reuoluerant, quam liber unus ymnorum uetustissimus Scotice  scriptus eis in manus ueniebat; quo tandem exposito, occurrebat eis frequentius quidam ymnus de sancto. Paulino satis magnus, in quo gesta sanctitatis ipsius preclara, etsi compositionis quandam rusticitatem habebant, rerum tamen non minima urbanitate florebant. Referebat enim, quale pro fide catholica  bellum contra Arrianos sanctus ille pertulerit, qualiter in exilium ab ipsis fidei catholice inimicis missus fuerit; qualiter etiam ipsos, apud quos exulabat, Frigios [4019 1Kb] ad fidem Christi, factis coram regibus terre illius signis et miraculis, conuerterit, idem ymnus continuit; item post decursum uiriliter uite huius stadium, cum retributionis eterne ibidem a Domino susceperit brauium, preciosum corporis ipsius thesaurum, nutu diuino et miraculorum adminiculo a Treuiris esse receptum, ibidem fuit intextum. De cuius ueneranda sepulture positione, que in eius gloriosa celebrata est receptione, hec inibi uerba sunt posita: Posuerunt eum

iuxta prolem clarissimam Treuirensem et inclitam,
ubi dormiunt corpora peregrinorum plurima,
 resurgentes ad premia die mundi nouissima,
occurrent in ethera Domino cum leticia.
Hec itaque inaudita prius Scripture sacre testimonia cum gratiarum Deo actione ac sancta mentis exultatione lectitabant; utrum uero monita uisionis in eis resonarent, aut utrum aliquod per se que rendum esse hec uerba significarent, necdum intelligebant.---Quapropter uocato ad se uno de tribus quos prediximus fratribus, ei et admonitionem uocis procul dubio angelice, quam prefata soror acceperat, narrauerunt, et librum ymnorum, quem instinctu uocis eiusdem inter uetustissima, ut ita dixerimus, ueterum uolumina repererant, monstrauerunt. Qui simul ac communem eorum orationis intentionem auditamque et uisam diuine uisionis  consolationem in mente retractauit, uoluntatem miserationis Dei in hoc esse estimauit. Ut hunc ideo libellum, memoriam facientem peregrinorum, eis accommodaret, quo nobis amplius eorundem querendi desiderium hoc modo inspiraret [rogauit [4020 1Kb] ]; quod et factum est.---Nam mox ut liber iste ymnorum in conuentum fratrum delatus et ymnus ille ibidem est recitatus, ita corda omnium ibi presentium fratrum ad inquirenda plura sunt accensa, ut una omnium prudentiorum apud ipsos esset sententia de frangenda propter hanc inquisitionem  sancti Paulini cripta. Qua de re, communicato cum principibus ciuitatis consilio, licentiam huius rei a domno archiepiscopo Udone postulabant, et uix nimirum impetrabant. Ita namque ex industria eadem cripta fuit munita, ut nisi moto principali eiusdem monasterii altari nullus locus daretur eam confringendi. Unde non indebito grauitati sue consilio non facilis erat domnus archiepiscopus, tanti sanctuarii frangendi licentiam differendo.---Fracta igitur cripta, inuenta sunt circa sarcofagum sancti Paulini sex sarcofaga, quorum duo lateribus eius apposita fuerunt, quatuor uero pedibus eius ita altrinsecus adheserunt, quod utrimque duo ex eis steterint; item ad caput eiusdem sancti patris nostri septem sarcofaga sanctorum  martyrum, totidem corporibus aromatizantia, fuerunt locata. Hec uero omnia sic colligauerat locantium industria, ut factis fornicibus singulis super sarcofagis binis, nullus, ut dictum est, locus daretur eis mouendis, nisi moto prius altari precipuo monasterii. Fecerat preterea non huius cripte conditor operosus, sed huius loci et eorum que ibi sunt sanctorum corporum aliquis studiosus, altare quoddam non magnum ad pedes sancti patris nostri sarcofago eius compactum. Huius denuo remotio et aliqua sub ipso terre effossio plena fuit nostre expectationis consolatio. Inuenta est siquidem ibi tabula marmorea; qua sublata, apparuit eiusdem latitudinis tabula plumbea. Hec item leuata multaque aque infusione multaque sete porcine  confricatione tandem purgata, retulit nobis et istorum martyrum uocabula et martyrum tempora, persecutorum quoque nomina, aliaque perplura summa festiuitatis preconia huius plumbi cecinit nobis sculptura. Huius ergo textum sculpture hic uoluimus pleniter inserere. In ac cripta  . . . . . . . . . .

3. Lecta est igitur hec epistola et in plurimas mox cartas cum magno omnium Dei fidelium hanc audientium tripudio transcripta; nec tamen defuit in ipso fidelium Dei collegio ecclesie malignantis dissensio, que hec diuine miserationis beneficia non quanta debebat reuerentia suscipiebat. Sed spiritu instigata maligno, dentibus ea liuidis laniare  presumebat. Ceterum dentes eorum, utpote peccatorum, Dominus conterere curauit, dum signa, que iuxta Pauli uerba non fidelibus, sed infidelibus  data sunt, in conspectu eorum per merita martirum pretiosorum, quorum inuentioni non congaudebant, multiplicauit. Ex his igitur aliqua, ut dictis apostolicis in hoc consentiamus, non tantum propter fideles Christi instruendos, quantum  propter eosdem infidelitatis ministros ad fidem rectam et reuerentiam sanctis Dei debitam commonendos, breuiter notamus.

Quorum primum adeo notabile, adeo memorabile, adeo etiam fuit mirabile, ut non solum, si que fuerunt mentes infidelium, inde nimirum contabuissent, sed et ipsa fidelium Christi corda non minimum inde contremuissent. Nam cum, sicut prediximus, facta per misericordiam Dei hac sanctorum reuelatione, domno nostro archiepiscopo Udoni huiusque pricipibus placuissent, ut cripta sanctorum corporum collocationi competenter amplificaretur, necesse fuit, ut plurimum terre ex eodem loco purgando portaretur. Erat autem ante id ipsum sepedicti patris Paulini monasterium ex  parte occidentali palus quedam, ita uiantibus nocua, ut monasterium illud petentibus aut inde per hanc uiam repedare uolentibus uix angustissima relicta fuisset per illam semita. Qua de re plerisque loci illius fratribus complacuit, ut eadem terra, que ob predictam parande cripte necessitatem de monasterio portaretur, ad exsiccationem paludis eiusdem locaretur. Quod cum fieret et terra per sex iam dies ibi deposita fuisset, accidit, ut in die septimo unus aliquis ex loci illius canonicis, ante cuius portam palus eadem maximam inundationem faciebat, studio complanande terre ibidem posite, de domo sua egrederetur; cumque terram discutiendo frusta quedam ossium inibi iacere uideret, unum ex illis suscipiens, in manu sua in domum  illud portauit. Accepta etiam aqua diligenter illud purgauit, et purgatum cuidam mulieri ad conseruandum, donec in monasterium referendi locum haberet, commendauit. Quod illa despectiue suscipiens, et cur illud reuerentia dignum esse iudicaret inquirens, posuit tamen illud in scrinio suo inter panniculosos aliosque muliebris supellectilis usus diuersos; pigmentorum quoque species alique in eodem fuerunt scrinio reposite. Cum autem uespertinali officio, sicut quadragesimalis temporis ratio poscebat, frater ille cum suis in eadem domo reficere uellet, cepit illa, cui os commissum fuerat, puella nimio cordis dolore cruciari, cepit corporis et sanguinis dominici communionem, ut [4021 1Kb] exitus  uicini preparationem, quibus poterat uerborum signis, quia ipsis nequiuit uerbis, humiliter ac deuote precari. Cui frater ille: Fac tibi, ait, scrinium tuum deferri, et si qua sit ibi species pigmentaria, dolori cordis profutura, require. Hoc dixit, et scrinium hac de causa recludendum illi accommodare non distulit. Hoc itaque uixdum recluso et cooperculo tenuiter leuato, mira res! tanta sanguinis exundantia  ab osse illo ualde paruo est effusa, ut facies mulieris eiusdem tota atque pellicea eius manica dextra mirabiliter sit inde perfusa. Ipsa quoque in eadem hora a cordis dolore est absoluta. Qua de re nimio percussi terrore, lacrimosis precibus a diuina misericordia postulabant continuo, quatenus tam inmenso diuinitatis sue preconio nullo eos corporis aut anime damnaret iudicio. Quo facto, frater idem currens curriculo ad aliquem fratrum, quem sibi expertus erat esse fideliorem, ad huius rei eum perduxit demonstrationem. Qui ueniens, dum scrinii eiusdem operculum introspecturus leuaret, nullus, sicut ipse ait, qui hoc non uideret, credere non ualeret, qualiter adhuc sanguis ex eodem osse ipsum scrinii operculum totumque quod ipso  scrinio erat muliebris discipline instrumentum respergendo bulliret. Unde et ipse non minimo repletus stupore, cum omnibus que in ipso erant, non iam deinceps muliebribus armamentis, sed potius aliquibus tam pretiosi sanguinis aspersione factis sacramentis, in monasterium festinanter portauit, illudque conuocatis illico prioribus loci illius omnibus demonstrauit. Ipsi uero, missis mox per omnia totius ciuitatis monasteria huius rei nuntiis, omnes abbates et prepositos, corepiscopos et decanos ceterosque boni testimonii fratres non paucos ad se in eadem hora faciunt uenire. Dominus autem archiepiscopus non erat tunc in illa ciuitate. Alii autem omnes loci huius priores in claustrum sancti  Paulini celeriter congregati, magnifico miraculi huius ostento non modico sunt letificati. Delato namque in presentiam eorum scrinio, cum osse sanguinem sine cessatione fundente, accepit aliquis ex ipsis fratribus os sanguinolentum in manus, cumque illud sanguine in scrinium transfuso sepius euacuasset, dicto semper citius maiori sanguinis inundatione replebatur. Facta igitur inter prudentiores questione, ex qua uidelicet occasione tanti miraculi, qui ibi conuenerant, huius miraculi spiculo a diuino fuissent percussi consilio, hec una omnibus ex hac re surrexit sententia, de adhibenda scilicet maiori propter hoc signum reuerentia et ipsis sociorum ossibus et eorum cineribus. Ad cuius augmentum reuerentie dicebant pertinere, ut terra, que circa  sarcofaga eorum posita in locum, ut dictum est, cenosum antea proiciebatur, deinceps in aliquem mundum locum uenerabiliter collocaretur; cuius aceruus dum Galaath, hoc est aceruus testimonii, non immerito uocaretur, factum in osse, quod huic suppositum fuerat terre, miraculum omni posteritati loqueretur. Hoc itaque consilio dato et collaudato, illud etiam eidem fratrum collegio complacuit, ut scrinio in monasterium relato et super altare locato, communi cordis et oris necnon campanarum consonantia diuina ab eis laudaretur prudentia, que nichil facit nisi in magna, ut par est, sapientia. Ad hanc ergo laudem Dei ex tota ciuitate cuiuslibet  ordinis et etatis uiri ac femine, iuuenes et uirgines, senes cum iunioribus, hilariter conuenientes, finita laude, in sua redierunt, Dominum de tam inauditi miraculi stupore benedicentes. Contigit autem istud miraculum quinta Nonas Martii, et sabbatum erat  . Hora uero nona cruor ille ex osse cepit manare, qui non ante tertiam secunde ferie horam uisus est cessare. Fama ergo huius miraculi longe lateque uolando plurimorum salutis facta est occasio, dum innumeri diuersis languorum fatigationibus oppressi, ad huius famam miraculi undecumque exciti, uenirent ad hunc locum humiles et deuoti. Cumque coram hoc positi sacramento propter peccata, quibus aliquatenus multati erant, planxissent, aquamque ossis huius intinctione  sacratam sibi datam aliquatenus gustassent, non est nisi Christi fidelibus credibile, quam citissime, a quacumque peste grauabantur, liberati fuissent. Si quis autem numerum et ordinem istorum a nobis curiose quesierit, per hec uerba Porphyrii sibi credat satisfieri: In numero sunt, sed non in finito.

4. Facta sunt preterea miracula non pauca in illa scilicet cripta ubi sanctorum martirum reposita sunt corpora. E quibus aliqua nostre nunc memorie succurrentia breuiter sunt designanda. Ex his erat hoc primum, quod licet ad plurimas sanctorum contingat memorias, nolumus tamen in his quoque miraculis locum ei negare, quem diuine pietatis  ordinatio ei dignata est accommodare. Nam cum domnus archiepiscopus post auditam de ossis miraculi famam primum in illud sancti Paulini monasterium orationis causa uenisset, uenit cum eo quidam de partibus Aquitanie penitens, cuius brachium dextrum ferro fuit ligatum. Hic itaque cum domno antistite fossam illam, ne dicam criptam, que nondum ibi fuerat, intrauit. . . . . . .

Post hec in die palmarum, que tunc erat proxima, quedam femina . . . . . Est autem consuetudo loci illius congregationum, ut in die Palmarum in id ipsum sancti Paulini monaste ium ad laudem Dei omnes cum magna populorum multitudine omni anno conueniant. Cum ergo iuxta hunc ritum eadem die maximus et clerus et populus illuc  conuenissent et consuetudinarias ibi laudes Domino dixissent. . . . . . . .

Postea 5 Kalendas Maii, qua die iuxta inductum Ekberti archiepiscopi plurime circamanentium uillarum turbe cum crucibus Treuiros solent uenire et monasteria ciuitatis illius omnia circuire, delatus est a parentibus puer quidam paruus in monasterium sepe predicti patris Paulini, quod amodo sanctorum quoque martyrum non immerito potest uocari . . . Erat uero eadem hora domnus archiepiscopus cum omnibus loci illius canonicorum congregationibus in eodem monasterio orationis deditus officio . . .

 Deinde non multo temporis interiecto spatio apportatur illuc quedam puella . . . . .

Huic miraculo illud successit in ordine proximum [4022 1Kb] , quod quidam rusticus de uilla que dicitur Sancte Aldegundis oriundus, cui uisus oculorum omnino, defecerat, cum suo presbitero ciuiumque suorum numero non modico eodem deductus est. Presbiter uero idem, assumptis secum duobus in  loco illo fratribus, deduxit cecum illum in locum sanctorum corporibus consecratum, ibique eum fecit unum denarium censu annuali sanctis illis persoluendum super unum uadiare sarcofagum. Deposito itaque ad presens ibi uno denario . . . .

Dehinc alius quidam uillanus de uilla que uulgo Inda uocatur . . . . .





EX MIRACULIS S. MODOALDI AUCTORE STEPHANO.





[NOTA.]

S. Modoaldi corpore a. 1106 Treueri in monasterium Helmwardeshusense translato, huius cenobii monachus, qui diu uitam sancti illius frustra quesierat, Stephanum abbatem S. Iacobi Leodiensis, uirum doctrina et operibus precluum  , precibus adiit, ut hanc expleret lacunam. Ipse, prefatione ad Thietmarum abbatem scripta: Qui, inquit  , corpore quidem ad tempus uobis absens, spiritu autem semper presens, dum pro inuestiganda patroni sui generositate ordinis nostri loca plurima inuiseret, et quasi apis argumentosa florum dulcedinem in mellis liquorem comportans, tam gesta pontificum quam annales regum Francorum famamque antiquiorum sapientium diligenti inquisitione percurreret: tandem ad nos omnium ultimos diuertit, obsecrans non perfunctorie sed infatigabiliter et instantissime, ut de uita et miraculis beati Modoaldi in lectionibus et responsoriis aliquod ingenioli nostri xenium domum deferendum a nobis mereretur accipere. Cuius precibus opportune importunis cum hinc humilitas professionis nostre ob declinandam presumptionis notam obuiare persuaderet, illinc caritas interne obdurationis in proximum nos argueret: supereminentioris uie latitudinem timore abiecto considerantes, quoniam id quod sumus, quod uiuimus, quod sapimus, totum Deo et proximo debemus, tandem amici pio desiderio acquieuimus satisfacere. Fontibus se destitutum auctor luget  , sed nichilominus ualde copioso sermone Modoaldi genus et res ab ipso gestas exponit. Quibus omissis, pauca ex miraculis exhibuimus, editionem secuti, quam post Surium ope codicis Corsendoncani curauit Henschenius .---Eidem Stephano translationis historiam emendandam transmisit Thietmarus abbas Helmwardeshusensis, que alii collectionis nostre uolumini inserenda est atque accuratius etiam de Stephani scriptis agendi occasionem dabit.



uITAE LIBER III.

 Quoniam, adspirante Deo, nobilem beati Modoaldi prosapiam, altissima regii sanguinis linea productam, in primo huius operis libello dilucidauimus, in secundo uitam eius laudabilem paucisque imitabilem, qua Deo carus hominibusque uenerandus extitit, omni regie nobilitati pretulimus, transitumque eius gloriosum angelicis choris gaudium intulisse perorauimus: nunc iam in tertio non ab re iudicauimus perpaucis explicare ipsius sanctitatis indicia, qualia uidelicet miraculorum primordia, omnipotentis Dei gratia, post quietam famuli sui dormitionem, ex illius reliquiis in urbe Treuerensi uoluit ostendere . . . . . . . . . . . . . .

1. uerum ex quanta barbarorum crudelitate, ex quanta prefate urbis desolatione occasio illa suborta  fuerit, qua uiri Dei merita fidelibus primum innotuerint, paucis libet perstringere; quia quod in prefatiuncula huius opusculi de simili calamitate, alio inducta tempore, disseruimus  , argumentum cognitionis esse ualet his que hoc in loco dicturi  sumus. Ibi enim commemorauimus barbaras nationes generaliter per omnes Galliarum fines furoris sui frena laxasse, hic uero inducimus Nortmannorum gentem indomitam, de uagina sue crudelitatis eductam, quasdam Gallie et Germanie partes occupasse. Que immanitate sui sceleris grassata, in ceruices fidelium uelut ursa raptis catulis efferata, nulli sexui, nulli etati parcere, senes reuerendos necare, iuuenes et adolescentes pro uiribus uel tempore se defendentes confodere, paruulos matrum uberibus auulsos excerebrare, matronas castas, uirgines pudicas dehonestare, urbes nobilissimas flammis edacibus concremare, sanctuaria Dei aut subuertere aut profanare, diuina et humana pari contemptu pessumdare . . . . . . . .

 Huius horrende tempestatis procella urbem inuadente Treuerensem , omnes pauere, trepidare; neque fuge, quam non parauerant, neque presidii ullam spem habere; pre oculis omnium imago mortis uolitare, iucunde populi urbanitates  in planctum, chori psallentium in luctum, choree puellarum in lamentationes migrare. Totius ciuitatis faciem immutatam uideres, diuine religionis uix aliquas tenues reliquias remanere. Porro Deo dicate uirgines, quas in oratorio beati Symphoriani martyris cenobiali conuersatione Deo seruire supra exposuimus  , inter tot mortis genera ad consueta orationum arma confugientes, pro castitate seruanda, quam deuouerant, non pro uita presenti tuenda, quam despexerant, supernum cepere auxilium ardentissima spiritus contritione inuocare; ac beati Modoaldi sepulcro omnes aduolute, ut eius patrocinio ab imminenti eriperentur periculo, talibus uel talium similibus celum precibus feruntur penetrasse: Domine Iesu Christe . . . . . . . .  Huiusmodi precibus cum magna spiritus contritione, cum magno lacrimarum imbre profusis, non defuit operatio superne exauditionis, non defuit exhibitio miraculorum beati confessoris. Ne ergo Deo sacrate uirgines mala uiderent, que pro sexus fragilitate metuebant, neue bona amitterent, que pro castitatis obseruantia promeruerant, mirabile auditu, mirabilius uisu! in pace lecto decubantes, intra dies triginta omnes presenti decesserunt uita; tantoque feliciter, quanto perenniter uicture, cum ornatis lampadibus sponso celesti occurrentes, sempiterne iucunditatis thalamum cum illo ingresse sunt. Quarum corpora in eodem sunt oratorio recondita, in quo beati Modoaldi pignora; ut cuius patrocinantibus meritis anime illarum celum cum  suo possidebant patrono, ipsius exigentibus reliquiis corpora in eodem humarentur loco; ubi florent orationes earum, et exuberant Dei beneficia ad memoriam uirginum ex tunc et modo et usque in seculum.

2. Cum igitur eiusdem tempestatis adhuc residerent uestigia longaque solitudo pleraque sanctorum cohiberet loca, fiebat nimirum, ut ille sancti familiaris angulus pro sui quidem dignitate parum obtineret reuerentie, neglectu uero ciuium omni custodia destitutus etiam pateret iniurie. Sed ea mortalium incuria nostro pontifici auctioris glorie facta est materia. Quidam enim uiri, genere Franci, sue gentis haud ignobiles, animo et corpore quam maxime ualentes, sancte deuotionis gratia urbem  Treueris accesserant; quam suorum sanctorum numero superbam, tum uetustatis dignitate celebratam, omni Gallia magis clarere compererant. Eius aliquamdiu laribus obuersati, religione delectati, sacra terebant limina, ex ignotis pene notissimi; cum interea uiros natura sagaces flamma subiit pulcherrimi facinoris, ut quocumque modo precibus aut pretio tot sanctorum pignoribus cum maximo  Treuirorum participarent beneficio . . . . . . . Itaque simulata deuotione ecclesiam sancti Symphoriani subintrantes eiusque omnia que sibi mox usui forent explorantes, uident domum incultam, iniurie opportunam, ministris ciuibusque neglectam, merito quidem sui Cresi diuitiis nobiliorem, sed rei familiaris inopia longe ceteris obscuriorem . . . . . cum matutina plebs ad orandum cepisset ex more concurrere . . . . .  Ceterum huius facinoris castigandi gratia, ne quid simile deinceps perniciosa crearet licentia, decernunt in commune, corpus sancti in propatulo positum, ab ecclesia transferre, celestemque thesaurum firmioribus apothecis et tutiori erario commendare. Itaque arcam ligneam, firmissimis tabulis compactam ferreisque nexibus circumquaque  munitam accelerant; eoque translata confessoris pignora, in oratorium sancti Paulini super altare sancte Crucis summa cum ueneratione deportant; consulte scilicet, ut par pari, sacerdos sacerdoti iungeretur, illoque aduentantes duplici patrocinio solatiarentur. His additur ex Pario marmore tabula, ad extremam manum decoris mira sculptoris arte perducta, que propter sepulcrum eius reperta, sepulti nomen et meritum preferebat, hac serie exarata: Hoc est sanctuarium Deo dilecti Treuerorum archiepiscopi Modoaldi, cuius rex Dagobertus sanctitatem, sicuti in eius precepto de Treueri continetur, intra Ligerim et Rhenum magnifice extulit et dilatauit  . Quod etiam in superioribus memoratum est.

 3. Igitur sancti Paulini ecclesia nouo illustrata hospite, in quantum breui claritudinem peruenerit, quanto fidelium studio priorem neglectum correxerit, dum pauper cum diuite eo suas necessitudines maturat deplorare, memoratu est incredibile. Sed postquam diuturna quies otium, otii uero securitas corruptos mores pepererat, totamque urbis faciem immutatam pro religione diuinorum contemptus incesserat: sustinenda erat necessario superne correctionis sententia, que pollutam licentiam sub freno districtionis cerceret. Itaque iuxta sententiam prophete: A sanctuario meo incipite , intempeste noctis silentio idem oratorium subito conflagrauit incendio  , id scilicet agente diuina censura, quo ne per diem accensum facili concurrentium restingueretur  industria. Ferebantur undique globi ignium uentis urgentibus, totisque habenis regnabat flammarum impetus; cum interea expergefacti custodes uident res suas in extremo sitas, opes ad subueniendum ubiuis imparatas. Itaque quod in tanto constrictis licebat articulo, festinare, concurrere, ingenti metu trepidare, nec contra niti nec posse quiescere, postremo manerent an fugerent  incerti, malum improuisum, anceps periculum clamore testari. Quorum uocibus exciti licet admodum pauci, si qui tamen sub obscura nocte confluxerant, aurum et argentum, que prima mortales putant, uariamque sacri ministerii supellectilem summa ope tueri satagebant; de sanctorum uero pignoribus eruendis immemores, nulli rerum minorem operam impendebant. Unde et contigit, ut ignis edax, dum nulli locorum parceret, non solum arentem lignorum materiam penitus absumeret, sed tabulas quoque marmoreas, operis dignitate mirandas, circumquaque corrumperet. In tanta rerum difficultate quis tuas, sancte, reliquias non estimaret iri perditum? Ruebat undique moles edificiorum, dissiliebat ui caloris soliditas marmorum, totaque sacrarum edium  facies una fauillarum erat congeries. Et quis omnium apothecam ligneam, contra uim ignis tenerrimam, que media templi testudine in edito posita omnem ruentis fabrice excipiebat impetum, crederet pericolum euasisse? Sed quod actu difficillimum egris uidebatur mortalibus, summo Procuratori facillimum rerum probauit exitus . . . . . . .

4. Sed quia maiorum ingressi uestigiis, qualiter beatus confessor suarum reliquiarum defensioni semper affuerit, monstrauimus, libet cetera eius carptim attingere, utque suorum supplicum post id dierum numquam saluti defuerit paucis absoluere. Mausoleum illud lapideum, quod a quibusdam temerariis effractum, latenter expoliatum, sicut ex  premissis claruit, ueterum memoria testabatur, postquam maioris cautele gratia, omnibus id consulentibus, pretioso thesauro uacuatum est, pari nichilominus atque dudum reuerentia in eadem ecclesia compositum, sancte admodum reseruabatur. Huius superficiem docta manus artificis tabulis undique marmoreis a fronte precinxerat, eisque solide ad inuicem compactis, decorem operi, usum decori addiderat. His uero ex uicinitate sancti corporis tantum uirtutis tantumque gratie salutaris diuinitus accesserat, ut credi uix possit, quantis mortalium incommodis, patrocinante sancti beneficio, salus exinde procurata sit. Quicumque enim longis febribus usque ad ossa depastus, quisquis morbo diuturno confectus, huc cum fidei integritate suarum  erumnarum querimoniam detulerat, rasura eiusdem marmoris aque mixta et in potum sumpta, celerrimum languoris remedium certissima curatione obtinebat. Huius opis capessende gratia cum hodieque innumeros ex diuersis mundi partibus uideamus concurrere nullumque frustra pii intercessoris suffragium desiderasse, unum tamen fide et religione prestantissimum silentio preterire non est consilium. Moguntia, ciuitas totius Germanie celeberrima, Rheni imminet littoribus, commerciis patens egestatis insolens, agrorum et uinearum fertilis, nulliusque necessarie rei indigens, uiris et edificiis satis exornata, sed multo beatius, quod pretiosissimum religionis genus est, reuerendo monachorum ordini illustrata. Horum in uno monasterio, quod longe  ceteris nobilius Sancti Albani dicitur, nostra memoria quidam prepositus, Seuerendus nomine, celesti philosophia exercebatur, uir optimis artibus a tenero ungue imbutus Deoque et hominibus ob multa ingenii bona carus et acceptus. Sed hos tam letos successus prepediebat egritudo continua, lentisque febrium uaporibus non lente uiri eminentis premebatur industria. Qua peste acerrima iam per triennium exhaustis uiribus, nichil postremo credidit salubrius, quam, inutili medicorum opera cessante, celestis manus suffragium queritasse. Nam edoctus claritudinem Treuerensis ecclesie, eo profectus intendit; parsque factus supplicantis populi, humilis precator, sed celeberrimus beneficiorum impetrator,  tumulum sancti accessit, potum abrasi marmoris sincere participauit; nec fideli desiderio frustratus, breui ex infirmo sanissimus, pallorem rediuiuo colore mutauit. Is non immemor beneficii, cum sanctis omnibus pure deseruiret, tum suo curatori familiarius inherebat, eoque deuotionis circa illum profecerat, ut locum nostrum  , quo eius reliquias nuper translatas didicerat, speciali affectu multus et frequens expeteret, et ante fraternitati nostre acceptus, tum uero ex assiduitate commanendi acceptissimus fieret. Huius relatu uirtutem, quam expertus fuerat, fratribus sui studiosis compertam, haud iniuria nostre narrationi credidimus inserendam nichil uerentes debili falsitatis calumnia pulsari, que tam ueracis uiri patrocinio facile poterit eneruari . . . . . . . . .





EX INuENTIONE ET MIRACULIS S. MATHIAE.





[NOTA.]

Lambertum a Legia  libros de uita et miraculis S. Mathie apostoli scripsisse iam Trithemius retulit  ; id quod etiam Browerus  , Hillarius  aliique testati sunt. Ideo Henschenius cum duas  de S. Mathia Treueri sepulto et inuento narrationes ederet , quin altera Lamberto tribuenda esset non dubitauit  ; et eam quidem illius nomine inscripsit quam ex codice Sanmathiano recepit quamque paulo post sancti inuentionem confectam esse primo patet aspectu. Hillarius uero alteram Lamberti esse, eo docuit, quod prefatio huic premissa in codice Treuerensi Lamberti continet nomen. Qua in re ipsum falsum esse  , equidem non putarim, neque uideo quid nos impedire possit quo minus hanc amplectamur sententiam. In Lamberti etate indicanda Trithemius consueto more errat  , neque aliunde certi quidquam de tempore quo uixerit compertum habemus  , prefatione illa excepta, que ad abbatem L., id est Ludowicum, qui post medium sec. XII  monasterium S. Mathie regebat, missa est  . Cognomen Lambertus inde accepit, quod Legie siue Leodii natus fuit  ; uixit uero in S. Mathie monasterio, ibique sancti laudes tum carmine tum pedestri sermone celebrauit. Illud ineditum neque a me in codice Treuerensi lectum est, hic liber primo uitam sancti Mathie exponit, ex Hebreo codice, ut dicitur, translatam  , postea inuentionem et miracula narrat s. XII facta, sed ex antiquiore illa relatione maximam partem descripta, hinc inde singulis quibusdam iisque fabulosis notitiis aucta  .

Hec omnia tanquam nullius pretii omisi, sed priorem illum auctorem sequi malui, qui diligenter ea exposuit que a maioribus acceperat uel presens uiderat  . Miracula que additum iri in fine dicitur nunc desiderantur; neque libros de S. Mathie miraculis a Lamberto metrice scriptos  , qui in bibliotheca Treuerensi etiamnum exstare uidentur  , ad manus habui; alia uero cum Lamberti uita edita sunt  , alia ex codicibus Erlangensi s. XII, qui uitam S. Ottonis Bambergensis aliaque continet  , et Treuerensi  s. XIII exscripsi, que quamuis partim recentioris temporis sint huic monumentorum Treuerensium collectioni inserenda duxi.



EX INuENTIONIS HISTORIA.


 Dignum et iustum quidem necnon credimus displicere, si in gloriam et honorem beati Mathie apostoli Domini preter illam reuerentiam, que ei in toto orbe terrarum sub die 6 Kalendarum Martiarum a Christi fidelibus exhibetur, ciuitas Treuirorum, que felicia eius ossa continet, alium quoque diem solennizet  . Re etenim uera pium est atque conueniens, ut quibus gratia datum est domini Dei nostri pre ceteris gentibus familiarius eius quasi perfrui allocutione atque cotidiana confoueri benedictione, illum propensiori quam quibus hec gratia non contigit reuereantur honore. Hoc autem maxime congruum iudicauimus die salutifere reuelationis eius. De cuius letabunda translatione simul et inuentione necnon et reuelatione sed et qualium quantorumque  miraculorum glorificatione letificati simus, Domino adiuuante, prout possumus dicemus ex ordine. Sed ipsum beatum Mathiam in omnium primordiis necesse est per dominum Iesum deprecemur, quatenus eius intercessione non alia quam que sibi digna ac Deo sunt placita, nostra ducti insipientia, proferamus.

1. Igitur  anno incarnati uerbi Dei 368, Constantino Magno, patre augustorum, christianissimo imperatore, Romani nominis sceptra feliciter regente, beata Helena, mater eius, imperatrix augusta, et ipsa nichilominus christiana in professione firmata, dominica cruce inuenta, huius patrie sue---erat enim indigena ciuitatis Treuerice---pie memorie  beatum Mathiam apostolum a Iudea translatum cum aliis magnificis reliquiis, de quibus modo non est sermo, per patriarcham Antiochenum Agricium cum benedictione beati Siluestri tunc Romani pontificis huc destinauit. Quod nimirum exempla ipsius beati Siluestri eidem Agricio data legendo cognouimus. Quem uidelicet beatum Mathiam non longe post fideles populi qui tunc erant Treuiri, in gaudium et letitiam uenturis retro filiis, cauta consideratione propter ingruentes quas Ariani et pagani concitabant ecclesiarum persecutiones, iuxta corpora sanctorum Eucarii ualerii et Materni terre altius infossum uenerabiliter collocauerunt; cuius nos nunc reuelati gaudii participatione Dei nostri gratia perfruimur.

 2. Perinde multum temporis fluxerat, annorum  propemodum sexcentorum, et Eberhardus archiepiscopus uir industrius Treuirorum ecclesiam gubernabat  . Hic efflagitatus est a rege, qui regnauit in illo tempore, Henrico scilicet, Conradi  secundi imperatoris filio, quatenus ad illustrandum templum suum, quod Goslarie faciebat, impertiretur ei de reliquiis sancti Mathie apostoli necnon et de corporibus aliorum sanctorum, quorum fama esset ecclesiam suam Treuirensem plus omnibus Cisalpinis abundare. Episcopus autem reliquias petenti denegabat, quoniam an illic essent dubitabat, immo, etsi sibi essent, ignorabat ubi essent. Inter hec quadam uice, cum, ut sepe faciebat, uenisset Romam, siue orationis gratia, siue alia qualibet exigente causa, forte reperit librum illic, continentem quibus in locis singuli apostolorum predicauerint, ubi et quomodo passi sint et quieuerint; cognouitque legendo, sanctum Mathiam in Iudea predicasse et quieuisse, ac postmodum ab Helena Constantini matre  a Iudea translatum, et per patriarcham Antiochenum Agricium Treuirim fuisse transmissum, ibique iuxta corpora discipulorum Christi filii Dei in sinistro latere inter aquilonem et austrum fuisse depositum. Quod uidens gaudio gauisus est, et assistentibus sibi quibusdam Treuerice huic ecclesie non satis fidelibus causa congratulationis ostendit. Qui post regi propter quod prelibauimus non quiescenti, sed magis magisque de die in diem ut desiderium eius compleretur instanti, ad gratiam regis adulantes, magnifici et pretiosi atque sacrosancti illius ecclesie thesauri delatores effecti, aperiunt, quid legendo cognouerint. Itaque cum rex audierat, quod iuxta corpora, ut diximus, discipulorum  Christi---nec dubitandum, quin beati Eucarii ac sociorum eius---ossa illius fuerint antiquitus deposita, petiit cum interminatione gratie ac dilectionis sue, simul cum illius reliquiis quantumlibet modicis dari sibi corpus sancti ualerii episcopi, pollicens, quod et fecit  ad honorem Dei et quasi conciliationem patrifamilias monasterii illius, beato supranominato Eucario, quatenus frater et commilitonem suum a se separari permitteret, daturum se de redditibus suis magnifica beneficia. Igitur persuasu suffraganeorum episcoporum, Adalberonis uocabulo Sancti, Metensis, et Theoderici cognomento Magni, uirdunensis, aliorumque quos illo tempore Treuiri contigit esse, effodi de profundissima terre altitudine, licet inuitus, tamen permisit  archiepiscopus. Denique cum predicti pontifices aliique e clero sepulchrum aperuissent, tanta ex eo repente odoris suauitas emanauit, quod omnes admiratione et metu perculsi et ut credimus diuinitus inspirati, tanto thesauro regionem hanc nequaquam  fraudare, sed cooperculo sepulchrum citissime claudere deliberauerunt. Ibi Theodericus uirdunensis episcopus extremitatem cappe, qua eo die solemniter erat indutus, amisit; quia dum ipse sanctis reliquiis curiosius intendit, ut, si posset, aliquid ex eis subriperet, clauso cum celeritate sepulchro, partem cappe intus claudi contigit, quam, eo inuito et renitente, statim ferro incidi oportuit. uenerabilis uero presbyter, qui ossa apostoli tractare meruit, tali testimonio omni reliquo uite sue tempore claruit, ut, quotiescumque cum aliquo earundem reliquiarum mentionem habuisset, statim mirum in modum digiti manus eius dextere, sanctorum ossium tactu sacrate, quasi oleo imbuti stillare cepissent  . Porro predictorum corporum  totiusque ecclesie petitione atque consultu, beati Mathie apostoli ossa sacratissima non deinceps sunt terre infossa, sed desuper terram, uerumtamen, ne forte furto surriperentur, in parietibus uel in altariis sunt recondita, uel infra eiusdem basilice septa, ubi a fidelibus illis deferrentur pie deuotionis obsequia, nec tamen auferri facile possent cuiusquam persone uiolentia, sicque fieret, ut ciuitas, hoc munita patrono, perpetuo eius non defraudaretur beneficio. Ubi uero sacra illa pignora tunc fuerint deposita, senibus populis de medio factis, succedentibus filiis incognitum fuit  .

3. uerum decursis abhinc fere octoginta annis; placuit domino Eberhardo, eiusdem, sanctorum uidelicet confessorum Eucarii ac sociorum, cenobii  patri, quatenus ueteres monasterii muros destrueret et nouos edificaret  . Quacumque occasione opus istud inceptum sit, factum non est absque diuina dispensatione, maxime cum nulla ueterum edificiorum urgente ruina tale sit opus exorsum, quod tam sumptuosum tamque inestimabile postularit impendium  . . . . . secus altare quod fuit ibi seorsum contra pedes confessorum, in honore sancte Dei genitricis Marie consecratum . . . . . Interea crescebat illa noua structura edificii, et deducebatur magna admodum cum festinatione, priori tabernaculo adhuc habente statum. Contigit itaque estate peracta, autumno inchoante, ut altari maiorum arcuum, qui sunt in conspectu sanctuarii, machinas  prestruentes, altare sancte Dei genitricis, quod supra  diximus, opportunum iudicarent esse amouendum . . . . . Ibi inuenerunt  locellum in modum arce plumbee maiora corporis ossa Mathie apostoli continentem, sed et marmor latum ad modum palmi, in quo caraxatum fuit: S. Mathias apostolus, simul cum reliquiis intrinsecus positum. Quid plura? Nimirum edes illa una omnium exultatione et laudantium Dominum uoce personuit. Arca autem sacras habens reliquias in medio delata; theca lignea pro tempore apparata, ferro firmissime compacta, aliaque, propter quod supra paucis intimauimus, cautissima custodia obseratum esse [4023 1Kb] , donec, perfecto, quod pre manibus erat, opere nouo, communi deliberaretur consilio, ubi condecenti mitteretur in loco. Paucis deinde transactis diebus, ceperunt  multi infirmi confluere, et precibus apostoli subsecuta est gratia Domini. Benedixit enim Dominus terram suam, auertit captiuitatem Iacob; quia post longos annos sterilitatis inedie et famis terra dedit fructum suum, et Dominus preparauit mensam populo suo; et depulsa uiolentia tyrannorum et predonum, iucunda tempora pacis et quietis successerunt, ut uere dicere exultantes possimus: Benedictus dominus Deus Isrel, quia uisitauit et fecit redemptionem plebis sue . Contigit autem hec inuentio anno dominice incarnationis millesimo centesimo uicesimo septimo, indictione quinta, regnante serenissimo et Dei cultore Lothario Saxone, sub pontificatu martyris Christi Meginheri episcopi, die Kal. Septembris , prima  hora diei, ad laudem et gloriam Christi.

4. Sed sicut nullis precedentibus meritis operum bonorum, sed gratuita potius Dei miseratione de huius sanctissimi apostoli insperata inuentione magnifice letati prouecti et consolati sumus, ita peccatis nostris merentibus, causisque quas supra memorauimus [4024 1Kb] impellentibus, grauiter post hec contristati et periclitati sumus. Anno denique abhinc quinto, qui est dominice incarnationis millesimus centesimus tricesimus primus, cum iam ueteris sancti Eucarii structura monasterii in nouum studiosissime repararetur statum, queque ex parte sanctuarii perfecta stabiliter cooperta trabibus tegulisque fuisset, 18 [4025 1Kb] Kalend. Iunii, cum fratres, meridiana  transacta hora, iam nonam more solito  inchoassent, subito et insperate in edificio sacrarii, quod uersus aquilonem eidem monasterio adherebat, maximus ignis accensus, minaces in altum flammas extulit, et correpto citius tecto sanctuarii, exitialem omnibus minabatur interitum. Mox dicto citius uniuersa ciuitas commota simulque in unum conglobata, ad sedandum occurrunt ignem; cui se undique ascenso ipso edificio opponentes, incendium diuina, ut postmodum rei exitus docuit, uoluntate seuiens frustra conabantur extinguere. Igne autem super capita illorum cadente---nec enim ardentia poterant scandere tecta---ingressuque, per quod intrauerant, iam prope obstructo, cum euasionis nullus pateret egressus et ex imminenti periculo undique coartarentur: licet inuiti, seuientibus cessere  flammis, et aliqui per fenestras super inferiora proxima delapsi tecta, aliqui uero per funes se summittendo uix incolumes euaserunt. Rursus certatim concurrentes tecta dormitorii et claustri citissime destruunt, ne ignis de monasterio decidens, locum omnino inhabitabilem redderet. Quod utique factum esset, nisi clemens miseratio Dei affuisset. Nam ex oborto incendio monasterii longissime in extremitate uille domus incensa est, quanto magis proxima edificio tecta, nisi Dei protectio affuisset, pene consumpta fuissent. Unde merito proclamare possumus: Nisi Dominus adiuuisset, forsitan obortus ignis uiuos nos absorbuisset. Quantum inibi lacrimarum fusum sit, quanti fletus, quanta suspiria, quis digne ualeat enarrare, cum amantissimum certe locum  in toto regno, per gratiam Dei ex inuentione et ex miraculis beati Mathie nominatissimum, putarent ab exitialibus flammis exterminandum. Sed quid Dominus misericordie et consolationis ostendere dignatus sit, iustissime uidetur insinuandum.

5. Primum ante omnia incumbebat nobis sollicitudo de reliquiis sanctorum, et maxime de pignoribus sancti Mathie apostoli, quibus Dominus locum illustrare dignatus est, ne maleuole mentis homines aliqua machinando consiliarent, ex quibus locus esset ludibrio deinceps et despectui subdendus. Quod ita etiam per omnia euenisset, nisi, ut paullo ante dixeram, miseratio Dei affuisset. Cum etenim ignis, ut prediximus, contigua circumquaque lambendo consumeret, et edicule, qua maius altare cum sarcophago  sancti continebatur, ignis iam immineret, quidam maligne mentis in unum congregati, communi tractabant consilio, qualiter idem sarcophago foras extractum arte qua possent laborarent ut inde subtractum urbi inferrent; dicentes, manifestis indiciis declarasse, non esse ipsius uoluntatis amplius ibi commorari, cuius protectionis omnimodis monachi indigni fuissent  . Circumdatum ergo sarcophagum longissimo fune ad exteriorem portam usque tendente, omni conamine de incendio eruere  conabantur; sed qua intentione id facerent, euidens rei declarauit euentus. Nam centum et eo plures nunc brachiis, nunc fustibus impingentes, de loco uix mouere potuerunt, donec uenientes sanioris consilii et maioris auctoritatis uiri, adnichilato eorum consilio, sic tandem cum ingenti labore foras extractum ante ipsius fores oraculi posuerunt. Quod tamen postmodum finito incendio in locum pristinum referentes, leuissimi inuentum est oneris, ut, quod paullo ante a centum uiris non potuit moueri, nunc a duodecim facillime referretur.

6. Ex qua autem causa ortum sit uel cur permiserit Deus hoc preualuisse incendium, scire uolentibus pro posse pandamus; nam silentio res supprimenda non est, quia causa incendii maior ipso incendio  fuit. Erat ibi quidam monachus, ex aliunde adueniens  , ibi iam ex multo tempore susceptus, qui non ibi secundum regulam promisse obedientie, sed absque subiectione morabatur, et tantum falsissime utique fidelitatis ubique demonstrabat, ut non solum ei minima queque committerentur, uerum etiam cellarii indigne iniungeretur obedientia. Qua tandem, licet inuitus, amissa, quia inquietissime uite fuerat, maligno utique suadente diabolo, rursum custodis arripuit non iussus officium, quo et spontaneo quod prebebat adiutorio ad hanc quoque obedientiam aptus esse iudicaretur. Quid plura? Ut sue uoluntatis erat, custodis adiutor deputatus, confestim contra uoluntatem fratrum et etiam sepe contradicentium in monasterio sibi lectulum collocabat,  quo aptius perficiende sue dementie locum inueniret. Inerat autem ei discedendi desiderium, ob quod omnimodis satagebat, licet furtiue, sanctorum reliquias acquirere, cum quibus in alium locum ueniens honorabilius susciperetur. Remanserat autem ibi de ueteris monasterii structura turris admodum magna, ingredientibus templum pandens introitum, studiosissime quondam a uenerabili Bertulfo abbate constructa; in cuius ascensu altare statuerat, quod licet, ex eo quod nuper ab his quos supra notauimus  uiolatum et reliquiis in summitate sui fuerat uacuatum, negligeretur, tamen, ut postmodum patuit, ex ossibus et cineribus sancti Agricii Antiochensis patriarche et Treuirorum archiepiscopi copiosissime fuerat insignitum. Qui licet  per tot tempora nullo sciente inibi seruaretur, tamen hoc a senioribus memorie traditum audiuimus, quod predictus uenerabilis abbas interdum clanculo ascensa ipsa turre, orationi ibi per totum uacaret diem, sepissime etiam peruigilem ante memoratum altare prostratus duxerit noctem. Forte igitur sic operis ratio postulauerat, ut eadem turris destrueretur, quatenus locus noue daretur structure. Cumque edificia eius et laquearia iam pene ablata fuissent, predictus monachus, nescio quo instinctus  spiritu, cum iam cenandi horam preteriisset, operariis ab opere suo domum discedentibus, arrepto ferramento, predictum altare confringere aggressus est. Et cum aliquantum in frangendo laborasset, inuenit scrinium diligentissime sigillo superposito reconditum; quod sigillum, quia litteras non nouerat, cuius esset, scire non poterat, sed primam tantum litteram se cognouisse nobis retulit, que est in capite supradicti abbatis Bertulfi, et ideo ipsius fuisse iudicatur, qui edificata ipsa turre altare pariter statuerat. Foras ergo prolatum scrinium, reiecto sigillo, temeraria non uerebatur aperire manu; breuemque titulum marmori inscriptum ipsis ossibus superpositum auferens, quia aperte erat scriptus, utcumque potuit legendo cognouit  , Sanctus Agricius  archiepiscopus scriptum esse. Letus ergo effectus, scrinium descendens secum detulit; et quia illud secure seruandi locum non habuit, in cimiterio inter ossa mortuorum in cripta reposuit, donec tandem aptum sibi locum prouideret, quo illud sine timore, nullo sibi conscio, seruare posset. Quod et triduo ibi absconditum latuit, quoadusque in sacrario, quia, ut diximus, custodis adiutor erat, locum aptum seruandarum reliquiarum cautissime prouideret. Est autem sacrarii domus inferior lapidibus camerata, superior autem lignis adoperta, ad quam de inferiori per cochleam ascenditur. In hac ergo superiori locum inter trabes et tectum preparauit, ibique sacra ossa de cripta reportata locauit, magnamque struem lignorum ueteris edificii circumposuit,  sepiusque illic eundo, interdum etiam ibi dormiendo, locum frequentare non destitit. Interea iter suum licentia acquisita parat, nunciumque fideli suo cuidam amico direxit, rogans eum obnixe ad se uenire, adiciens quod rei quam uellet cum illo tractare nullum omnino alium uellet interesse. Reliquiarum igitur parte de scrinio pannis quos preparauerat imposita, studiosissime satagebat quatenus nil sue obstaret profectioni, ut omnibus rite preparatis, quacumque die sibi placeret, liber posset discedere. Talia miser, diuinam non recogitans animaduersionem, tractauerat; sed Deus omnipotens, qui sanctum Agricium noluit separare a sanctissimo suo apostolo, cuius quondam per tanta  terrarum spatia uector exstiterat, impiam eius dispositionem manifestauit et cassauit. Cum etenim, ut prediximus, locum eundem aliquandiu iugi sollicitudine frequentasset, die ante predicta inde descendens more sibi solito, alias nescio quo ire parauit; cum subito ipsa domus, incertum unde exorto incendio, cum reliquiis et monasterio combusta est; licet aliqui ad honorem reliquiarum eum lumen ibi habuisse affirment, quod ipse ex toto negauit; uel rursum alii dicant, ab igne, quo candele ibi parabantur,  hoc euenisse; quod incredibile uidetur, quia ante triduum ignis ex toto ibi defecerat; re autem uera diuina uoluntate hoc decretum fuerat. Igne autem flammas in altum iaciente, ille miserrimus anxius de reliquiis, festinus accurrens, domum ascendit, pannum cum reliquiis iam incendio proximum apprehendit, quem secum trahere cupiens, omnino non potuit; nec ultra iniquis manibus tractanda cessit, sed potius ibidem comburenda remansit. Qui cum in trahendo frustra diu laborasset, desperans scrinium aperuit, ut saltem aliquod membrum inde acciperet, quod sue uoluntati incombustum seruare posset. At cum introspexisset, subito ignis, quasi fulgor de sacris ossibus iaculatum, ita faciem eius inflammauit, ut resupinus corruens pene exanimatus  esset. Sed nec tunc quidem os aperuit, ut alicui ex accurrentibus cum armis et aqua rem panderet; quod si fecisset, iam illese incendio reliquie erepte fuissent. Ita Deo disponente, Agricii ossa et puluis in loco permanserunt, que inique furanda de loco requietionis sublata fuerant. Que postea minutatim inter carbones diligentissime requisita, magna ex parte inuenta sunt, ut maiorem ipsius corporis partem nos non dubitemus habere. Puluis uero cum cineribus cautissime cribro purgatus, ibidem in unum locum seruandus repositus est, quibusdam suadentibus ut in honorem eiusdem sancti Agricii altare ibi statueretur, et dedicaretur ecclesia. Per omnia benedictus Deus, qui nos, licet indignos, noluit priuare patrono tali, cuius nos auxilio ubique  gaudemus perfrui! Postquam autem hec acta sunt, uidens auctor huius sceleris non posse celari quod Deus uoluit manifestari, cuncta que gesserat uel cogitauerat protulit in medium; monstrauit quoque locum ubi reliquias collocauerat. Quem fratres diligenter perscrutantes, sicut iam diximus, quantum potuerunt, semiusta ossa coadunauerunt, et honorifice in reliquum habenda conseruauerunt. Ille autem miser, dictante omnium sententia, cum licentia discessit, quia nempe sibi nec loco huic habitare ulterius commodum nobis uisum fuit . . . . .

7. . . . . . . . . Mihi hoc satis mirum uidetur, quod in tanto periculo ignis et incendii, in tanto concursu et multitudine utriusque sexus populi  nemo prorsus uite uel salutis sue debilitatem incurrit, nullus omnino nostrum rerum suarum aliquid perdidit.

Hec utcumque dicta sufficiant; nunc aliqua miraculorum beati Mathie dicamus, que ante inuentionem eius contigisse multi adhuc in corpore manentes religiosi predicant, a quibus nos hec contigit audisse. . . . . . . .


Hec miracula in editione desunt.



EX MIRACULIS.



1. E codice Erlangensi  .

 1. Interea  dum opinio beati Mathie multis signis cresceret, plurimi ex diuersis orbis partibus fama uirtutum eius exciti [4026 1Kb] ueniebant et curabantur ab infirmitatibus suis. Quadam igitur die cum religiosi uiri uota ferentes ad ipsum locum properarent, alius cuneus inde digressus illis occurrit. Cumque curiosius, ut assolet, de miraculis apostoli, an uere ita se haberent ut auditu perceperant, inquirerent, quidam maligne mentis, diabolo ut post patuit instigante: Quidnam, inquit, anilibus fabulis creditis? Nescitis clericos monachosque ad fingendum talia plurimum callere, questus gratia, suisque prestigiis marsupiis nostris et apothecis laqueos ponere? Nimirum ut epulis uacent illi, ieiunandum nobis erit; ut illi superhabundent, nos egebimus. Quod nobis bis  ydola proponunt, nunc Martini, nunc Nicolai reliquorumque, non saluti nostre consulentes sed substantie inhiantes faciunt. Quasi uero hec non sufficiant, nouum bis quodammodo de Mathia deunculum faciunt, ut patrium fundum penitus emungant. Redite itaque ad cor et uidete, quia deliramenta sunt hec anilia magis quam uera miracula. Hec et alia multa, que breuitatis causa obmisi, eo dicente, uxor eius ac filii aliique sanioris consilii uiri rogabant eum ne sancto apostolo detraheret, dicentes hec diuina opera esse, non humana figmenta. Sed cum infelix ille non solum tacere renueret, sed multo deteriora proferret, subito traditus hosti antiquo, cuius hec instinctu loquebatur, clamidem suam ac tunicam ad pedes usque scidit, et caballo suo insiliens per montes  et ualles ac deuia queque se cum clamore ualido proripuit. Quesitus igitur per biduum nec inuentus est; post diem autem tercium in palude quadam caballus quidem eius apparuit, uerum ille penitus inueniri non potuit. Cuius exemplo multi correcti et deuociores effecti sunt.

Eodem  tempore quidam paraliticus de Arduenna silua que maxima est tocius Gallie. . . . .

Est autem quarto Kal. Iulii solempnis consuetudo Gallorum, ut, in unum diocesi qualibet coadunata, cum reliquiis et letaniis ad urbem Treuericam properent, ut communi leticia beatorum apostolorum Petri et Pauli natalicia celebrent. Ab inuentione tamen sancti Mathie maxime hic mos inoleuit; unde et ipse sepius in cantu uulgari replicatur. Qua specie  dum quidam laudes sancti Mathie, quas uulgo leysos uocant, canerent, unus [4027 1Kb] eorum leuitate  iuuenili actus, cepit iocari temere et pro laude simillima laudi decantare, ut risum sui similibus excitaret. . . .

Sequenti anno cum quidam rusticus Mosellam [4028 1Kb] in uigilia sancti Iohannis baptiste nauiculam ingressus cum uxore et filio ad limina beati apostoli per flumen Mosellam uenire decreuisset, in ipso itinere a quodam tiranno captus, et cathenatus in carcerem mittitur, ceteris fuga elapsis. . . . .

In ciuitate Argentina prouincie Alsacie quidam clericus. . . .

Alius uir, cum esset pastor ouium, beato Symeoni, qui Treueri in porta Marcia, que et Nigra uocatur, requiescit, ouem de paupere ouili uouit. . . . .

 Duo uiri de uico Logostein  nominato Renum transituri nauiculam piscatoriam ingressi sunt. . . . .

. . . . . Iudeorum quoque auxilia ac uetularum carmina consuluit. . . . .

Item puerulus matrem secuturus preeuntem, de ponte Attile in aquas subiectas cecidit. . . . .

Iuxta fornicem Attile triumphalem  , qui duo millia passuum a Treuerensi ciuitate distat ad meridiem, quidam adolescens, dum media estate Mosellam transuadere uellet. . . . .

Miles quidam Treuerensi territorio genitus non infimi generis sed pauperis erat substantie. Quapropter pudore actus natale solum reliquid, peregrinaturus ubicumque se obtulisset oportunitas. Deuenit  ergo Coloniam Agrippinam, ubi, cum et status et leges urbis placerent, subsistere delegit. Adsciuit itaque sibi potentissimos quosque in dominos, ut, cum illis fidelitatem ac seruicium fecisset, eorum auxilio et consilio tucior degeret. Cumque multo tempore prospere ageret nullaque agitaretur molestia, causa quadam obueniente unus dominorum eius dissimulato odio domui sue illum asciuit correptumque in uincula coniecit. Nouem denique dies in quadam arce iacuit. . . . .

Purgensis quidam eiusdem ciuitatis. . . . .

Puer quidam uidue filius morbo tactus ad extrema perductus est. Cumque dies 15 egrotasset, extinctus est. Compositus igitur feretro, media locatur domo, ubi more Gallorum uigiliis ac ludis solempniter  frequentatur. Ludebant alii, sed mater flebat uberrime. . . . .

 Quinquagenarius homo quidam Pulcri-montis  accola, quod est Arduenne silue. . . . . . . . quidam ingenuus uir eiusdem castelli municeps. . . . .

Suburbano rure quod Treueri adiacet uersus aquilonem circa portam Marciam. . . . .

Apud Fuldam, que est Francie Teutonice, mulier quedam pontem fluminis transitura. . . . .

Erat quidam maligne mentis, sicut diuiciis sic habundans etiam uiciis; qui cedibus et rapinis in uicinos suos grassatus, uiolenter omnia depopulabatur. Quidam autem illorum quos iniuste afflixerat, domum illius igni succendit et aufugit. At ille sicut erat mentis peruerse, in quendam pauperem crimen iniecit et pro tribunali iudici illum detulit. Quod cum per aduocatum suum pauper se fecisse negaret, ad hoc tandem causa deuenit, ut duello determinaretur.  Hoc tyrannus, sicut erat sanguinis auidissimus, feto suscepit animo; pauper autem se suaque dominio illius submittere uolebat ut quiesceret. Sed ille rennuit. Die igitur dicta uenerunt ambo locumque duelli intrantes congressi sunt, pari certamine uiribus impares. Attriuit [4029 1Kb] enim tyrannus pauperem pene usque ad dedicionem, donec compulsus a suis nomen sancti Mathie inuocaret pauper, diuitem uno ictu deiceret, et occideret. Et saluatus est sanguis innoxius meritis beati Mathie.

. . . . . . . . . . . . . . . . . . . . . . . . . . . .

Iuxta pontem Moselle quidam puerulus nauicula excidens submersus est. Quod uidens quidam iuuenis uestibus abiectis aque insiluit, et inuentum extrahere uolens, maligno spiritu retrahente, quem Neptunum uocant, semel et secundo perdidit. . . . .



2. Ex codice Treuerensi.


 1. Anno uerbi incarnati 1226, primo anno domini Gregorii pape noni, regnante glorioso imperatore Friderico, fauente Deo, qui omnia que uult facit in celo et in terra, in mari et in omnibus abyssis, qui producit nubes ab extremis terre , predicatores uidelicet sancte Crucis, qui ubique terrarum discurrentes et crucis gloriam predicantes ex omnibus gentibus et populis et tribubus et linguis signauerunt seruos Dei et milites Christi in frontibus eorum. Sensus enim et cogitacio humani cordis, que ad malum prona est omni tempore, ab adolescentia sua promptissima reddita est in gloriam Christi et ad reuerentiam sancte Crucis, dum in remissionem omnium peccatorum populorum multitudines signarentur et in milicia celi boni milites  Christi conscriberentur. Unde et gloriosus inperator Fridericus signum salutis suscipiens, nonnisi in cruce domini nostri Ihesu Christi gloriari uoluit; pro cuius fide et deuocione uniuersi cruce signati gauisi sunt gaudio magno ualde. Cor prauum hominis et inscrutabile de abysso dedit uocem suam, et altitudo terrene dignitatis manus suas ad celum leuauit. Ex istorum igitur numero predicatorum predicator unus Cunradus nomine nacione Hallensis---que ciuitas inperatoris est in Sueuia---uenit ad abbatem Cystercii ordinis in Walrebach  ---que abbacia sita est in episcopatu Radesbonensi in confinio regni Bemie;---qui uices suas et auctenticum domini pape predicto magistro Cunrado in predicanda cruce commisit et litteris suis et sygillo confirmauit.  ueniente autem iam dicto Cunrado in ciuitatem que Cubitus  dicitur Pragensis episcopatus spectantem ad cameram regis Bemie [4030 1Kb] et crucem predicante, tot milia militum et multitudines populorum signum crucis acceperunt, ut idem rex Bemie, cum proponeret bellum inire cum duce  Austrie, nec posset ei resistere, quia magna pars militum suorum a predicto Cuonrado signata erat, nec uires suas bellis inanibus regis expendere uellet; furore nimio commotus et spiritu maligno exagitatus, totam iram suam in ipsum Cuonradum effundere uoluit, utpote qui causa fuerit tante discessionis sui exercitus, et inminuta milicia regis minuisset honorem. Igitur accensis animis, notarium suum asciuit munera ingencia promisit, et eum in necem Cuonradi armauit. Quia ergo pecunie obediunt omnia et munera excecant eciam oculos sapientum , excecatus promissis, obtulit se in decollacionem innocentis. Multitudine ergo instar corone circumstante, stabat ille regis notarius euaginato gladio, et predicator crucis  propter uerbum crucis in modum crucis totus iacebat porrectus in terra. O spectaculum nefarium! o iniquitas que egreditur a facie terre! Fons turbatus pede, iustus cadens ante faciem peccatoris. Stat inpius, iacet iustus; et ut caput iusti amputet, ferus gladiator adest. Prostratus itaque et morti proximus, orat et precatur, ut tantillum ei daretur spacium, quo confessionem facere et corpus Domini sumere posset. Dum ille preces funderet, et timore regis---sermo enim regis urgebat---nemo illi subuenire presumeret: ecce filia ipsius regis, irrupta undique circumstancium multitudine, nudato capite aduenit, dolens et flens super inpietate patris. Prostratum leuauit, et in capellam, que proxima erat, secum adduxit, et confessores ei pie prouidit. Respirans  aliquantulum Cuonradus, ante confessionem rogauit sacerdotes quatenus nomina duodecim apostolorum scriberent, et singulis cereis singula nomina adponerent, ut cuius nomen uolente Deo assumeret, ipsum patronum et aduocatum in tam horrende mortis discrimine et in futuro examine propicium haberet. Facta  confessione surrexit, accessit, tulit et legit, et nomen Mathie apostoli gloriosi scriptum inuenit. Stans autem attonitus, et utraque manu tenens breuiculam, in qua [4031 1Kb] nomen sanctum sancti apostoli scriptum erat, toto corde et animo se totum deuouens apostolo, rogat et deposcit sibi auxiliari et adiutorem celerem in tanta tribulacione fieri. Adest subito benignissimi benignitas apostoli, et facta est repente mutacio dextere Excelsi. Ira enim regis, que fuerat nuncius mortis, apostolo sancto interueniente et protegente conuersa est in clemenciam, furor in misericordiam, tempestas magna in tranquillitatem maximam. Confestim ergo immutatum est cor regis, et eum sui penituit sceleris. Festinus itaque et cum ingenti tumultu militum se circumstipancium  accurrit, ut idem Cuonradus terrore nimio tumultuantis turbe turbatus iterum se ad mortem pertrahi metueret. ueniens autem rex, ad pedes magistri Cuonradi cecidit, et toto corpore in modum crucis in terram prostratus, indulgenciam sibi dari humillime et deuotissime expeciit. Cuonradus uero admirans gratiam Dei et auxilium celeberrimum beati Mathie apostoli, factus est quasi in exthasi in eo quod contigerat sibi. Regem prostratum de terra leuat, et indulgens sibi uitam, reatum criminis letus relaxat. uenit et ille gladiator, notarius scilicet regis, pallens et tremens, et facti sui penitens, ueniam peciit et accepit. Cuonradus continuo a rege assumitur, presente rege et omni multitudine in alto statuitur, et ut uerbum Dei predicaret a rege iubetur.  Erant illo die nundine et forum rerum uenalium, quo e diuersis locis mercandi gratia conuenire solent populorum examina. Ipsa die Deo fauente et rege gaudente maxima principum et militum et diuerse etatis et sexus hominum signata est multitudo, et facta est leticia magna in populo . . . . . Iste idem Cuonradus predicator Treuerim uenit, et in ecclesia sancti Eucarii fuit, et in cimiterio eiusdem ecclesie predicauit coram tumba beati apostoli; Deo et beato apostolo liberatori suo inmensas gratias reddidit, et hec omnia que in eo facta sunt enarrans, ad gloriam Dei et beati apostoli ea litteris mandari rogauit. Acta sunt hec in ciuitate que Cubitus appellatur sita in episcopatu Pragensi ad honorem  gloriosi apostoli et gloriam domini nostri Ihesu Christi.

2. In episcopatu Spirensi est ciuitas quedam domini regis, que uocatur Gruoninge  , spectans ad inperium; in qua ciuitatis habitatores [4032 1Kb] in fraternitate beati Mathie apostoli ex antiquo fratres conscripti et associati sunt . . . . . Uniuersi ergo elegerunt magistrum fraternitatis scultetum ipsius ciuitatis, Godefridum nomine, uirum strennuum et industrium, qui quidem ad opera et negocia regis  aptus et strennuus erat et ad collectas faciendas et oblaciones colligendas diligens et sollicitus, sed ad dirigendas et transmittendas oblaciones beato apostolo negligens et remissus . . . . .

3. Comes palatinus Henricus nomine a duobus suis clericis spiritu maligno repletis circumuentus, ad hoc inductus est ut uillam quandam uilmar dictam super Logenam fluuium sitam, quam pie memorie Henricus imperator cum omnibus appendiciis suis pro remedio anime sue beato Mathie apostolo et sancto Eucario sollempniter donauerat  , in proprietatem sui iuris conaretur adtrahere. Idem enim duo clerici, ut fauorem ipsius comitis magis magisque sibi conciliarent, promittebant ei priuilegia et sigilla tali arte facturos, quibus intuentium  oculi deluderentur et quasi ante multorum annorum curricula facta uetusta et antiquissima uiderentur. His dolis et uersuciis clericorum animus comitis abstractus et illectus, quia uir nobilis et potens erat nec ei ecclesia resistere poterat, predictam uillam suam esse dicebat. Fama hec ad aures ecclesie peruenit et tamquam sonitu magni tonitrui omnes illius ecclesie fratres nimio terrore perculit. Abbas conuentum ingressus et uniuersos intuens animo ualde consternatos, consolatus est eos in Domino dicens: Quia prepositorum dominus potens est et comitem adtrectare et uobis propria restituere. Fidelis est, inquit, Deus, qui non patietur uos temptari supra id quod potestis, sed faciet cum temptatione prouentum ut possitis sustinere. Hec dicens  comitem adiit, et accidit ut apprehenderet eum in equo sedentem et cum magno comitatu iter agentem. Abbas comiti appropinquans, causam et necessitatem ecclesie apperuit, pro ecclesia preces supplicationesque obtulit, orans et obsecrans quatinus intuitu Dei et beati Mathie apostoli et sancti Eucarii, quorum reliquiis et miraculis eadem [4033 1Kb] ecclesia insignis haberetur, res ecclesie [4034 1Kb] usurpare non presumeret, quia iram Dei et sanctorum eius, qui illius loci sunt domini et protectores fidelissimi, effugere nullatenus posset. Comes itaque fastu temporalis glorie elatus, preces abbatis spreuit et abnuit, secundum illud: Simplicitas iusti quasi lampas contempta ante fatiem peccatoris parata est tempus  statutum . Et abbas quidem pro ecclesia legatione fungebatur et contempnebatur; oratio autem [4035 1Kb] fiebat pro eo sine intermissione ab ecclesia ad Deum. Et Deus, qui superbis resistit, humilibus autem dat gratiam, de excelso sancto suo respexit in orationem humilium, et non spreuit preces [4036 1Kb] eorum. Nam cum ad primas preces comes abbatem sperneret, manum Dei super se paululum adgrauatam comes sensit; equus [4037 1Kb] enim eius totus contremuit et casum minatus aliquantulum timoris  comiti incussit; sed ipsam lenem castigationem, quia a Deo fieret, nemo eorum qui aderant aduertere potuit. Comite itaque progrediente, iterum abbas comiti adiungitur, et preces precibus addens, ut ante contempnitur. Et equus [4037 1Kb] comitis secunda uice maiori terrore concussus ad genua corruit et sessorem suum graui timore conterruit. Tunc amici comitis. . . . . . . tes [4038 1Kb] et timentes ne forte hec uisitatio Dei et sanctorum eius esset indignatio, ceperunt unanimiter comitem exorare, ut ab iniusticia sua dignaretur desistere, quia ire Dei et sanctorum eius non posset resistere. Comes ergo corde obdurato preces omnium et consilia spreuit, et idcirco acrius castigari meruit, correctionem habens sue uesanie, quia tantummodo sola uexatio intellectum  dare solet auditui. Tertia uice cum idem abbas, quem sollicitudo maior stimulabat et sollicitabat, comitem interpellaret et multam patiens repulsam [4039 1Kb] nichil proficeret: ecce repente in conspectu omnium manifeste dignam pro meritis iram Dei et sanctorum eius comes expertus est, et sicut locusta uiolenter ex equo excussus, cum equo cecidit, et graui allisione corporis adtritus, premortuus et ex sensu factus quasi amens in terra porrectus iacuit. Tandem a terra leuatus et alias delatus, cum ad se redisset, intelligens plagas quas circa eum Deus et sancti eius ecce iam tercio fecerant, timens ne peiora prioribus pateretur, amicorum quoque et nobilium blanda ammonitione ammonitus, protestatus est publice coram abbate et aliis quam plurimis  [4040 1Kb] , iniuste res ecclesie usurpare sibi uoluisse et nichil iuris in rebus ecclesie se habere confessus, ad iniquitatem prosequendam periculose inductum fuisse. Hec mutacio dextere Excelsi, qui dominatur potestati [4041 1Kb] maris, motum autem fluctuum eius  pro uoluntate sua et qualitate hominum  aut mitigat aut exasperat. Itaque comes castigatus et humiliatus, uersa uice abbatem petit et obsecrat ut errori suo clementer indulgeat, libertatem uille quam iniuste rapere adtemptauerat libere et absolute cum omnibus appendiciis [4042 1Kb] suis possideat, et cum fratribus ecclesie ut pro eo orent humiliter exorat. Grates quoque et gratias plurimas Deo et sanctis eius egit, quod sic pie castigari meruit, nec eum sanctorum pietas morti presenti tradiderit. Preterea duo illi nec nominandi clerici fabricatores mendatii, qui aduersus innocentem ecclesiam dolos tam nefandos continuauerant et comitem ad hanc iniquitatem adduxerant [4043 1Kb] , tesaurizantes iram, in die ire iram Dei et sanctorum horrende experti sunt, et ambo simul subitanea morte mortui  sunt . . . . . .

4. Dominus castri de Merenberch, Hardradus nomine, quodam tempore ab aduersariis suis impugnabatur, et aduersarii eius circumquaque discurrentes cuncta que sui iuris erant prout poterant rapinis et incendiis deuastabant. uenerunt ergo ad quandam uillam que Duorlar dicitur non longe a predicto castro positam, et ad eundem Hardradum dominum castri pertinentem, eadem facturi que in aliis locis faciebant. Erat autem in eadem uilla curtis quedam et horreum frumento plenum, collectum et aggregatum de quadam arabili terra, quam senior Hardradus, auus uidelicet istius iunioris Hardradi, beato Mathie apostolo in elemosinam pro remedio anime sue legauerat, quam in eadem uilla colonus quidam  Ludowicus nomine strennue excolebat et censum annuum de eadem elemosina ecclesie beati Mathie soluebat. Igitur hostes et aduersarii eandem uillam ingressi, ceperunt predas agere, ignem inicere et uillam exurere. . . . .





GESTA ALBERONIS ARCHIEPISCOPI.





[PRAEFATIO.]

Cum archiepiscoporum Treuerensium historia Gestorum continuatione usque ad Meginheri obitum descripta esset, Alberonis uiri illustris, fortis atque ingeniosi tempora secuta sunt, que ecclesiam penuria depressam noua gloria extulerunt, et Treuerensibus magnas in rebus publicis imperii Germanici gerendis partes contulerunt. Ideo mirum esse nequit, quod plures in eius laude canenda et scribenda uersati sunt, alter episcopo nisi fallor uiuo, alter sub Hillino Alberonis successore  . Primus carmine hexametro archiepiscopi uitam usque ad A. C. 1145 descripsit, mox strictius, mox uberius de rebus publicis et ecclesiasticis locutus, sed ubique eorum que narranda duxit bene gnarus, quippe qui in urbe Treuerensi uixisse et pleraque suis oculis auribusue percepisse uideatur. Etiam chartas quasdam adhibuit  totamque narrationem Gestis antiquis quasi breue supplementum addidit  .

Altius Baldericus rem aggressus est, cum aliquot post Alberonis mortem annis huius uitam narranaam susciperet. Ipse tunc magister erat scholarum, ab ipso Alberone a. 1147 in hoc munus euocatus. Natus enim in diecesi Leodiensi, uilla Florinensi, ad pape Eugenii curiam se applicuerat. Quem cum, papa in Galliam profecto, in urbe Parisiensi Â»causas dicentem et sepe apposite perorantemÂ«, ut ipse narrat, Albero audiuisset, secum Treuerim adduxit, et schole ecclesie S. Petri prefecit  . Inde ab hoc tempore archiepiscopo familiaris fuit eumque in itineribus nonnunquam comitatus est  , ita ut res ab illo postea gestas bene perspectas haberet, et tam ueritatis studio quam Alberonis amore ut eas posterorum memorie commendaret induci posset. uixit pluribus annis post sub Hillino archiepiscopo, et, uel ipsius uel aliorum chartis,  annis 1152, 1154, 1156 et 1157 nominatur; a. 1156 ecclesie S. Simeonis prepositus erat  . Postea uero nemo eius mentionem fecit  .

Insigne uero scientie et ingenii testimonium Wibaldus abbas Stabulensis Balderico dedit, cum hic scholam Treuerensem regere cepisset  ; neque Baldericus opere suscepto et finito bonam opinionem fefellisse iudicandus est. Sermonem magis floridum quam siccum iudicaueris, hinc inde petarum Horatii et Ouidii locis exornatum  , et ipse auctor se ueterum scriptorum laudes emulari apertis uerbis dicit  . Neque tamen fines rerum scriptori constitutos egressus esse uidetur, sed plerumque apte et simpliciter que gesta sunt enarrauit. Prefatione breui sed concinna lectoribus ueri amorem probauit, et quamuis archiepiscopi laudes non tacere sed uiri egregii res admiratione dignas celebrare uoluerit, neutiquam tamen partium studio se abripi passus est. Primis, nisi fallor, annis Friderici imperatoris pacificis et quietis de lite regni et ecclesie, qua Albero ualde implicatus fuerat, integre iudicauit, et regis Alberoni infensi epistolam narrationi inseruit  ; postea que minus comperta habuit aperte professus  , ubi uero monumenta fide digna recipere potuit  hec secutus est. Pluribus locis Balderici narratio cum Gestis illis metricis ita conuenit, ut alter altero usus esse uideatur  . Sed uterque semper etiam propria habet, et quum peta ille iam ante Balderici aduentum libro finem dederit, Baldericus uero multo sit uberior et copiosior  , hunc illius carmen uidisse quidem sed nonnisi paucis locis adhibuisse putarim. Post a. 1145 hic scriptos fontes nullos habuit, et hac potissimum libri parte propter rerum copiam et fidem magni est faciendus.

Utrumque librum pete et Balderici scriptor ille Treuerensis penes se habuit, qui in cod. S. Mathie, Treuer. n. 1341 supra C1 nominato, Gestis breuem continuationem usque ad a. 1152 adiecit, sed precipue Baldericum presso pede secutus est. Postea peta diu latuit, Baldericus uero a Browero aliisque lectus, ab Hontheimio   et Wyttenbachio   editus est.

Gesta metrica in cod. uindobonensi Hist. prof. N. 1069, supra B1., primus Pertzius inuenit, eoque flagitante u. cl. Chmel descripsit; cuius exemplar huic editioni parande fundamentum fuit.

Codex Treuerensis n. 1387 , olim fortasse S. Marie ad Martyres  membr., s. XII ex., qui octo quaternionibus et 3 foliis constat, et elegantius quam diligentius scriptus est, Balderici Gesta Alberonis continet. Quem a. 1840 in bibliotheca Treuerensi cum editis accurate contuli, et nunc erroribus correctis  quam fidelissime exprimendum curaui. Singulari quodam folio uoluminis initio archiepiscopi imago cernitur, hac inscriptione addita: Domnus Albero archiepiscopus Treuirorum. Ex hoc codice descriptus est alter chartaceus sec. XuI, nunc N. 1388  indicatus. quem in libro edendo prorsus seponendum duxi.

Kilie pridie Kalendas Maias a. 1847.


G. WAITZ.





GESTA METRICA AUCTORE ANONYMO.


Non ualeo lingua gestis depromere digna
Huius pontificis; sed pauca rogatus amicis
Digero sermone ceu uix queo iusticiore.
Musa faue, mendosa caue, cum plura reuoluas.
Pastor age, dic presul aue, cum pauca resoluas.
 Ortus erat celebri uir de regione Metensi;
Post et in ecclesia puer est nutritus in illa
Inque inuentute per regni climata late
Claruit. Et Rome iam tunc diffusus ubique
Error magnus erat, quia papam cesar habebat
Fraude dolo captum, sic iuramenta coactum,
Ut nunquam sese banniret, iniqua dedisse.
Sed fedus ruptum, cogentibus ecclesiarum
Principibus, grande belli succenderat ignem.
Paxque negata bonis fuit omnibus ecclesianis,
Ecclesie nati fuerant qui sic uocitati;
Cedibus ac predis intentis Heinriciadis,
Sic appellatis Heinrici nomine regis.
Hec iam de parte quadam perstrinximus ante  ;
Quare non esse liquet hec replicare necesse.
 Tunc de quo loquimur uelut insuperabile robur
Creuerat Albero, cepitque patescere clero;
Primum cesarianis, post magnatibus ipsis
Innotuit, crebro contraria multa gerendo.
Nec non pontificem propria de sede Metensem
Adelberonem, non equa sibi sapientem,
Officioque suo fecitque carere sepulchro.
Cui successorem sanctum primo Theogerum,
Hinc Stephanum fieri, spreto satis imperiali
Obtinuit iure. Qua causa rege furente,
Mandatum multis eius de funere mortis;
Quod multis gratum fuit, et satis insidiatum
Romam pergenti seu per regnum gradienti.
Euasit uero mortis uicinia crebro.
 Sepe per infestos ueluti paraliticus hostes,
Impositus carro, iuncto protractus asello,
Transiit inmunis, sibi preduce paupere quouis.
Nam commentato facies superoblita fuco
Hunc abscondebat; agapes quoque suscipiebat
Illorum qui se meditabantur iugulare.
Sic Romam, sic ibat eo quocumque uolebat.
Et contempnentes pape decreta Metenses
Taliter angebat, quod nullus eos sepelibat
Defunctos, donec se plebs uesana nouisset
Romane sedi numquam debere reniti.
   Hic igitur nactus Treuirorum pontificatus
Sedem  , iam dictum Stephanum nunc ante Metensem,
Hactenus aduersum tribus his metropolitanis
 Nostris, Brunoni, Godefrido uel Meginhero,
Forte resistentem, sibi nec parere uolentem,
Ut uoluit tandem parere cegit eundem.
Ceperat inde rei proprie sic consiliari,
Banno refrenans a predis compatriotas;
Et per episcopium tendens acies oculorum,
Undique corrasit sibi quod mens utile suasit.
   uers. 55.
 Et nec cenobiis propriis hac parte pepercit;
Et minus Eucarii dicto de nomine Christi,
Quod nimis attriuit nimium nimiumque grauauit.
Hinc ad cenobium Maximini repetendum
Intendens animum, magnarum pondera rerum
Aggreditur, et regis ad Italiam properantis
Lotarii comitatur iter, totumque per annum
Illius obsequium numquam defessus agebat  .
Tam pape quam regis ibi fit carus honori,
Cisalpinarum legatus et ecclesiarum
Efficitur, redituque suo corpus Megenheri
Quondam pontificis et decessoris abinde
Transtulit, inque domo sancti Petri tumulauit.
   Mox nimium dure subeunt discrimina cure.
 Quippe suum castrum quod nomine dicitur Ararum  ,
Dum fuerat peregre, peruasum fraude latronum;
Mors quoque Lotarii  regis diffusa per urbes.
His consternatus, tacitus paulisper agebat;
Sed confortatus animum uiresque trahebat,
Miliciamque suam populum ciues Treuirorum
Aggregat in castrum, circumdedit obsidione,
Post paucosque dies, sed non sine sanguine, cepit;
Et sibi uicinum Nanterum  nomine clarum.
Preterea missis hic circumquaque ministris,
Pontifices et primores collegit in unum 
Quo fluit in Renum Mosella decus fluuiorum,
Et quem predixi  Counradum nomine regem
Constituitque suis hunc rebus honorificauit
 Et sumptu; mox hunc ad Aquis castrum properantem,
Ut, ceu mos ueterum constat, benediceret illum,
Prosequitur; sed non quoquam procedere quiuit
Hac re uelle suum, quia presul Coloniensis
Hoc interrupit, proprii dicens fore iuris
Ungeret ut regem. Cuius si quis rationem
Considerare uelit, citius cognoscere quibit,
Quod rationis [4044 1Kb] inops numquam subsistere possit.
Claret enim cunctis, quoniam [4045 1Kb] primas Treberensis
Omnibus ecclesiis Gallorum Germanieque
Presideat iure, quo summa negotia queque
Disponat. Sicut legimus, cum mortuus esset
Lotharius, quondam rex falso, sed uerus adulter
 Existens, Treberis cum nullus episcopus esset,
Thietgaudus quoniam presul peregrinus obisset:
Qui tunc presul erat Aduentius ille Metensis
In uice primatis Karolum---quasi tercius illo
Nomine pollebat---statuit regemque sacrauit  .
Sed forsan dicent, quod eorum presul obisset
Tunc, etiam quod nos uerum fore non reprobamus.
   uers. 103.
 At sibi subiectis uicis eius iura licebat
Ocius implere, sibi lex si prisca fauisset,
Quam modo diuitiis calcant fastuque moderni,
Ut, quia pauperior est hec sedes Treberensis,
Propterea sit et inferior locupletibus illis.
Hec modo sufficiant. Albero tamen satagebat
Regis ad obsequium pre cunctis esse paratus
Rex quoque pre reliquis hunc semper honore colebat,
Eius consiliis crebro feliciter usus,
Precipue quando Saxones arma mouendo
uiribus inmensis hunc infestare parabant.
Quo sumptu magno ueniens et milite multo,
Obtinuit laudis palmamque sue probitatis.
Hoc mediante tamen per pacis condicionem
 Omissum bellum, populusque domum remeauit.
   Pro quibus ac aliis ab eodem tam bene gestis,
Et quia non iuste subtracta fuit Treberensi
Ecclesie, quondam de cuius proprietate
Et fundo uere legitur constructa fuisse,
Ut testamenta  referunt sub nomine regum
Qui Dagobertus Pipinus Karolusque fuerunt,
Hanc abbatiam Maximini nomine dictam
Rex sibi restituit, Petro per eumque beato  .
Sed monachi, pulso paucis abbate Gerhardo
Ante diebus, ei mox quendam substituerunt,
Ignotum prorsus persona, religione;
Hunc et distracto templi duxere metallo
uestibus atque sacris, Romanis hisque cemptis,
Hunc ab apostolico mercedibus obtinuerunt
 Abbatem fieri de more sibique sacrari.
Et confirmatum banno metropolitani
Exemptum iuri libertatemque tueri,
Acriter exposcunt  , exultantesque reducunt,
Huncque sue sedi superimposuere latenter.
His certaminibus pertransiit integer annus.
   Quo grandis facto creuit metropolitano
Cura, quod hec tanta sibi uis illata fuisset
Contemptusque grauis ab eis quos semper amauit
Romanis, quorum sese uirtute putauit
Omnes qui uellent se ledere uincere posse.
Sed quid ad hec ageret? Ne castrum rumperet illud,
Que sibi detulerant pape mandata uetabant;
Introitusque suisque sibi non iure negatus.
 Ipse tamen ciues ad talia bella furentes
Crebro minis precibusque suis ab eis reuocauit.
Motus preterea sua quod legatio spreta
Esset ab ecclesiis hic presulibusque quibusdam,
Omnibus impensis Romam festinus adiuit,
Expositisque uie causis, papaque fauente,
Obtinuit que tunc uoluit, uictorque rediuit.
   uers. 153.
 Atque sui uoti compos effectus, ut illud
Cenobium semper sibi successoribus atque
Esset subiectum, per apostolicumque sigillum
Hac re firmatam referens pro munere cartam  .
   Sed grauiora malis sunt orta prioribus exin.
Nam monachis factum fuerat presentibus istud.
His et apostolicus iussit metropolitani
Dictis parere, simul abbati per eosdem
Ecclesie donum demandans suscipiendum
Nutu pontificis sedisque manu Treberensis.
Sed cum decreto Romano presule spreto,
Rursum conspirant huic introitumque negabant;
Ob cuius meriti rem sunt anathematizati.
Sed querens ueniam de banno soluitur abbas.
At monachi magnum super hoc fecere tumultum,
 Et comitem castri Lucelenburhc antea dicti,
Qui defensoris nomen susceperat horum
Pontificique fidem iurauerat auxiliumque,
Cum septingentis corruptum pene talentis,
Fraude doloque fide prima uel federe rupto,
Efficiunt promtum quo bella moueret et arma
Qui ueluti nostis ut crudelissimus hostis,
Cedibus ac predis capturis pluribus actis,
Sacra profanauit, uillas ac templa cremauit.
Heu pudet armatas acies hostemque superbum
Ad portam Martis sanctique fores Symeonis
Clauigero celi contraria signa tulisse!
Non locus hic muro sed uili prelia uallo,
Hostilemque manum perpauci sustinuere.
Non tamen inmunis de clade superfuit hostis,
 Sed maiore sui dampno multatus adiuit.
uidimus ad pontem uesani presulis agmen
Igne furens, in tecta ruens, et fana profanans.
Aula Dei matris, quam quondam rex Dagobertus
Condidit, irrupta flammisque uoracibus usta,
Sanctorum thecas, quas reperit hic super [4046 1Kb] aras,
Districto gladio miles occidit auarus,
Par habuitque solum factorem reliquiasque.
uidimus impleri quod ab Ezechiele refertur,
Quod uiolaturus hoc emissarius esset
Archanum Domini . Sed non impune patratum
Hoc scelus. Ut uillas aliquantas ecclesiasque
Hostis combussit et plures urere iussit,
 Presul eum cum milicia post terga secutus
Occupat, et multis ex eius agmine captis,
Pluribus occisis, aliquantis debilitatis,
Accelerare fugam Domino miserante cegit  .
Iam fuerat quintus huius certaminis annus,
Expulsique loco sunt illi maximi iuste,
Suffectique sibi monachi sunt religiosi;
   uers. 203.
 Quis a pontifice preponitur abba Sigerus 
Qui prius electus ab apostolicoque sacratus,
Post anatematizatus estque reconciliatus.
Ista sub autumpno sunt prelia gesta bienni;
Quos hiemes ualidi uenti pluuieque fuere
Cum magno plebis dampno gemituque secuti;
Iamque putabatur pax parta quiesque futura.
   Sed secus hoc cessit, quia castrum forte remansit
Predicti comitis, quod abest tria milia nobis,
Nomine Butolicum [4047 1Kb]  quod presulis agmine dudum
Obsessum fuerat, sed ab obsidione solutum,
Cum presul comitis premeret tergum fugientis  .
Sed castellani dederant se uel sua paci;
 Inque fuga belli comes hanc laudare coactus.
Ut uero patuit paulo post fraude doloque
Rupit, eamque sui uiolarunt cedibus, igni.
Sic uulgus miserum patrio de limite pulsum,
Profugus atque uagus perit in diuersa rotatus;
Quique remanserunt operi nullo studuerunt;
Tantum cura fuit illis ut ab hoste laterent.
Iam pecus abductum regio uastataque circum,
Agricole raptis annum fleuere iuuencis;
Cessit cultura terre per Belgica rura.
Hoste malum faciente, minus Deus est operatus;
Namque pecus, quod ab hoste metus uel terror abegit,
Nocte lupus laniando ferus uastator ademit.
Qui prope nos fluuius est Kylia  nomine dictus
 Teque Mosella petit, momenti tempore creuit,
Imbribus effusis tectis domibusque solutis,
Omne genus pecoris uel alitis intro repertum
Cumque uiris pueros mulieres atque puellas
Pertulit, absorptos fame maioris in amnem.
Interea Treueri curarum pondere pressi,
Talibus insueti bellis intendere nisi,
Aggrediuntur opus sine muro. Namque patebat
Urbs, nisi pontificis quam quondam cura Brunonis
Fecit ad australem longo munimine plagam.
uallo circumdant uel muro menia firmant,
Custodes uigilesque locant uel lapsa restaurant;
Arma parant, sociosque uocant, hostemque fatigant.
Qui nimis elatus spoliis rebusque secundis
 Iam sibi cessuram gentem sperauerat omnem.
Sed facies rerum conuersa uices dedit illis;
Cum Treueri crebris excursibus hoc repetentes,
Nobilibus horum captis gladioque peremptis,
Acceptas clades his cladibus equiparabant.
   Mox ubi temperie prodibant gramen et herbe,
Presul, corraso quod in ecclesiis fuit auro
   uers. 251.
 Preterea quicquid tunc reperit in cruce magna
Quam quondam felix Ekebertus contulit illic  ,
Rursum Butolicum toto conamine castrum
Aggreditur; sed difficile cepit licet illud,
Quod non fida sibi sociorum pectora sensit,
Qui castellanos, iam quos angustia panis
Dedere cogebat, clam pane dato retinebant;
Et cui tormenti quod uulgo manga uocatur
Credita cura fuit, iaciendi cessit ab arte,
Quod seductus erat mercedibus accipiendis.
Tandem cum cura, cum sollicitudine summa,
Post mortes hominum multas fusosque cruores,
Undique conclusi, uetiti dandis alimentis,
Iam desperati meditantur deditionem,
Egressumque petunt cum rebus sospite uita.
 Annuit his presul et conductum dedit illis.
   Tum uero quidam de principibus Treuirorum,
Qui modice fidei multum prius impediebant
Pontificem, sed clam castellanosque iuuabant,
Orant ut saluum donetur hoc sibi castrum.
Cumque notum Treuiris foret hoc sermonibus istis,
Infremuere nimis, et uociferatio grandis
In castris oritur passim magnusque tumultus,
Armaque diripiunt. Hoc si castrum, modo dicunt,
Permaneat saluum, cur nos obsedimus illud?
Cur tocies domibus nostris natisque relictis
Nocte dieque uias transiuimus atque timores?
Esuriemque, sitim, pluuias solisque calores,
uulnera, liuores, et mille pericula, mortes,
 Impensas, studium, curas estusque laborum
Incassum tulimus, nichil hac si parte lucramur.
Hoc manet effugium cuiuis de gente latronum.
Exulat hic tutus qui grassator populorum.
Hoc urbi nostre fuit, hoc patribus inimicum,
Hoc uetuitque uiam tam nobis quam peregrinis.
Hic fusus sanguis noster, nostrique propinqui
Et socii pariter hic mortibus occubuerunt.
Sed magis ite uiri, iam soluite uincula colli,
Dum uacat, a ceruice iugum deponite durum!
Quod quantum premat ignotum, quia uenit in usum;
Sed mox depositum concedet grande leuamen.
Nec quid quisque comes dicat uel quid uelit aut dux
Cernite; sed uestre faciem cognoscite turbe.
Sunt multo plures qui nos et nostra sequentur
 Signa, uel aduersos qui fortiter ense repellent.
Est rerum dominus presul, qui nostra iuuabit
uota suo nutu, si lingua forte tacebit.
Sic exhortati scandunt fastigia montis
Agmine condenso, uictisque uiam tribuentes,
Portarum cunctos aditus et muros occupauere.
Nec mora, subiecto clam lato menibus igne,
   uers. 302.
 Exultat presul, gemit hostis, fumigat omnis
Mons, unaque die capit hec contentio finem.
   Octobri mense medio fere pretereunte  ,
Autumni causa diffusis ciuibus extra,
Hi castellani pulsi munimine tali,
Cum duce prelato spargunt ignes iterato,
Nec piget infestis ad pontem currere signis.
Protinus intenta bellis urbana iuuenta;
Sed non consulte sine consilio sapiente
Obuia ferratis fit nuda pedesque tyrannis.
Precipiti cursu uesani presidis agmen
In raros agitur cuneos sternitque fugatque.
Hic equites pauci fuerant primoque fugati,
Et pedites miseri mortes et uulnera passi
Sunt, reliqui portis fugere pericula clausis.
 Mane sequens totum ualdeque fuit nebulosum;
Custos non aderat pontis, porteque patebant.
   uers. 319.
 Hostis tum letus de prosperitate priori,
Aduolat, et portis urbem cepisset apertis,
Ni de canonicis quidam foret obuius illi;
Qui clamore suo paucis sibi consociatis,
Hunc celeri cursu foribus clausis repulisset.
Sed spargens ignes, cunctas ibi subruit edes;
Hincque secutus eos quos diximus antea ciues,
Hos confiscauit uillamque solotenus ussit.
Presul enim regem conduxit in hanc regionem  ,
Et turres et castra petit, comitemque coartat,
Et sibi commissa priuauit eum comitiua;
Quam de principibus regnique fidelibus uni
Subdidit, haut [4048 1Kb] quia nec diu multo post obit ille,
Et redeunt rursum beneficia grata priori.
 Sed tamen hec presul concessit corde benigno,
Letus in hoc bellum iam finiuisse cruentum.
   uers. 385.


 EXPLICIT [4049 1Kb] .





GESTA ALBERONIS ARCHIEPISCOPI AUCTORE BALDERICO.

 Alberonis Treuirorum archiepiscopi facta et dicta memorabilia narraturus, rem aggredior apud posteros minus fidei habituram quam miraculi. In qua re, scias, lector, nec laudi nec uituperationi me studere, sed ueritati.

1. Ammiramur quosdam magna fecisse, sed multorum fauore et auxilio atque cooperatione; quemadmodum principes gentium, qui existentes paternorum regnorum heredes et successores, subditarum gentium armis suum dilatauerunt imperium, ut Alexander, Iulius, Augustus, Karolus et plerique alii, qui materiam magnam suis factis prebuerunt antiquis hystoriarum scriptoribus. Hic autem singulariter in hoc exstat ammirandus, quod solus homo atque priuatus, immo etiam adhuc pauper,  maximas res perfecit. Cum enim adhuc in prima iuuentute nulla fulgeret dignitate ecclesiastica uel seculari, pro libertate ecclesie, solus inter omnes Metenses, imperialis maiestatis culmini se opposuit. Ea tempestate, qua regnum et sacerdotium grauissimo dissidebant scismate---quod in diebus Gregorii pape septimi, qui priori nomine Hildebrandus dicebatur, atque Heinrici tercii imperatoris ceptum, per tempora Urbani Paschalis apostolicorum usque ad tempora Calixti pape perdurauit---iste homo nouus cepit miles mirabilibus ingenii  atque consilii sui armis esse ecclesie sancte defensor. Ut autem plenius atque planius intelligas que et qualia et qualiter et ad quid homo iste perfecerit in defensione ecclesie contra imperatoris iniuriam, predicendum michi uidetur, que et qualis fuerit causa huius scismatis. A tempore Karoli imperatoris usque ad tempora Heinrici imperatoris tercii reges ob sua merita, quia suis beneficiis ampliabant et defensabant ecclesias, ex concessione Romanorum pontificum inuestituras episcopatuum dabant et ecclesiarum prouidentiam gerebant; Heinricus autem tercius, cuius, ut speramus, propter pleraque bona opera ualde magna, tecta sunt peccata, nimis fuit infamatus de uenditione episcopatuum. Unde predictus papa septimus Gregorius inuestituras  episcopatuum eidem regi conabatur auferre  . Quod cum perficere non posset, cegit tamen eum firmiter promittere quod eos omnes expelleret a suis sedibus episcopos quos precio sciret intrasse, et de cetero precio nulli episcopatum dare. Quam rem cum predictus imperator aggrederetur, tantum incurrit fere omnium odium episcoporum, quod contra ipsum regem Gregorio pape adheserunt et eum cum domino papa excommunicauerunt. Multi autem ex cardinalibus regi adheserunt, et de clero Romanorum atque de populo. Quorum contra papam  Hildebrandum plurima exstant scripta mordacia  . Hic autem Henricus filius erat Conradi imperatoris. Cuius filius Henricus, qui dicebatur senior, paterne heres discordie cum Romanis pontificibus, imitando patrem grauabat in tantum quosdam episcopos, quod eorum machinatione et Romani pontificis auctoritate a filio suo Henrico regno pulsus est, LIIIIo regni sui anno, et paulo post Leodii defunctus est. Cui cum in regnum successisset Henricus filius eius iunior, iam post Gregorium, Urbano papa defuncto, sedebat apostolice memorie Pascalis papa, qui quod dominus Gregorius uIIus ceperat zelo Dei succensus perficere uolebat. Cum enim Henricus iunior ad consecrationem imperialem Romam uenisset, unctionem ei papa denegabat,  nisi cederet a iure quod in uestituris episcopatuum uidebatur habere. Que res quem euentum habuerit, ex epistola a rege Heinrico Roma redeunte per uniuersum regnum transmissa  perpendi potest.

2. Heinricus  Dei gratia Romanorum imperator augustus, omnibus Christi et ecclesie fidelibus. Notum esse uolumus dilectioni et discrecioni uestre, ea que inter nos et dominum illum Paschalem erant, quomodo incepta, tractata ac peracta sint; scilicet de conuentione inter me et ipsum, de traditione Romanorum in me et meos, ut audita intelligat, intellecta examinet, examinata diiudicet. Igitur cum in eo totus essem ut me ad ecclesie utilitatem et ipsius uotum, si iustum esset, componerem [4050 1Kb] , cepit dilatationem et exaltationem regni supra omnes antecessores  meos studiose promittere, subdole tamen quomodo regnum et ecclesiam a statu suo scinderet tractare. Quod facere sic aggressus est. Regno nostro [4051 1Kb] , iam a Karolo 300 et eo amplius annis et sub sexaginta tribus apostolicis inuestituras episcopatuum et abbatiarum eorundem auctoritate et priuilegiorum confirmatione tenenti, absque audientia auferre uolebat; et cum per nuncios nostros quereretur, quid de nobis fieret omnibus his ablatis, in quo regnum nostrum constaret, quoniam fere omnia antecessores nostri ecclesiis concesserunt et tradiderunt, subiunxit: Â»Fratres ecclesie decimis et oblationibus suis contenti sint; rex uero omnia predia et regalia, que a Karolo et Lodoyco, Ottone et Heinrico ecclesiis collata sunt, sibi et successoribus suis recipiat et detineat.Â« Ad  hec cum nostri responderent: nos quidem nolle uiolentiam ecclesiis inferre, ne ista subtrahendo tot sacrilegia incurrerem [4052 1Kb] , et sui sacramento pro ipso firmauerunt, dominica Esto mihi in Deum, se omnia hec cum iusticia et auctoritate sub anathemate confirmare  et corroborare; nostris itidem firmantibus, si hoc, uti premissum est, complesset---et quod tamen nullo modo posse fieri sciebant---, me quoque inuestituras ecclesiarum, uti querebat, refutaturum, sicut in carta conuentionis plenius poteritis uidere. De traditione uero in nos et in nostros sic res se habet. uix portas ciuitatis ingressi sumus, cum nostris infra menia secure uagantibus, quidam uulnerati, alii uero interfecti, omnes uero spoliati aut capti sunt. Ego tamen quasi pro leui causa non motus, bona et tranquilla mente usque ad ianuas beati Petri cum processione perueni. Ubi, ut ostenderem nullam Dei [4053 1Kb] disturbationem ex uelle nostro procedere, in cunctorum astantium oculis et auribus hoc decretum promulgaui: Â»Ego Heinricus [4054 1Kb] Dei gratia Romanorum imperator  augustus, confirmo Deo et sancto Petro, omnibus episcopis, abbatibus et omnibus ecclesiis, omnia que antecessores mei reges et imperatores eis concesserunt uel tradiderunt; et que illi pro spe eterne retributionis obtulerunt Deo, ego peccator pro timore terribilis iudicii ullo modo subtrahere recuso.Â« Hoc decreto [4055 1Kb] et subscripto, petii ab eo, ut sicut in carta conuentionis eius scriptum est mihi adimpleret. Hec carta [4056 1Kb] conuentionis eius ad me [4057 1Kb] : Â»Domnus papa precipiet episcopis presentibus in die coronationis regis, ut dimittant regalia regi, et regno que ad regnum pertinebant tempore Karoli, Lodoyci, Ottonis et Heinrici, et aliorum predecessorum eius, et scripto firmabit sub anathemate, ne eorum presentium uel absentium quisquam uel successores eorum intromittant  se uel inuadant eadem regalia, id est ciuitates, ducatus, marchias, comitatus, monetas, theloneum, marchatum [4058 1Kb] , aduocatias, omnia iura centurionum, id  est uillicorum, curtes et uillas que regni erant, cum omnibus pertinentiis suis, miliciam et castra; nec ipse regem et regnum super his ulterius inquietabit, et priuilegio sub anathemate confirmabit ne posteri sui amplius inquietare presumant Regem benigne et honorifice suscipiet, et more predecessorum eius catholicorum scienter non subtracto, coronabit; et ad tenendum [4059 1Kb] cum his omnibus officii sui auxilio iuuabit. Si domnus papa hec regi non adimpleuerit, ego Petrus Leonis iuro, quod cum tota potentia mea tenebo me ad dominum regem. Obsides autem, nisi effugerint, reddemus altera die  post coronationem regis. Si per papam remanserit ut non coronetur, similiter reddemus. Die dominico cum rex ad processionem uenerit, obsides dabo Gracianum filium meum, et filium Wizonis filii mei, uel filium sororis mee, si eum habere potuero.Â« Hec  sunt sacramenta: Â»Ego Petrus Leonis iuro uobis, quia domnus papa proximo die dominico adimplebit regi, quod in carta conuentionis scriptum est.Â« Hec sunt sacramenta ex nostra parte: Â»Ego comes Herimannus. Ego comes Godefridus. Ego comes Fridericus. Ego Folmarus. Ego Adalbertus cancellarius iuro uobis, quia domnus rex proxima quarta uel quinta feria ita principes iurare faciet et obsides dabit, sicut in carta conuentionis scriptum est.Â« Cum ergo supradicte postulationi insisterem, scilicet ut cum iusticia et auctoritate promissam michi conuentionem firmaret, uniuersis in faciem eius resistentibus et decreto suo planam heresim inclamantibus, scilicet episcopis, abbatibus, tam suis quam nostris, et omnibus ecclesie filiis, hoc, si salua pace ecclesie dici potest,  priuilegium proferre uoluit: Â»Paschalis episcopus, seruus seruorum Dei, dilecto filio Heinrico regi eiusque successoribus. Et diuine legis institutione sanctitum est et sacris canonibus interdictum, ne sacerdotes curis secularibus occupentur, neue ad comitatum, nisi dampnatis [4060 1Kb] eruendis aut pro aliis qui iniuriam patiuntur, accedant. Unde et apostolus Paulus: Â»Secularia, inquit, iudicia si habueritis, contemptibiles qui sunt in ecclesia illos constituite ad iudicandum.Â« In regni autem uestri partibus episcopi uel abbates adeo curis secularibus occupantur, ut comitatum assidue frequentare et miliciam exercere cogantur; que nimirum aut uix aut nullo modo sine rapinis, sacrilegiis, incendiis, aut homicidiis exhibentur. Ministri enim altaris ministri curie sunt facti,  quia ciuitates, ducatus, marchias, monetas, theloneum, curtes et cetera ad regni seruicium pertinentia a regibus acceperunt. Unde etiam mos ecclesie intolerabilis inoleuit, ut electi episcopi nullo modo consecrationem acciperent, nisi prius per manum regiam inuestirentur. Qua ex causa et symoniace heresis prauitas et ambitio nonnumquam tanta preualuit, ut nulla electione premissa episcopales cathedre inuaderentur, aliquando etiam uiuis episcopis inuestiti sunt. His et aliis plurimis malis, que per inuestituram plerumque contingerent, predecessores nostri, Gregorius uIIus et Urbanus IIus, felicis memorie pontifices, excitati, collectis frequenter conciliis episcopalibus, inuestituras illas manus laice dampnauerunt; et si qui clericorum  per eam obtinuissent ecclesias, deponendos, datores quoque earum comunione priuandos percensuerunt, iuxta illud apostolicorum kanonum capitulum, quod ita se habet: Â»Si quis episcopus, seculi potestatibus usus, ecclesiam per ipsos [4061 1Kb] optineat, deponatur et segregetur, omnesque qui illi communicant.Â« Quorum uestigia subsequentes, et nos eorum sententiam episcopali concilio confirmauimus. Tibi itaque, fili karissime, Heinrice rex, et nunc per officium nostrum Dei gratia Romanorum imperator, et regno regalia dimittenda  precipimus, que ad regnum pertinebant manifeste tempore Karoli, Lodoyci et ceterorum predecessorum tuorum. Interdicimus etiam et sub anathematis [4062 1Kb] districtione prohibemus, ne quis episcoporum uel abbatum, presentium uel futurorum, eadem regalia [4063 1Kb] inuadat, id est ciuitates, ducatus, marchias, comitatus, monetas, theloneum, mercatum, aduocatias, iura centurionum, et curtes que regni erant, cum pertinentiis suis, miliciam et castra, nec se deinceps, nisi per gratiam regis, de ipsius regalibus intromittat. Sed nec posteris nostris liceat, qui post nos in apostolica sede successerint [4064 1Kb] , aut te aut regnum super hoc inquietare negotio. Porro ecclesias cum oblationibus Dei, hereditariis possessionibus, que ad regnum manifeste non [4065 1Kb] pertinebant, liberas manere decernimus,  sicut in die coronationis tue omnipotenti Domino in conspectu totius ecclesie promisisti. Oportet episcopos curis secularibus expeditos curam suorum agere populorum, nec ecclesiis suis abesse diutius. Ipsi enim peruigilant iuxta apostolum Paulum, quasi racionem pro animabus eorum reddituri.Â«

3. Ut autem ex tenore epistole perpendere potes, o lector, res ista ad finem non est perducta, sed efficientibus his qui cum rege erant tanta ex hac re discreuit discordia, quod inter regis exercitum et Romanos acriter ad gradus Sancti Petri pugnatum est, et rex papam captiuum usque uiterbum adduxit et quosdam cardinales. Ubi rex, ut dicitur, cum in ecclesia respiceret picturas, uidens Iacob luctantem  cum angelo, domino pape eandem quoque demonstrauit picturam, dicens exemplo Iacob: Non dimittam te, nisi benedixeris mihi   , Tandemque a coacto domino papa non solum unctionem imperialem extorsit , immo etiam iuramenta, quod numquam in eum excommunicationis sententiam proferret. Quod cum ipse dominus papa, ut uir Dei timorem habens, firmiter obseruaret, prelati tamen ecclesiarum, uicem pii patris dolentes, a communione imperatoris abstinuerunt. Hinc imperator contra ecclesias, hinc ecclesie contra imperatorem.---Sed fortassis, o lector! uerbis me deridebis Horatii, dicendo:

   Amphora cepit
Institui; uergente rota, cur urceus exit?  
hoc significans, quod cum Alberonis promiserim gesta narrare, ad Romanorum pontificum atque regum facta me transtulerim. Sed ego tibi eiusdem uerbis Horatii facile respondeo:

Nec primum medio, medium nec discrepat imo. 
Tunc enim dominus Albero, Metensis clericus, solus inter omnes, immo contra omnes Metenses, domino pape astitit, uiuacique arte et consilio multa ad honorem  et utilitatem domini pape et ad libertatem uniuersalis ecclesie intrepidus peregit. Unde et regie indignationis seuerissimos motus contra se incitauit, quos mirandis artibus sepissime euasit  .

4. Cum enim rex nullam ecclesiis eligendi pontifices permitteret libertatem, in Metensi quoque ciuitate, expulso de sede uenerabili uiro Popone episcopo, quendam nobilem uirum Alberonem nomine sua uoluntate constituit episcopum; quem dominus Albero predictus, sepe Romam eundo, deponi fecit tandemque excommunicari, et in excommunicatione defunctum extra ecclesiam sepeliri  , apostolicisque apicibus ciuitatem interdici fecit a diuinis, ita quod etiam sepultura defunctis negabatur  . Litteras autem domini pape interdicti sententiam continentes  cum nemo Mettim timore crudelissime mortis auderet afferre, ipse clericali toga linea se induit, et peplo muliebri caput et uultum inuoluit, et cappa de griseio panno se super induit, atque in specie peregrine mulieris, tanquam thus ad altare ferens, litteras domini pape altari imposuit. Indeque reuertens, canonicos, quos in ipsa ecclesia beati Stephani uidit, ad se conuocauit, et quod litteras domini pape in altari acciperent et reuerenter legerent indixit. Illi autem, cum iam eum recognoscere inciperent, furere et constrepere, et sonitu campane populum ciuitatis in eum concitare accelerabant. Ipse uero, antequam ipsum possent comprehendere, in equum, quem ante fores ecclesie preparauerat, uelocissimum ascendit et cursu citissimo auffugit. Quem  cum homines ciuitatis illius, equites et pedites, usque ad uillam que dicitur Arkenzei insequerentur, ipse forti equo in quo sedebat transnatauit Mosellam fluuium, et usque Rozeium castrum, in patrimonio ipsius episcopi Poponis situm, ad dominum suum peruenit. Consimili arte insidias regis multotiens euasit.

5. Rex enim ipsi Romam eunti omnes uias obstruxerat, et de morte ipsius omnibus fidelibus suis preceperat. Aduersarium enim et inimicum regni eum publice pronunciauerat; ipse autem transfigurando se in diuersas formas, per medios hostes transibat incognitus  . Aliquando enim seruos suos suis uestibus induebat, et ipse seruili habitu illis ministrabat, equos procurabat, cenam preparabat,  calciamenta detrahebat, reliquias seruorum comedebat; aliquando inter mendicos ut mendicus ibat, aliquando cum mercatoribus, tanquam merces ferens; atque innumeris aliis modis se transformabat, non solummodo uestes mutando, immo etiam uultum, capillos, barbam fuco colorando. Dicitur quoque, quod ego tamen nescio, quod aliquando regi  et exercitui eius, formam simulans contracti et sedens in asino, occurrit, et ab regina quinque solidos in elemosinam accepit. Additur quoque, sed ego nescio, quod in eodem itinere longius regis comitatus processum, sub specie mendici regis sub mensa locatus, audierit plurima ipsum regem cum regina et cum aliis suis fidelibus ocioso animo loquentem de his que contra papam machinatus erat, atque inter cetera de insidiis contra ipsum dominum Alberonem dispositis recitantem, et quot [4066 1Kb] et que uie ipsi Romam tendenti essent intercluse. Quas regis insidias sic premunitus cum omnes euasisset, Romam perueniens, regine remandauit multas et magnas gratias pro accepto ab ipsa beneficio; ipsum enim se esse mandauit, cui quinque solidos sedenti  in asino dedisset. Cumque rex ipsum Romam peruenisse intellexisset, non solum per terras, sed per mare quoque insidias illi preparauit, ne quo modo rediens euadere posset. Quod nec ipsum dominum Alberonem latuit; unde ipse Roma reuertens cum Pisas uenisset, sciens quod rex Pisanis quoque de morte eius mandasset, portum nauium non audebat per se ipsum adire, ne forte ab his qui preparati erant insidiatores ibi expectaretur; sed seruus eius pro se atque pro socio tanquam adhuc uenturo nauem conduxit. Die autem qua nauis conducta a littore soluenda erat, seruus eius cum rebus suis nauem ascendit; ipse autem intrare nauem non audebat, eo quod plurima turba in portu ad spectaculum staret, inter quos etiam insidiatores suos esse timebat. Unde  alio loco in preparata nauicula piscatoris mare ascendit, et uix eo die nauem precedentem consecutus est. Quam cum ascendere uellet, lapsus est in mare, et aliquandiu natans in equore, fune de puppe [4067 1Kb] deiecto, tandem uix est attractus in nauem. Qui cum in sero, siccatis uestibus, cum nautis comederet, ceperunt pulcherrimas manus eius considerare et ex hoc perpendere quod homo plebeius non esset. Coacti autem idem fuerant naute a Pisanis fidem dare quod nullum ferentem litteras apostolici in nauem suam reciperent. Unde et dicebant Alberoni se uelle loculos eius respicere, ne forte litteras contra dominum imperatorem deferret; et referebant ei qualiter mandatum super hac re a Pisanis accepissent fidemque dedissent. Ipse  uero dominus Albero litteras absconderat in pixide eburnea serata, quam Tirio panno honeste inuoluerat, tanquam rem sacram; dicebatque esse sanctorum reliquias, quas de transmarinis partibus afferret; addebat quoque, illorum suffragio, cum in mari fluctuarat, se a periculo liberatum. Unde illi conterriti, reuerentiam sacre rei exhibentes, aperire  non audebant. Sic hec et multa alia exasit pericula.

6. In episcopatu Argentinensi quadam uice, dum regalium insidias sibi sciret in uia qua iturus erat preparatas, nec aliorsum iam declinare posset, clipeo et lancea et uestibus militaribus se adornans, forti sedens equo, per medium eorum ferebatur festinus, requirens subito ab eis, si Alberonem Metensem diabolum transeuntem ibi uidissent. Rex enim ad capiendum illum subito misisset ipsum, maledicebatque ei dicens: Tam malas horas det ei Deus, sicut ego habui tota nocte insequendo illum. Sic mille artibus insidias regis eludere solebat.

7. Metenses uero tempore huius discordie domum eius, quam in ciuitate eorum habebat, bis destruxerant, bonis suis distractis. Sed ipse quoque bis  compulit eos eandem reedificare et ablata restituere.

8. Tandem defuncto supradicto Popone episcopo , alium quoque absque uoluntate regis fecit Metenses habere episcopum  , quendam mire sanctitatis uirum. Qui cum consecratus esset in episcopum, non est in ciuitate receptus, sed infra paucos dies ad eterne ciuitatis habitaculum translatus est. Post quem eos fecit habere episcopum Stephanum nomine, fratrem Rainaldi comitis de Monzon. Hoc amore comitis Rainaldi putabatur fecisse. Nam ipsi duo unum par amicicie esse uidebantur. Unde etiam tempore predicte discordie castrum suum Monzon ei commodauerat, ut guerram Metensibus  inde inferret. Ex quo castro quodam tempore latenter intrans ciuitatem, in domum cuiusdam uidue declinauit. Maneque facto subito equum ascendens, per plateas sese ostentabat. Quo cognito, clamor per totam ciuitatem exorsus est, et quicumque equos habebant, ipsum persequuti sunt longe extra ciuitatem. Comes uero Rainaldus milites, sicut condixerant ipse et dominus Albero, in insidiis tenebat, et insultum in Metenses faciens, plurimos ex eis cepit. Contigit uero postea, comitem Rainaldum Metensibus confederari, acceptis muneribus, que excecant etiam corda sapientum, et defecit ab amicicia domini Alberonis. Quod ipse dominus Albero indigne ferens, minas graues in faciem eius contra eum perculit, manifeste predicens quod magnum dedecus  ex hac re ipsi esset prouenturum, iubensque subito coram comite equos insellari, ad regem properando peruenit Heinricum, in cuius gratiam plenarie nouiter redierat, et multa loquendo effecit,  quod ipse rex Monzon peruenit; et cum illud obsedisset, noctanter fugiens comes Baris euasit. Rex autem Monzon [4068 1Kb] relinquens, Barim multo milite circundat, et dum comitem ad dedicionem compulisset, captiuum eum adduxit  . Sed tandem multis precibus flexus dominus Albero, eum liberum et absolutum reduxit; et deinde amicicia eorum, que ad horam fuerat dissoluta, tam constanti firmitate consolidata, quod nullus casus sed neque mors eam dissoluere potuit.

9. Igitur dominus Albero iam in his diebus multum creuerat dignitatibus et reditibus; primicerius enim iam factus fuerat Metensis ecclesie et archidiaconus et prepositus Sancti Arnualis. Archidiaconatum quoque in ecclesia uirdunensi adeptus  fuerat, et in Tullensi ecclesia, de qua oriundus fuerat, archidiaconus et prepositus Sancti Gangulfi erat. Originem, inquam, habebat ex episcopatu Tullensi, nobilibus quidem parentibus  . In quo episcopatu etiam, antequam a Treuerensibus eligeretur, in patrimonio suo, quod Monasteriolum dicebatur  , abbatiam construxerat, in qua regulares kanonicos magne religionis et sanctitatis uiros collegit. uocaturque claustrum Bellus Campus  . Nostris enim temporibus nemo maiori intentione studuit religiosos uiros et litteratos circa se attrahere et eos diligere et suis beneficiis largiter honorare. Hospitalis quoque supra uires semper exstitit, et extraneos quosque dulciter et humane tractare solebat.

 10. His ita se habentibus, contigit eum eligi ad archiepiscopatum Partonopolensem  temporibus Lotharii regis et imperatoris secundi ; quem omnibus modis abnegans, suis effecit ingeniis, quod dominus Norbertus, uir famose religionis, ecclesiam eandem regendam suscepit  . Eiusdem quoque imperatoris temporibus cum Alberstadensem [4069 1Kb] uenisset ecclesiam, clerici eiusdem ciuitatis iam ad sedem uacantem ut episcopum eligerent conuenerant  , et cum, studiis diuersis existentibus, uoluntates eorum in nullam possent conuenire personam, audientes talem et tantum aduenisse uirum, omnes unanimiter conuenerunt in ipsum. Quod cum ipse percepisset, relicto prandio, quod iam  preparatum ipsi fuerat in domo cuiusdam uenerabilis persone, Conradi camerarii, quem rex Heinricus excecari fecerat tempore predicti scismatis, cum iam sui manus abluere cepissent ituri ad prandium,  ex inprouiso equum ascendit suosque se subito sequi precepit; et sic aufugit. Tandem, sedente domino papa Innocentio, regnante Lothario, Treuerenses clerici, contra uoluntatem omnium laicorum, eum elegerunt in archiepiscopum . Qualiter autem electio facta fuerit, ex tenore subscripte epistole, quam clerus domino Innocentio [4070 1Kb] pape transmisit, perpendere poteris. Est autem hec epistola:

Beatissimo catholice ecclesie pontifici, persone Treuerensis ecclesie deuotum obedientie et seruicii famulatum. Non te latet, pater reuerende, qualiter ecclesia Treuerensis iam per biennium proprio pastore uiduata est. Nosti etiam, quod dominum Brunonem, quem unanimiter elegeramus, habere non  potuimus; sed nos modo, labores et mala que interim sustinuimus supersedentes, nouas angustias et pericula tibi denunciamus, finemque illorum per tue paternitatis auxilium quam primum obtinere desideramus. Sane cum rex esset in ciuitate nostra , et cum eo dominus Albanensis, episcopi quoque Metensis et Tullensis, et prouincie nostre barones, facto conuentu ad eligendum pastorem, quinque nominauimus, ut facilius per concordiam unus illorum ab omnibus eligeretur. His nominatis, barones et omnes laici a nobis pro capiendo consilio in partem secedentes, moxque ad nos reuersi, nullum de quinque sibi prenominatis, sed omnes uno ore Gebehardum illum Wirzeburgensem  petierunt; et quamuis nos illum  iustam reprobationis rationem [4071 1Kb] ostenderemus, tamen clamando, tumultuando, usque adeo in ea peticione perseuerauerunt, quod plerique fratres nostri illis concordare ceperunt. Sic ea die infecto negocio dimissus est conuentus. Postea uero nos pauci, non nostris uiribus contra tantam multitudinem satis confisi, ab episcopis, Albanensi uidelicet et Mettensi, consilium quesiuimus, et tandem sic nos et causam nostram in manu et consilio eorum posuimus, ut de quacumque persona ipsi consulerent, dummodo illa tibi, pater, accepta foret, et dominus rex eam inuestire uellet, illam nos eligeremus. Quid plura? Loquuti sunt regi; deinde ad nos reuersi, ut dominum Alberonem Metensis [4072 1Kb] ecclesie primicerium eligeremus, consuluerunt; et hunc domino regi placere eiusque  fauorem nobiscum in hoc fore dixerunt. Hac igitur fiducia animati, dum ad faciendam electionem conueniremus, palatinus comes, qui est ecclesie nostre aduocatus, ceterique nobiles et populus, ubi intentionem nostram persenserunt, facta turba et tumultu, penitus nos disturbauerunt, et tunc omnes dominum Godefridum  [4073_4074 1Kb]  , ecclesie nostre prepositum, qui primus de quinque erat nominatus, sibi dari petierunt. Sed nos, quia, ut supra dictum est, obligati eramus, eorum peticioni satis facere rennuentes, electionem usque ad discessum regis et baronum distulimus. Nam in presentia eorum primicerium eligere nequaquam audebamus. Tunc rex discedens diem nobis Mogontie denominauit, ibiiudicio episcoporum se negocium nostrum uelle tractare affirmans. Interea nos pauci, uidelicet prepositus maioris domus, decanus, duo archidiaconi, prepositus Sancti Paulini, magister scolarum, custos, et alii 4 kanonici maioris domus, in choro nostro conuenimus, et dominum Alberonem sub [ea [4075 1Kb] ] quidem spe elegimus, uidelicet si tibi, domine pater, placeret, et si dominus [rex [4076 1Kb] ] eum, ut nobis episcopi Albanensis  et Metensis promiserant, dono sui iuris inuestire uellet. Sciebamus enim et adhuc uere scimus, iram et furorem laicorum nullo modo, nullo ingenio, nisi regia potestate et gratia, posse sedari. Quod autem ad electionem non plures fratres uocauimus, causa fuit timor quo timebamus ciues nostros, qui, si forte rescissent, in iugulos nostros irruissent; et de quorundum fratrum nostrorum assensu minus sperabamus, quoniam prius eos timore mortis, ut credimus, territos, laicis fauisse uideramus, et tamen adhuc tunc [4076 1Kb] plerique ad se delatam a nobis electionem benigna mente et uerbis receperunt. Postea uero, ubi Moguntiam die statuto uenimus  , et electionem factam domino regi representauimus, ille gratia laicorum immutatus, non sperata benignitate nos audiuit,  nec causam nostram manu tenuit, et tandem a domino Albanensi [4077 1Kb] promissionis supradicte commonitus, coram omnibus episcopis et principibus qui presentes erant, numquam se domino [4078 1Kb] Albanensi uel Metensi promisisse testatus est quod aliquam de eligenda illa persona bonam uoluntatem habuisset, nisi per assensum et concordiam omnium tam laicorum quam clericorum fieri potuisset. Sic confusi et frustrati ab eo recedentes, ubi domum uenimus, omnem fere clerum, preter nos qui electionem feceramus, a nobis discordantem inuenimus; et quotiens eos alloquimur et confortare temptamus, claustrorum destructionem, prebendarum suarum direptionem et ipsius uite periculum nobis pretendunt, et omnium istorum  malorum nullum se inuenire conclamant remedium. Maiestatis igitur tue prouoluti pedibus, per caritatem Ihesu Christi obsecramus, ut cito regis fauorem, quem dominus Albanensis et Metensis nobis promiserant, acquiras; alioquin uero restat ut uel primum electum nostrum dominum uidelicet Brunonem   nobis reddas, uel, salua tue paternitatis gratia, aliam nobis necessario incumbit eligere personam, in qua et cleri et populi uota concordent. Non equidem tam nos mouent mala que ipsi sustinemus uel sustinenda exspectamus, quam frequens fratrum nostrorum, clericorum, monachorum, sanctimonialium, orphanorum et uiduarum eiulatio et querimonia, qua se omnibus periculis culpa nostra expositos misere conqueruntur.

11. Ut autem ex tenore huius epistole perpendere potes, laici, tam liberi quam ministeriales [4079 1Kb] , electioni huius persone se opposuerunt; inter quos Lodoycus quidam burgrauius, id est prefectus urbis, homo de familia ecclesie, omnium clericorum, qui huic electioni contradicere nolebant, domos irrupit,  et omnia bona eorum rapuit; immo, quod crudelius est, excellentiores tocius ecclesie clericos et altioribus dignitatibus decoratos Metim ad requirendum electum properantes apud pontem Conchis  per insidias ceperunt, et equis et uestibus ablatis, horrendum dictu! nobiles personas etiam diris ictibus atque percussionibus perturbauerunt. Sed neque pigrum est nomina eorum memorie commendare, qui pro libertate ecclesie defendere conantibus [4080 1Kb] . Hii autem fuerunt uiri strenui et in tribulatione probati et in fide constantes: Godefridus maioris domus prepositus, Folmarus decanus  , Arnulfus archidiaconus,  (Theodericus et Bolso archidiaconi [4081 1Kb] , dominus quoque Hillinus, adhuc eo tempore subdiaconus [4082 1Kb] , qui proximo loco predicto  domino Alberoni in sedem archiepiscopalem successit, et dominus Bruno, tunc Confluentinus prepositus, postea uero Coloniensis archiepiscopus, frater comitis Adolfi de Monte, quem eius tribulationis tempore Treuerenses, antequam dominum Alberonem denominassent, in archiepiscopum omnes unanimiter elegerant. Sed ipse multo labore a domino Innocentio papa absolutionem impetrauit, quasdam latentes causas pretendens. Dicebatur autem quod ambitione dicioris, licet dignitate minoris, episcopatus, hunc noluerit oblatum honorem recipere. Quod etiam ipse postea satis fecit probabile. Paruo enim [4083 1Kb] interposito tempore, ipse in Francia ad studium existens, cum Colonienses quendam Godefridum  Xanctensem prepositum communi cleri et populi consensu elegissent, hac fama comperta, statim reuersus est, et eandem cassari cum fecisset electionem, eundem accepit episcopatum. 

12. His itaque hoc modo se habentibus, contigit aput Remensem ciuitatem colligi concilium, cui presidebat dominus Innocentius papa secundus ; ad quod concilium predictus dominus Albero atque clerici Treuerenses diuersis studiis conuenerunt: isti enim ut electum suum eis reluctantem coactione domini pape obtinerent nitebantur; ille uero absolui ab hoc onere et dignitates atque ecclesiastica beneficia, que propter inobedientiam suam amiserat, recuperare laborabat. Predictus enim dominus Innocentius [4084 1Kb] papa, cum post eius sepius iteratam iussionem hoc onus declinaret, eum ab omni officio et beneficio ecclesiastico suspendit. In hoc itaque concilio dominus papa rapi sublimem eum precepit, atque pluuiali indutum inter archiepiscopos collocari, ducensque uiennam, et adhuc pro absolutione laborantem in archiepiscopum consecrauit. Huius rei fama cum ad Treueros peruenisset,  Lodoycus predictus burgrauius coniurationem fecit, quod, si umquam dominus Albero ciuitatem Treuirorum intraret, morti eum traderent; et ipse Lodoycus iuramento tali addidit, quod ipse futurus esset primus qui in illum irrueret. Causa autem propter quam predictus Lodoycus in tantum se opponebat domino Alberoni, hoc erat: dominum Godefridum [4085 1Kb] archiepiscopum suis artibus in tantum sibi subegerat, quod dicebat se in beneficio tenere palatium atque omnes reditus episcopales in illud deferendos, et quod ipse pascere deberet episcopum cum suis capellanis, et cetera omnia ad episcopatum pertinentia de suo esse beneficio; ad episcopum autem dicebat pertinere missas et ordinationes clericorum et consecrationes ecclesiarum celebrare;  sui uero iuris dicebat esse, terram regere omniaque in episcopatu disponere et miliciam tenere. Unde per singulos dies ad prandium episcopi sextarium uini et duos sextarios ceruisie amministrabat; ipse uero cum multitudine hominum in mensa sua, quasi magnus princeps, cotidie epulabatur splendide, stipatus caterua militum ubique incedebat, et omnibus modis toti terre principabatur. Inde euenit quod tantum predictus episcopus odium omnium incurrit clericorum, eo quod ipse, spernens consilia et familiaritatem totius cleri, soli laico totum se dedisset, quod ad depositionem eius ceperunt laborare  . Ipse autem paupertate oppressus, coram aduersariis suis succubuit. Predictus  enim Lodoycus non tantum pecuniam, sed omnem quoque sapientiam et rationem eius exhauserat; in utroque enim deficiebat, ut fieri assolet, quotiens aliquis, qui publicis utilitatibus inuigilare debet, tanquam ignauus inerti desidia torpere uolens, omnem curam et sollicitudinem suam in alium proicit, nec de se nec de alio uolens esse sollicitus. Dicitur enim in prouerbio: Manticam clienti committas,  sed prudentiam consilii tui penes te ipsum reserua. Ob similem quoque causam Hildericus rex Francorum a regno depositus est, et ei cui ipse commiserat regendum datum est, Pipino scilicet maiori domus, domino papa Adriano approbante. Et quoniam Alberonem uirum acris ingenii et in omnibus prouidum et sibi non futurum obnoxium presciebat Lodoycus, et quia non ferre dominum sed dominari didicerat, ideo ipsi opponebat. Sed uisne huius rei audire finem? audi:

Nec iuga taurus amat; que tamen odit, habet. 
Hac enim coniuratione comperta, dominus Albero archiepiscopus, cum prius, tanquam episcopalis officii onus subterfugiens, sese a commissa sibi ciuitate  subtraheret, nunc haud aliter quam fluuius, qui obice clausus cum prius silenti tractu quietus incederet, obstaculi quasi indignans obpositionem, strepitu tumultuanti undisque spumantibus littora fatigat claustraque disrumpit, ut uir inexpugnabilis et inperterritus, collecto multo milite, Treuerim adiit. Cui clerici ad Albam portam  cum sollempni processione obuiantes, honorifice cum hymnis et laudibus studio magno eum susceperunt. Lodoycus uero et sui coniurati similiter ei occurrentes, cum uidissent eum tam magna manu militum stipatum, obstupescentes et mente confusi, pacem statim simulauerunt et inter omnes primus Lodoycus ad salutandum blanda et humili uoce ad dominum suum festinauit, et ad eius osculum accessit.

 13. Pretereundum non est quod cum dominus Albero archiepiscopus uenisset Aquisgrani ad curiam imperatoris , Lotharius rex noluit eum inuestire regalibus, eo quod ante recepisset consecrationem episcopalem, quam suam requisiuisset inuestituram; et omnino, ut credebatur, rex se ei opposuisset, nisi quod ipsum talem uirum esse sciebat, qui facile totum orbem sui imperii contra ipsum commoueret; unde et leuem satisfactionem ab ipso recepit. Cum enim ex comuni consilio principum iuramentum regi obtulisset, quod non ad diminutionem sui honoris hoc factum esset, sed a domino papa coactus ad consecrationem accessisset, dominus rex iuramentum [4086 1Kb] ei remisit, et regalia sceptro regni ei concessit. In eadem quoque  curia Lotharingie ducem Symonem, fratrem regis  , excommunicatum pronunciauit, et in die sancto pasche, dum legeretur euangelium, eum exire ecclesiam compulit  . 

14. Nec hoc silentio dandum, quod, cum acceptis regalibus Treuerim intraturus esset, inter omnes  reditus episcopales non potuit tantum reperiri unde prima die posset ei seruicium preparari. Omnia enim ad episcopatum pertinentia aut oppignerata erant, aut predictus Lodoycus et sui coniurati ea se in beneficio tenere dicebant. Eapropter dominus archiepiscopus aliquid contra paupertatem prouidens, a domino papa Innocentio impetrauerat, quod reditus ecclesiasticos, quos ante episcopatum tenuerat, per spacium trium annorum ei tenere concessit. Cumque uinum et annonam suam et cetera ad uictum suum pertinentia secundum antiquam consuetudinem in palatium deferrent, predictus Lodoycus omnia includens, non nisi quantum sibi placebat, sicut cum antecessoribus suis consueuerat, ei per singulos dies distribuebat; cetera uero  ipse cum suis expendebat. Quod cum domnus archiepiscopus aliquandiu tolerasset, ille Lodoycus in tantum patientia eius abusus est, quod quadam die in postmeridiano, cum extranei quidam ad curiam uenissent archiepiscopi, et ipse, ut consuetum est, curiis iuberet propinari, et cum uenissent ministri eius ad palatium pro uino, procurator Lodoyci respondit se nichil dare illis, nisi domnus Lodoycus preciperet. Hec et his similia cum sepe passus esset, tandem uisum est ei hoc malum intolerabile. Eapropter Palaciolum, Iulii Cesaris castrum, iuxta ciuitatem situm, eo tempore situ et uetustate dirutum et inhabitabile, multis sumptibus restruxit, et uictualia sua illuc deferri iussit; et tunc sarcasmum talem protulit: Nunc habeat Lodoycus suum palatium.  Postea uero per triennium mansionem ibi faciens, studium suum ad hoc omnino adhibuit, ut redditus episcopales absolutos faceret, et curiam Humahc  pro 300 marcis redemit, quam predecessor eius dominus Meinerus inuadiauerat; et cetera fere omnia ad episcopatum pertinentia domnus Albero redemit, a domino Godefrido archiepiscopo aut inuadiata aut in beneficium data. Tandem Lodoycus uacuum suis sumptibus seruans palacium, ad tantam deuenit humilitatem, quod nudis pedibus in laneis Palaciolo ad pedes se prouoluit archiepiscopi, misericordiam petens et palatium resignans.

15. His diebus dominus archiepiscopus multa colligendo factus est ualde habundans in rebus, et cotidie  succrescens, ad quedam magna que mente gerebat preparationem faciebat. Abbatiam enim sancti Maximini, ex antiquis priuilegiis  ecclesie sue in fundo beati Petri sitam et de iure antiquo ad suam pertinere dispositionem intelligens, omnino animum apposuit, quomodo eam de potestate regis  eriperet et sue ecclesie restitueret. Propter quod in expedicionem Italicam cum rege Lothario profectus est  cum centum militibus secundum estimationem  , sed secundum ueritatem cum sexaginta septem; pulsoque Rogerio rege Sicelio de finibus Apulie, quam occupauerat, dataque ea Reinaldo duci, et recuperatis beati Petri regalibus, cum imperator reuerteretur, in ualle Tridentina communi mortalium sorte in fata lapsus est. Ipse autem dominus archiepiscopus a domino papa Innocentio legacionis officio decoratus  cum reuerteretur , ad montem Romaricum  perueniens, audiuit, fama referente, quod comes Otto de Reneka ex acie regis ab Italia mandauerat fratribus duobus Guarnero et Iohanni de Nantersburch  , quod  castrum suum Arraz per insidias caperent, et hoc effectui fore mancipatum. Cumque post multos labores quietem sperasset, et nunc denuo uideret tot tantasque sibi imminere curas, animum uiriliter contra aduersa obfirmans, per coronam suam iurauit se nunquam barbam suam rasurum, nisi et suum castrum Arraz prius recuperasset, et illorum fratrum, Guarneri scilicet et Iohannis, Nantersburch destruxisset. Colligens quoque omnes Tullensis et Metensis terre principes, cum magna milicia Treuerim peruenit, et utrumque castrum, Arraz scilicet et Nantersburch, simul obsidione cinxit, et Nantersburch destructo atque Arraz recuperato, cum triumpho magno Treueris reuersus est. Taciturnitati quoque denegandum uidetur quod predictus dominus  Albero ab eadem expeditione reuertens, predecessoris sui archiepiscopi Meineri reliquias Parme per uim abstulit, et Treuerim secum attulit. Predictus enim dominus Meinerus Conradum, postea regem, cum Lothario esset superpositus, ut uir magnanimus excommunicauit. Unde pro negociis ecclesie sue ipsum Romam properantem idem dominus Conradus, postea rex, cepit, et Parme pro magna pecunia loco pignoris posuit. Ubi etiam in carcere defunctus est  . Idem autem Conradus [4087 1Kb] , tunc superpositus rex, in predicta expedicione Lothario regi reconciliatus est, et domino Alberoni archiepiscopo, quia penes eum regni uidebat robur et mentem existere, sese familiaritate magna et seruitio adiunxit;  et tanta tunc coniuncti sunt amicicia, quod  post obitum Lotharii imperatoris omni studio domnus Albero elaborans, contradicentibus fere omnibus regni principibus, eum in regnum sublimari [4088 1Kb] . . . . . Effecit enim sua magna industria, quod dux Fridericus, frater Conradi regis, et Bochus Wangionum episcopus, cum ipso Conrado ad colloquium Confluentiam conuenerunt . Ad quod colloquium Coloniensis archiepiscopus Arnulfus occurrit; et tandem post multa consilia dominus Alberto archiepiscopus Conradum in regem eleuauit , et Aquasgrani cum magna deducens multitudine, regali unctione confirmauit in regnum   . Postea cum Saxones cum duce Heinrico, Lotharii regis genero, diem et locum Conrado regi Heresuelde prescripsissent ut belli discrimine  decernerent utrum recte regnare inciperet nec ne, et dominus archiepiscopus se uenturum cum 20 militibus cum promisisset: quingentos adduxit milites, et triginta uini carratas et immensam copiam uictualium secum aduexit, carris fere opinione infinitis. Ibi Albertus iunior, tunc Magontinus episcopus, omnimodis laborabat, ut ad maiorem discordiam hoc malum excresceret. Ipse autem dominus Albero Dei adiutorio elaborauit, quod in pace ab inuicem separati sunt, cum tamen multa milia magno odio ad pugnandum conuenissent. Ipse uero archiepiscopus Albero, omnibus in pace compositis, singulis principibus singulas misit uini carratas, et maxime Saxonibus. Et notanda in hac re subtilitas ingenii domini Alberonis. Perpendit enim plus conferre  ad uictoriam atque ad accendendos animos uirorum uini copiam et aliorum uictualium quam multa milia famelicorum.

16. His ita peractis, abbatiam sancti Maximini pro hoc atque aliis seruitiis a rege Conrado accepit  . Patronatum enim predicte ecclesie, quem rex longo tempore tenuerat, ipsi rex restituit. Hac re per fame uolatilem auram comperta, monachi, qui tunc temporis in ecclesia predicta ualde enormiter uixerant, omne argentum et aurum, quod in diebus illis in monasterio illo multum habundabat in textis tabulis, imaginibus uariisque ornamentis, lapidesque preciosos et gemmas  , ante reditum archiepiscopi colligentes, comiti de Namuco, qui eo  tempore terram de Luzelenburch tenebat  , dederunt,  ut arma auxiliaria eis ferret, et quia aduocatus esset ecclesie  , dominium archiepiscopi et potestatem ab eis suis uiribus remoueret. Nunc opus est animis  ; nunc sese nobis insuperabilis offert materia, et que non meum dissolutum stilum, sed magnum quempiam requirat petam. Quis enim dictis equare possit fortia facta huius uiri Alberonis atque suorum contra tirannum predictum, arte, ferro, flamma, fame atque inexplicabilibus Martis casibus per septem annos decertantium? Hec uiribus Homeri sufficiens esset materia, si tamen ipse materie sufficeret. Quod si singulorum hinc inde facta uirorum inclita et in Martiis congressionibus uarios belli euentus et nunc horum nunc illorum cedentium uel inpellentium diuersas fortunas petica  uellem arte simulare, uel secundum hystoricorum peritiam, singula callida narratione renouando, tanquam ea ante oculos uideas fieri, tibi, o lector, representem: aut oneri, quod uerum est, succumberem [4089 1Kb] , aut non impar uirgilio uel Stacio, Tito Liuio [4090 1Kb] uel Iosepho inuenirer. Quod si etiam sufficerem, non esset tibia tanti [4091 1Kb] . Minus enim esset hoc opere, propter quod fit, opus. Sed nec puto, eum solum, qui hoc bene perficeret, minus laudandum quam omnes eos quorum gesta proprie expressisset. Sed nunc nichil aliud a me expectes, nisi quod summatim singula perstringam, ne penitus eterna obliuione deleantur.

17. Eo igitur tempore, cum uacaret ecclesia sancti Maximini pastore, elegerunt monachi abbatem monacum  quendam de ecclesia Leodicensi, fratrem quorundam qui consiliarii erant comitis Namucensis, ideo ut illorum consiliis acrius in furorem suum comes cotidie accenderetur. Quem  Romam magnis sumptibus ducentes, contra uoluntatem archiepiscopi a domino papa innocentio benedici fecerunt in abbatem; et  ammirate sunt turbe de tam subita rerum mutatione, scilicet quod Romana ecclesia talem tantumque uirum tam grauiter molestauit, qui tot labores totque pericula pro ipsa sustinuerat, et qui tam nuper in tanta gratia apostolice sedis exstiterat, qui et pro papa Innocentio Lothario regi in tantum se opposuerat in expedicione supra dicta, quod ipse archiepiscopus et rex ab inuicem non sereno animo discesserant   .

18. Preterea tempore huius guerre que erat inter archiepiscopum et comitem, fratres de ecclesia  Confluentina eum quoque infestare ceperunt. Prepositum enim contra [eius [4092 1Kb] ] uoluntatem elegerunt, uirum nobilem dominum Lodoycum de Ysenburch; cum quo Romam magnis expensis pergentes, litteras apostolicas retulerunt domino archiepiscopo sue uoluntati contrarias. Quas cum domino archiepiscopo in sinodo residenti obtulissent, ipse ex animi commotione ipsas in terram deiecit. Unde apud dominum papam Innocentium accusatus, ab ipso est uocatus ad diem prescriptum. Et cum ad diem non uenisset, episcopali est officio suspensus. Hec mala omnia uenerunt simul super illum, et de omnibus his liberauit eum Dominus. Romam enim ueniens effecit, quod abbas Sancti Maximini obedientiam ei promisit et iuramento ei  fidelitatem fecit et electionem Confluentinorum cassauit . His absolutis, ad comitem redeamus.

19. Comes itaque in principio huius discordie ex inprouiso, antequam domino suo fidelitatem contradixisset, cum mille quingentis militibus Treuerensi appropinquat ciuitati; et Treuiri non erant premuniti, nec uallo nec muro adhuc cincti, et longa pace bello dissueti, et ipse archiepiscopus aberat, in curia regis existens. Potuissetque ciuitatem tunc multum grauasse, si Deus hoc malum non auertisset. Sed comes Fridericus de uianna  tunc forte fortuitu erat in ciuitate, et occurrens Namucensi, multis persuasionibus eum redire fecit, demonstrans magnam fore ipsi et perpetuam infamiam,  si quid tale contra dominum suum committeret, antequam dominio suo renunciasset; presertim contra maiestatem regiam hoc fore, si archiepiscopo ex mandato regis in curia comoranti malum aliquod inferret. Reuersus autem a curia archiepiscopus omnibus modis ad pacem cepit laborare et comitem a cepto reuocare furore. Ille autem per episcopatum incendia, rapinas, cedes exercebat. Tandem archiepiscopus cepit sese defendere. Et quia nunc ad finem propero, multa pertransiens, summam gestorum hanc colligo.

20. Rodolfi montem  bis cinxit et secunda obsidione destruxit, castrum scilicet, quod omnibus modis insuperabile uidebatur. Nouum castrum, quod Mercurii mons dicitur  , edificauit, timens ne  Namucensis montem illum occuparet, quod quasi in corde terre sue erat. Mandersceat castrum  , natura loci munitissimum, cepit et usque ad obitum  suum retinuit. Gerlandam  , Zolueram  cepit, et 30 munitiones comitis Namucensis aut cepit aut destruxit. Epternacum quoque cepit, in quo comes militiam tenere solebat. Sed inter primam et secundam Rodulfi montis obsidionem bello congressi sunt archiepiscopus et comes in aperto campo. Quod tale fuit. Cum primo archiepiscopus Rodolfi montem obsedisset, comes Palaciolum inuasit, et ignem in ecclesiam sancte Marie iniiciens, municionem quoque archiepiscopi cremare sperabat. Que fama cum ad archiepiscopum peruenisset, obsidione soluta, tota nocte properauit cum milicia sua, ut inprouiso hosti superueniens, inopinato terrore concusso suas uires ostenderet. Comes uero per exploratores eius presentiens aduentum  archiepiscopi, in fugam conuersus, nocte illa in uillam episcopi Witelich se recepit; equos et homines reficere uolens, et nichil repperiens, uillam totam concremauit; et inde transiens, cum iuxta abbatiam que Claustrum dicitur  pausare uellet et panem frangeret---famelicus enim erat---, exercitus archiepiscopi iam sibi inminere prenunciabatur; et ipse uelociter cum suis fugam arripiens, cuidam de fratribus ad se uocato per adiurationem contestans iniunxit, ut archiepiscopo se insequenti hec uerba referret: Deus non meliorem diem uel noctem ei, scilicet archiepiscopo, concedat, quam duos dies et duas noctes continue habui. Qui cum duobus diebus ieiunauerim, etiam tertio die pauxillo panis me uellem  refocillare, ab eo non sum permissus. Consequens ergo archiepiscopus comitem, cum eo pugnam acrem commisit. Comesque terga uertens, beneficio uelocis equi uix aufugit, suorum plurimis captis, multis etiam cesis. Indeque archiepiscopus ad Rodolfi montem reuertens, ut supra dictum est, destruxit . Tandem comes omnibus uiribus deficiens, per regem Conradum, in expeditionem Ierosolimitanam tunc iturum, aput Spiram, gratiam domini archiepiscopi magno labore multisque conatibus requisiuit, et cum magna difficultate impetrauit; iurisiurandi religione confirmans, quod pro hac causa contra ecclesiam Treuerensem de cetero arma nullatenus ferret, et quod Rudolfi montem nec reedificaret nec reedificari permitteret,  et quod Mandersceat nunquam per uim uel extorsionem aliquam repeteret  . Epternacum uero et cetera castra siue  municiones eius domnus archiepiscopus comiti reddidit, et de beneficiis, que in casamento comes plurima tenuerat ab ecclesia Treuerensi, archiepiscopus ea reddidit que tempore huius discordie suis non dederat fautoribus. Sicque et abbatiam obtinuit et de comite gloriosam uictoriam. Post hoc alia quoque multa perfecit.

21. Arraz enim castrum suum comes Fridericus de uianna, cum unius turris custos ab archiepiscopo esset constitutus  , totum sibi usurpauerat, et rapinas multas in flumine Mosella exercebat. Quod iterum recuperans, comitem Fridericum inde eiecit. Post hec omnia multum exhaustus [4093 1Kb] propter magnas et uarias expensas quas in guerra fecerat, pacem de cetero habuit; quia post hec nemo bello  ipsum lacessere attemptauit; et plurima denuo recolligens, palatium suum et omnia castra sua multo uino et omnium uictualium genere impleuit, ne, si quis eum iterum iniuria aliqua prouocaret, inparatus inueniretur.

22. In diebus illis  contigit, dominum Eugenium papam in Franciam uenire; cui ipse Prouiniaco  cum occurrisset, pascha cum ipso Parisius celebrauit , et ibi ecclesie sue priuilegia et de primatu ecclesie sue et de abbatia sancti Maximini renouando roborauit  ; ibique a domino papa et a rege Francie Lodoyco atque a comite Theobaldo  ualde decentibus donis honoratus est. Indeque recessurus, dominum papam  ad domum suam inuitauit. Clericum quoque quendam Baldricum nomine  , iuuenem etate, de episcopatu Leodicensi ex castello Florinensi  ortum, cum audiuisset in curia domini pape causas dicentem et sepe apposite perorantem, secum a Parisius Treuerim adduxit, et magistrum scolarum in domo sancti Petri constituit; et quamdiu uixit, ualde eum carum et familiarem habuit. Nec longo interiecto tempore predictus rex Francie et filius Theobaldi comitis Heinricus transitum habuerunt per uillam sancti Arnualis  ; quod domnus archiepiscopus presciens, seruitium utrique seorsum tam grande et tam magnificum transmisit, quod ipsis nec prescientibus ex inprouiso dum offerretur, ualde sunt ammirati.

 23. Eodem uero anno, dominica qua cantatur. Ad te leuaui, domnus papa Eugenius Treuerim uenit, sicut inuitatus a domino archiepiscopo fuerat, et  sabbato  ante predictam dominicam in ecclesia sancti Eucarii honorifice hospitatus est. In ipsa autem dominica  cum maxima ueneratione a clero et populo cum inconsuete processionis ornatu atque recordabili sollempnitate in templum est introductus, conducentibus eum a dextris domno Alberone, a sinistris uero Arnulfo Coloniensium archiepiscopo, precedentibus uero multis episcopis Germanie, Belgice, Francie, Anglie, Burgundie, Lonbardie, Tuscie, et ex omni natione que sub celo est. Sed nec cardinales enumerare piget, qui cum domino papa Eugenio [4094 1Kb] Treuerim uenerunt. uiri enim fuere uultu, habitu, gestu, scientia, moribus honorabiles, et pro sua magna honestate immortali recordatione  digni. Hec autem eorum sunt nomina, que melius in libro uite utinam scripta sint  : episcopi cardinales: Albericus Hostiensis, Himerus Tusculanus; presbiteri: Guido Summanus, Haribertus S. Anastasie, magister Guidodens, uir ualde litteratus, legum et iuris peritus, Iulius S. Marcelli, Hugo Nouariensis, magister Hubaldus, Gislebertus S. Marci, Iohannes Papiro; ex diaconis autem: uir nobilis genere Ottauianus, et moribus nobilior, honestate et liberalitate notandus, specialis amator Theutonicorum, Guido Cremensis, uir alti sanguinis ualdeque curialis et honestus dulcique eloquio; Odo Bone case, mansuetissimus homo, ex Romanis ortus nobilibus, omnibus affabilis et pius; Iohannes quoque S. Marie noue, uir dulcissime affabilitatis,  sanctimonia morumque exornatione decoratus; Gregorius quoque S. Angeli, uir ingenii uiuacis, promptus et expeditus ad omnia que honestati et ecclesie Dei utilitati conueniunt. Quid dicam de Iacincto, qui omnem iacinctum splendore sue uirtutis uincebat, qui eloquii sui dulcedine omnes in amorem sui trahebat, quem audire atque uidere, honestatem discere erat? Sed nec Guidonem tacebo Pisanum, uirum prudentissimum et breuiloquio notabilem. His omnibus archiepiscopus per duodecim ebdomadas continue largitus est necessaria in tanta habundantia, quod ipsi quoque fatebantur, copiam pleno cornu uenisse ad ipsos. Quid referam de superuenientibus archiepiscopis, episcopis, abbatibus, archidiaconibus,  prepositis, ducibus, comitibus, ad domnum papam Treuerim uenientibus, quorum ne unum quidem largitatis reliquit immunem? Natalis Domini sollempnitatem tunc Treueris celebratam quis ita dictis explicare queat [4095 1Kb] , ut, tu, qui non uideris, intelligere uel imaginari possis? Quam putas pompam processionis in die sancto fuisse, cum dominus papa cum nacco equitans, precedentibus cardinalibus et episcoporum multitudine, in equis albo coopertis, ad ecclesiam sancti Paulini processit,  indeque reuertens, missarum sollempnia cum tanta populi frequentia peregit, quod in tota sancti Petri ecclesia nec spacium pedis uacuum reperire posses. Quid si dicerem, qualiter in die sancto, sollempni peracto officio, ex una parte domnus papa cum suis cardinalibus, et ex obposita parte domnus archiepiscopus cum illis qui illuc conuenerant episcopis, infulati in mensis ex aduerso oppositis residebant? Qua arte aliquis tot et tantas computare queat expensas? Dicerem quidem, quod ante domini pape aduentum [4096 1Kb] , domum que pape dicitur, tria habentem intersticia secundum altitudinem, infra sex ebdomadas construxit, et domum que Ierusalem dicitur fere destructam reparauit. Sed quamuis taceam, res ipsa loquetur et in memoriam reuocabit.

 24. Nunc ad hoc transeo, quod dominus papa Eugenius a Treueris recedens, Remis celebraturus concilium mediante quadragesima peruenit . Ad quod concilium domnus archiepiscopus Albero tam magnifice peruenit, quod omnium oculos in se et ora aperuit. In camerula autem de corio facta, lineo panno intrinsecus decenter obducta, inter duos ferebatur equos, quod cunctis uisu erat mirabile. Senectute enim iam laborabat, longisque fractus deficiebat laboribus. In hoc igitur concilio prior in ordine cunctis residens episcopis, relegi de primatu sedis sue plurima fecit priuilegia super omnem Belgicam, Galliam atque Germaniam. Quibus auditis, Remensis archiepiscopus non mediocriter  turbatus est. Unde et homines illius cum hominibus suis turbationem facientes, aliquos ex eis uulnerauerunt. Quod ipse dominus archiepiscopus Albero ualde ferens indigne, minabatur, Iuodio  se sessurum et Remensem uastaturum episcopatum. Tandemque ad hunc finem res est perducta, quod Remensis archiepiscopus cum Suessionensi ad hospicium peruenit et homines qui hanc culpam commiserant in eius potestatem dedit.

25. Eodem anno mense Septembrio cum palatinus Herimannus castrum Tris  occupasset et edificiis firmasset, Otto comes de Reneca castrum predictum cum terra attinenti huic archiepiscopo et ecclesie sue dedit, ut ipse illud recuperaret. Quapropter  castrum predictum obsedit. Palatinus autem collectis omnibus uiribus suis ad liberandum castrum uenit; ad introitum silue, que castro [4097 1Kb] adiacet, castra metatus est. Archiepiscopus uero ex opposita parte, acie instructa equitum peditumque, per tres dies eius prestolabatur aduentum. Illic uideres galeas nitentes, loricas splendore diem superantes, clipeos coruscho sole circumpositos montes illustrantes. O quam intrepidos uultus uirorum conspiceres! Quam impacienter moram hostis tardantis  ferebant! Que preludia militum cerneres pugnam simulantium in armis! Quam breui spacio equum ferocem circumferri uideres! Quales militum obuiationes in equis, quali hastas fragore discindi perspiceres! Quales audires clamores horum insequentium, illorum terga uertentium! Qua arte simulatam attenderes fugam, quam subitas modo fugientium reflexiones, et precipiti cursu uersam fortunam eorum qui iam sequebantur terga impellentium! Ibi notares milites modo condensatos, modo subito sese aperire, incursantemque hostem ingeniose quasi cedendo in sinum recipere, reflexisque cornibus eum concludere; mille ibi artes, mille fallendi modos discere dabatur. Interim archiepiscopi explorator copias palatini perscrutatus aduenit, qui illum iam  aduentantem et ad pugnam paratum prenuntiat. Tunc uideres senem illum, iam toto defectum corpore, acies peditum ordinare, equites militari arte disponere, notos ex nomine singillatim appellare, de ignotis qui sint ita interrogare, ut ex ipsa interrogatione non solummodo noticiam, immo etiam familiaritatem tanti principis sibi adquisiuisse uiderentur. Tunc exhortatoriam [4098 1Kb] orationem, tenens crucem archiepiscopalem in manibus, cepit ad armatas acies tali modo facere: O uos amici beati Petri! O sancte defensores ecclesie! qui hodie pro Deo atque pro iusticia mortalia corpora uestra hostili gladio opposuistis, nunc ueniat uobis in mentem beatus Petrus, cuius milites hodie existitis; credatis eum cum magna sanctorum caterua inuisibilibus clipeis  hodie uos protegere; certi estote de uictoria. Respicite hoc signum crucis, hoc, inquam, signum terribile aduersariis Ihesu Christi. Hec est crux, in qua Herimannus comes palatii mihi iurauit fidelitatem, die illa qua aduocatum ecclesie nostre ipsum constitui, die qua illas uires illamque potentiam ei contuli per quam modo me infestat. Tunc predixi ei in hac cruce esse de ligno Domini, in quo ille, cuius hec sacrosancta refulget imago, de hoste humani generis triumphauit, multorumque sanctorum uenerabiles reliquias in hac cruce indicaui contineri. Ipse uero palatinus tenens manum super hanc sanctam imaginem iuratus est michi in hec uerba: Â»Hunc Dominum, hunc pro nobis crucifixum, do uobis, domine archiepiscope,  fideiussorem, et iuro uobis per eius uirtutem, quod nunquam aliquid contra uos faciam, et quod in omnibus uestris necessitatibus cunctis uiribus meis omnique potentia mea uobis fideliter assistam.Â« Nunc ergo sciatis omnes quod hunc fideiussorem, Christum scilicet dominum, in hac sua sacra imagine portabo ante illum, ingeram eum oculis illius, hunc sui iuramenti testem illi demonstrabo. Sed nunc, o fideles Ihesu Christi, qui uitam et sanguinem uestrum pro defensione ecclesie sue offertis, preparate corda uestra Domino, mundate conscientias uestras, et quia non uacat ut singillatim faciatis confessiones, generalem michi pastori uestro facite peccatorum uestrorum  confessionem; et ego, potestate a Deo nobis tradita, faciam uobis per officium nostrum indulgentiam et remissionem omnium delictorum uestrorum, ut, si quis hodie ex hac temporali et incerta uita euocatur, transeat ad meliorem uitam, scilicet eternam. Tunc cum accepisset omnium communem confessionem, indulgentia facta et absolutione, benedictionem super eos faciens, ita omnes animauit, quod nec in uno signum timiditatis apparuit. Ipse uero archiepiscopus uexillum comiti Namucensi commisit, crucem autem propriis gestabat manibus. Hec cum ita se habereut, palatinusque per exploratores rescisset se non sufficere ad committendam pugnam contra acies ita animatas, misit legatos ad archiepiscopum, et uerba precantia mandat; et ut cito ad finem ueniam,  hoc impetrauit, ut sui qui erant in castro illesi abirent, et de castro suo archiepiscopus suam expleret uoluntatem.

26. Nunc de moribus eius et consuetudinibus pauca narrare michi libet; alienos enim in omnibus gerendis et ualde inusitatos mores habebat. Corpore tardus et opere et sermone erat. Omnia diutissime pertrahebat; nunquam uel admodum raro properando aliquid agebat, sed omnibus tantam moram innectebat, quod grauis ualde et morosus omnibus uidebatur et tedium tam suis quam alienis inferebat; et cum pro nimia sua tardatione res quelibet, quam incepturus erat, desperata esset, tamen optato fine terminabatur. Nec in ambulando, nec in equitando,  nec in dormiendo, nec in uigilando aliorum hominum consueta tenebat. In ambulando ad manus trahebatur; sciaticus enim erat; et propter eandem infirmitatem strepas in arcu selle, cum equitaret, pendentes habebat, et iambam sinistram super collum equi tenebat, quod cum morbi coactione faceret, ab aliis pro raritate facere uidebatur. Noctu in consiliis siue in collationibus esse solebat usque ad conticinium siue ad galli cantum, sepe quoque usque in diluculum, dormiebatque sepissime usque ad duas diei horas. Ad mensam post horam consuetam tarde accedebat, et diu ualde in ea demorabatur, disputando et conferendo ualde hylariter cum clericis suis de sacris scripturis et sanctorum patrum sententiis. Magnam enim multitudinem religiosorum  et litteratorum secum habere solebat. In sacris mysteriis altaris plus quam homo uidebatur, ad que nunquam sine lacrimis et maxima conpunctione accedebat. Pontificalibus enim ornamentis indutus, angelus Domini uidebatur; angelico enim uultu relucebat, et tanta deuotione celestia illa tractabat sacramenta, quod cum in secretis moraretur, contemplatione et oratione celos penetrare uideretur. Cum sermonem ad populum faceret, tunc quia tardus erat in sermone, tunc quia Gallica lingua natus in Teuthonica non erat expeditus, tunc quia nimis profunda tractabat, explicare uix poterat ea que ceperat. In prouerbiis et similitudinibus fere  omnia dicebat; quorum supra omnes qui in nostram uenerunt noticiam homines copiam tenebat. Elemosinas quam largissime et cotidie faciebat. Phisionimiam admodum sciebat, adeo ut diuersorum aspectu uultuum secreta discerneret mentium et morum. Ad regales curias quando ueniebat, spectaculum omnibus erat; solus admiratione dignus uidebatur; comitatus et expense magnificentia omnes alios principes obscurabat; ioconda loquutione et hylarissima prouerbiorum suorum interpositione tam regem quam principes letificare solebat. Nouissimus et diu exspectatus ad curiam uel ad quelibet ueniebat colloquia, ultimusque recedebat; nunquam in singulis conuentibus, nisi auditis aliis, suum aperiebat consilium. Ego Baldricus, qui hanc scriptiunculam  feci, uni curie interfui, quam Francouordium petiit sub rege Conrado  cum 40 nauibus cameratis, exceptis liburnis et honerariis atque coquinariis ratibus. In qua curia 8 comites et ducem Lotharingie Matheum atque Heinricum ducem de Lenburgo secum habuit, clericorumque atque militum multitudinem tantam, quod omnibus qui uidebant ammirationem faciebat. Magistrum quoque Iarlandum Bisintinum  et magistrum Teodericum Carnotensem  , duos fama et gloria doctores nostri temporis excellentissimos, secum in sua ducens nauali cammenata, in illorum disputatione et collatione ualde delectatus est, et a curia domum reuersus, decentibus donis largiter honoratos ad propria letos [4099 1Kb] remisit. Hoc tamen nescio an memoria  sit dignum, quod cum a predicta reuerteretur curia, ideo quoniam Moguntinos exosos habebat atque forsitan suspectos, ciuitati illorum appropinquans, uexilla singulis ex nauibus erigi, milites in clipeis auro fulgentibus, loricis, galeis, argentum nitore superantibus, ostentare sese precepit; tubis et cornibus armorumque strepitu [4100 1Kb] et horrisono uirorum concentu aduentans totam permouit ciuitatem. Illic ex tota urbe homines concurrere, mulieres conclamare, et quasi urbs [4101 1Kb] iam capienda foret, undique tumultum atque pauorem conspiceres.

27. Tandem finem narrationi facturus, de fine et transitu et testamento eius pauca dicam. Confluentie  in epiphania Domini curiam magnam tenuerat, et treugas inter comitem de Molbach  et comitem de Zeina  acceperat . Hii pro Bunnensi comitatu diu guerram ad inuicem habuerant, quibus hinc inde fere omnis inferioris regionis nobiles fauebant [4102 1Kb] , terramque omnem uastaturi  erant, si ipse suo consilio non interuenisset. Hoc enim in consuetudine habebat, frequenter suffraganeos suos et principes ac nobiles de prouincia sua congregare, et stipendia largiter illis amministrare, et pro statu ecclesie et pace patrie cum ipsis tractare. Et quod nunc dicere ceperam, statim post epiphaniam febris acute diris ardoribus accensus, et plereusis [4103 1Kb] passione constrictus, de uita dubitare incipiens, uiros religiosos, abbatem Sancte Marie de Sprinkenebarch  Richardum, abbatem Sancti Eucarii Bertolfum, et plerosque alios conuocauit; factaque omnium peccatorum confessione, oleo unctus est secundum beati Iacobi institucionem, et sacrosanctum corpus Christi sumpturus, magne fidelitatis et uere ac catholice fidei significatiua  uerba protulit. Sic enim magnanimus heros, catholicus pastor, memoranda uoce exorsus est: Audite, fratres mei karissimi. uos abbates et uiros religiosos ideo conuocaui, ut in presenti ecclesia et in uniuersali in fine mundi ex sanctis angelis et hominibus congreganda ecclesia testes michi mee uere fidei assistatis, et oratione uestra, ut hec fides me saluet adiuuetis. Hoc quod presens cerno in specie panis credo esse uerum Christi filii Dei corpus, quod in uirginali aluo Marie intemerate uirginis, obumbrante ipsam Spiritu sancto, sicut manet in presenti, unitum est uerbo Dei, uero Filio Patris altissimi, quod pro nobis in cruce temporali morte ab anima derelictum est; anima uero descendente ad inferos, diuinitatis consortio in sepulcro non est destitutum, sicut nec  anima in inferno, secundum quod Dauid de ipso testatur dicens: Â»Quoniam non derelinques animam meam in inferno, nec dabis sanctum tuum uidere corruptionem ;Â« hoc, inquam, corpus illud est Christi, quod tertio die rediuiuum, anima redeunte ad ipsum, confractis diuina qua utebatur uirtute tartareis claustris, ereptisque a diabolica potestate fidelibus prioris seculi, de sepulchro resurrexit, de cetero immortale et inpassibile, quale et in cena ante passionem, manibus sacris se ipsum tenens, in tali panis specie discipulis edendum distribuit, dans impatibile, tamen adhuc passurus, docensque illos huius sacramenti mysteria celebrare. Hoc, inquam, corpus est Christi, quod post resurrectionem per quadraginta dies discipulis apparuit uisibile atque tangibile, et tamen  incorruptibile, secundum uoluntatis sue potentiam, qua omnia quecumque uoluit fecit. Hoc est uere glorificatum et ineffabiliter gloriosum corpus, quod apostolis uidentibus mirabiliter assumptum est in gloria, sedetque Dominus cum Domino, Filius cum Patre  a dextris [4104 1Kb] suis, idem in sinu Patris, in unitate scilicet essentie. Hoc sacrum et uenerabile corpus, possum uere dicere cum centurione, non sum dignus ut intret sub tectum meum . Rogo tamen, o bone Ihesu, qui dignatus es domum Zachei intrare, penetrale quoque et secretum anime mee habitaculum digneris introire, et sana animam meam, quia peccaui tibi; et qui iam ad me uenisti per hanc fidem, uisita me per inhabitantem gratiam, et in hac fide sumo uitam pro uita, quemadmodum tu dixisti: Â»Panis quem ego dedero caro mea est pro seculi uita Â«, ut sit mihi uiaticum in uitam eternam, amen. Et cum sumpsisset corpus Domini, accipiens calicem, ait: O piissime et serenissime pater, tuam ego peccator precor hodie benignissimam  maiestatem, ut per hoc uerum sacrificium corporis et sanguinis domini nostri Ihesu Christi, per hoc inestimabile mysterium redemptionis humane salutis eterne, quod offert tibi ecclesia tua sancta, in fide uera, in propiciatione pia, in sanguine filii tui, placatus sis michi et propicius, et ita uere, ut hec credo esse uerum corpus filii tui ex sacro munere doctrine eius, ita uere hodie parcas, michi et auferas iniquitatem meam, et non [intres [4105 1Kb] ] in iudicium mecum, sed in ueritate huius fidei deduc me in semita recta in uitam eternam, amen.

28. Scias autem, o lector, quod, si non eadem uerba, mentem tamen et sententiam suorum protuli uerborum. Nunc quale ordinauerit testamentum,  quam breuius potero, explicabo. Thure curiam, quam ipse pecunia emit a comite Wilhelmo [4106 1Kb] de Glisberch, fratribus dedit ecclesie sancti Petri Treuerensis, ut in anniuersario eius refectionem inde habeant; et patrimonium suum Sule, curiam Bredal ecclesie predicte contulit tali dispositione, ut crux inaurata, quam tempore predicte guerre decrustauerat, de reditibus eius repararetur, et quedam ornamenta que obpignerauerat restituerentur, et deinceps perpetuo iure in usus fratrum cederet. Obiit autem octauo decimo Kalendas Februarii  . Et licet communi mortalium sorte in fata lapsus sit, non tamen communi hominum fortuna funeratus est. Confluentie enim cum obisset, exta eius in Claustro  iuxta parietem que respicit ad septentrionem  humata sunt et lapide texta marmoreo; corpus uero myria et ale et aromatibus conditum a medico suo peritissimo Philippo Lonbardo, qui et urine sue inspectione mortem eius tribus diebus ante predixerat, pontificalibus adornatum uestibus, Treueris allatum est cum magno comitatu. Palatinus enim comes Herimannus [4107 1Kb] atque plerique barones inferioris regionis cum magno comitatu funus ipsius  prosequuti sunt. Deinde cum Treuerim peruenisset, clerus et populus ad pontem processit illi in obuiam, et per singula monasteria singulis diebus deportatus est celebri cum processione, donec dierum numerus monasteriorum compleuit numerum; et per singulos dies procerum augebatur numerus, de tota prouincia ad exequias eius confluentium. ueneruntque, comperto eius obitu, suffraganei eius episcopi, Stephanus Metensis, Heinricus Tullensis, Albero uirdunensis, et Iordanus presbiter cardinalis Romane ecclesie, qui tunc Mettis omnium abbatum superioris Lotharingie conuentum adunauerat, qui etiam simul cum ipso ad eius uenerunt exequias. Tantoque honore communique luctu tocius prouincie undecimo ab obitu eius die tumulatus est, quod omnes  qui aderant confessi sunt se tam honorabiles exequias nunquam uidisse. Sepulturam uero habet in ecclesia beati Petri [4108 1Kb] a latere meridionali, iuxta altare beati Stephani. Et quod notandum, quotiens predictam intrabat ecclesiam dum uiueret, in eodem loco in quo nunc habet sepulturam orare solebat.

29. Domine Ihesu Christe, splendor patris et sapientia et uirtus, qui tua ineffabili dignatione resplenduisti in forma humana, ut nos miseros peccatores liberares tue nobiscum socialis conuersationis consortio a diabolica [potestate [4109 1Kb] ], reluceat hodie lux tue claritatis Alberoni, ueri sacrificii sacerdoti secundum ordinem Melchisedech, qui frequenter in  sacra fide obtulit patri tuo corpus tuum uenerabile et sacrosanctum, quod tue ecclesie in pignus tui amoris a patre postulanti dedisti. Cum enim pater tuus synagoge [diceret [4109 1Kb] ]: Nunquid sanguinem hyrcorum aut uitulorum ego potabo?  Et hec Dauid audiens et quasi deuotus uerna patri tuo alludens, in beneplacito tuo patris tui ad gratiam loquens responderet: Sacrificium et oblationem noluisti ; et cum pater tuus consentire uideretur, uoluntatem eius et tuam presentiens, in tua persona dixit, immo tu in persona illius dixisti: Ecce uenio . Et ipsa tua ecclesia repudiari uidens ueteris ritum sacrificii, cum tibi uideret non placere carnes hyrcorum aut uitulorum, que tibi synagoga offerebat, anxia  quid tibi posset offerre in laudem et recognitionem pro omnibus tuis beneficiis, cotidie dicebat: Quid retribuam Domino pro omnibus que retribuit michi?  Tum tu mirabili compassione corpus aptasti tibi, et dedisti sponse tue, amice tue, columbe tue, ecclesie scilicet tue, ut patri tuo illud sacrificaret. Unde et ipsa exultans dicit: Calicem salutaris accipiam, et nomen Domini inuocabo .  Ergo in uirtute huius sacrificii claritatem uultus tui et requiem eternam tribuere dignare ei, Domine, qui uiuis et regnas Deus per omnia secula, amen!


Albero maxime uir, flet Roma, flet undique Treuir,
   Tanto, tam miro, te moriente uiro.
Treuir pastorem, flet Roma ruisse rigorem,
   Dogmaque iusticie, lumen et ecclesie.
Magnus eras magnis, par paruis, meta tyrannis,
   Gloria diuitibus, portio pauperibus.
Castra tyrannorum subuertens, castra bonorum
   Plurima condideras, largus et hospes eras,
Largus et humanus. Compleuerat ordine Ianus
   Octo decemque dies. Mors tibi sit requies!

Hi [4110 1Kb] decem uersus continentur in epitaphio domni Alberonis Treuirensis archiepiscopi, scripti  aureis litteris in cupreis lamminis.

Infra arcum:

Belgica Roma, tuum decus et tua gloria perpes,
   Hic iacet, eternus qui tibi uiuit honor.
Albero, lux orbis, decus urbis, gloria cleri,
   Ornatus patrie, splendor et ecclesie,
Parte minore sui iacet hic, maiore superstes:
   Mens etenim superest, fama perhennis erit.
O quam magnus homo quam paruo clauditur antro!
   Laudibus et meritis non minor orbe fuit.
Huic speciale fuit, non uinci, uincere, uictis
   Parcere, larga manus [4111 1Kb] non habuisse parem.
Hic uir, hic est, cui primati sua subdere colla,
    Germani Belge non habuere nimis.
Treueris alma per hunc maior, tibi Roma Quirites
   Transmisit, ciues fecit et esse tuos.
Hucque caput mundi ueniens, hic esse cor orbis
   Non negat, et nomen Roma secunda tuum.
Ianus bis nouies solem produxerat orbi,
   Cum tantam lucem sustulit ecclesie.
Quod solum restat, dic, lector, supplice mente:
   Albero, sit tibi lux, sit tibi uita Deus,
Qui uelut e specula, toto spectabilis orbe,
   Treueris euexit nomen ad astra tuum,
Fortia confundens, et ferrea uirga superbis.
   Et quia uas figuli frangere doctus eos [4112 1Kb] ,
Turbine quem [4113 1Kb] nullo potuit fortuna minorem
   Reddere, qui maior cum premeretur erat;
 Ille, domus Domini, mons montibus altior, alte
   Transiliens colles, uallibus umbra suis,
Cum iam bis nouies solem reuocasset ad ortum
   Ianus, in occasu stella serena iacens,
Albero: Â»Mors, inquid, nichil est michi, namque [4114 1Kb] resurget
   Congaudens anime glorificanda caro.Â«
Et hoc est epitaphium super reliquias eius Confluentie:

Officio merito presul uenerandus utroque
   Albero condidit hoc, heu! cor et exta solo.
Posce Deum, lector, uir ut tibi sorte sequendus
   Inueniatur ibi, pax ubi uera tibi.




ANNO DOMINI DCCCXXu-MCuI.
CHRONICON SANCTI HUBERTI ANDAGINENSIS EDENTIBUS L. C. BETHMANN ET W. WATTENBACH PH. DD.






PROLEGOMENA.

 Ingenti ille inter regnum et sacerdotium certamine exorto, quod per singulas quasque episcoporum dieceses discordie semina sparsit, eadem cum ceteris Leodiensis diecesis monasteriis ruina etiam nobile Sancti Huberti in Arduenna monasterium traxit, quod ad summum prosperitatis fastigium sub Theoderico I euectum, Theoderici II cum Otberto episcopo contentio de statu suo prorsus deiecit. Sed inter ipsas quibus quassabatur calamitates, antique discipline fructum percepit, cum monachus Hubertinus,  sub Theoderico I nutritus, et litterarum studiis non mediocriter imbutus, historiam monasterii scribendam susciperet et inceptam tam felici euentu ad finem perduceret, ut luculentiorem de temporum istorum conditione auctorem uix inueneris. Nomen suum latere uoluit, sed monachum Sancti Huberti ostendit tum intima rerum cognitio, tum quod c. 58 dicit nobis uidentibus, de re in monasterio gesta. Litteris operam dedisse tota scribenti ratio prodit, etsi a grammatice regulis aliquando aberrat; sed  ibi sepius librarium in culpa fuisse existimo. Sallustium in scribendo imitatus est, cuius etiam uerba mutuatur c. 54, 76. Sed aliorum quoque scriptorum, Ciceronis, Macrobii, notitiam ostendit c. 60 seqq., ubi Lamberti narrationes refert, sed ita passim seruatis auctorum uerbis, ut ea ipse legisse uideatur, nisi fonte quodam deriuato usus est. Preterea capiti 1 locum Historie Miscelle inseruit; 78, epistolam Petri Damiani. Domesticos autem auctores ad priscam monasterii sui historiam scribendam, etsi eam breuiter tantum tetigit, adhibuit uitam sancti Beregisi  , sancti Huberti uitam  , Translationem  , et Miracula  , Lamberti uitam auctore Sigeberto  , Fredegarium quoque et Anselmi Gesta epp. Leodiensium  . Priuilegia monasterii ubique ad manum habuit, et modo integra narrationi inserit, modo excerpta tantum.

Postquam primordia monasterii exposuit, tempus medium inter Altuenum et Adelardum, annos 825-1034,  de quibus certi nichil compertum habebat, intactum reliquit; ea, inquit, que nostris temporibus audiuimus et uidimus gesta reuoluamus. Que non oportet ad litteram interpretari; nam a. 1034 uixdum natus fuisse potest, et de Adelardo pauca refert, sed Theodericum I annis 1055-1087 abbatiam regentem bene nouit, multaque adiecit ad ea que ex uita eius ab altero equali monacho scripta  recepit; alia paulo diuerse narrat. Nam cum ille totus occupatus sit in pietate abbatis extollenda, miracula afferat, cetera tanquam aliena breuiter attingat, noster miracula minus curat, eorum succinctam narrationem a uite auctore mutuatus, uniuersam autem monasterii conditionem, res eius exteriores et cum potentibus illarum regionum rationes accurate pertractat. Hec tum ex priuilegiis monasterii collegit, tum ipse uidit; ducem enim Fridericum  aprum in ecclesiam tulisse c. 58 refert Â»nobis uidentibus.Â« Preterea etiam Ruperti Chronico  S. Laurentii usus esse uidetur, c. 28-30. Dehinc progreditur ad historiam gestorum sub Theoderico II, que plus dimidia parte operis occupat, ita accurate scripta, tot litterarum documentis probata, ut familiarem Theoderici amicum facile agnoscamus, comitem, ut uidetur, exsilii eius; etsi libere eum quandoque reprehendit. uitam Â»Theoderici iunioris de S. Huberto abbatisÂ« scripsit Heribrandus abbas S. Laurentii Leodiensis  , sed nullum eius uestigium manet. Noster c. 70 commemorat Heribrannum monachum S. Laurentii, eumdem, ut opinor, qui uitam scripsit, sed fortasse post nostrum. Huius enim opus desinit in a. D. 1106, sed iniuria temporis finis periit. Cap. 96  dicit Manassem postea Remensem archiepiscopum factum esse, Rodulfum post Manassem prepositum; qui cum, Manasse a. 1106 mortuo, archiepiscopus electus sit, primi editores inde concluserunt hec antea scripta esse  . Concedo, hoc ueritatis speciem habere, sed si iam tunc scribendi initium fecerat, sequentia postea demum addidit; nam et de Theoderico abbate  tam libere loquitur, ut eo uiuente opus editum esse uix mihi persuadeam, et c. 88 de Otberto episcopo agens dicit: quandiu ex tunc superfuit, que certe post mortem eius  scripta esse uidentur. Quanquam nec hoc loco nec illo legitimum argumentum agnosco, et hec incerta manere fateor: satis habeamus nosse, auctorem operis fuisse uirum inter medias res uersatum, acrem iudicio, ueritatis studiosum. Hoc enim totum eius dicendi genus, hoc simplex et sincera rerum narratio suadent.

uersus finem seculi Gislebertus cap. 24 a nostro  mutuatus est. Postea Aegidius eum nouisse uidetur , sed laudabilia tantum de episcopis Leodiensibus relaturus, admodum pauca recepit; nam tum demum inspexit, cum Anselmo destitutus alios auctores circumspiceret.

Codex operis autographus mature intercidit. Nam eum anno 1550 non iam in monasterio exstitisse, inde apparet, quod lite de iurisdictione Andaginensi inter Carolum u et episcopum Leodiensem exorta, cum historia monasterii esset in ius uocanda [ Codex Aureeuallensis transmissus est sub conditione remissionis  , quam tamen conditionem neque abbas neque eius successores impleuerunt. Remansit potius codex apud sanctum Hubertum, usquedum monasterio a. 1796 suppresso bibliotheca dispergeretur. Per uarios casus denique deuenit ad  uirum nobilissimum Theodorum Geoffroy, in exercitu Belgico tunc tribunum equitum, inter arma Musis amicum, qui a. 1841 a Berthmanno nostro Brugis eo nomine conuentus, cum urbanitate nunquam satis nobis predicanda et codicem et domum gratiose prebuit ad utendum; cui uiro clarissimo hasce lineas grati nostri animi et uero ipsius erga nos humanitatis perenne optamus fore monumentum. Codex membranaceus, forma minori, seculo XIII a pluribus exaratus, post uitas SS. Iudoci, Basilii, Leodegarii, Eufraxie, Radegundis, Balthildis, Gilleberti epistolam ad Anselmum, Gilleberti disputationem cum Iudeo, uitas Anastasie, Theoderici martyris, Gengulfi, Corbiniani, habet hanc  historiam, continuo seculi XIII calamo exaratam atque inscriptam: Incipit liber qui Cantatorium dicitur. Exciderunt duo folia 52, 53, media, que Romualdus Hancar ante hos ducentos annos adhuc legebat, atque unum uel plura in fine, que iam tunc deerant. Librarius mendis non semper abstinuit; que per codicem autographum in scedulis, ut uidetur, assutis suppleta uidebat, ipse describens inepto aliquoties loco posuit  , alia omisit [ Alia duo apographa a. 1563 ex ipso 1 facta atque procuratori Luxemburgensi legatoque episcopi Leodiensis tradita memorat Robaulx p. 4; quorum alterum fortasse idem est, quod in castello Miruart sibi uisum ait Dewez Histoire de LiÃ©ge I, 54.

Editionem primi Martene et Durand amplissima Coll. Iu, 914 curauerunt ex ipso codice 1, at mendis nimium deturpatam, capitum distinctionem de suo instituentes. Dom Bouquet XI, 149, 635; XIII,  564 excerpta tantum dedit. Secundam instituit P. de Robaulx de Soumoy, Chronique de l'abbaye de Saint-Hubert. Brux. 1847, 8, e codice Bruxellensi 1* cum uersione Gallica, cui subiunxit historiam monasterii a fine Cantatorii ad nostra usque tempora deductam, adnotationesque adiecit uere utiles bonaque fruge refertas, ex quibus multa didicimus. Adhibuit enim editor: Romualdi Hancar historiam manuscriptam monasterii cuius ipse prioratum gesserat, ex Cantatorio nostro aliisque fontibus domesticis compositam; Fundationem monasterii Andaini; Antiquitates Andaginenses; Titulos possessionum Sancti Huberti, aliaque quedam sec. XuII et XuIII manu scripta; unde libro suo magnam procurauit utilitatem. Tertius bibliothece Burgundice prefectus L. B. De Reiffenberg, Monuments pour seruir Ã  l'histoire de Namur, de Hainault et de Luxembourg, Brux. 1847, in-quarto, codicem 1 habuit quidem, at raro adhibuit, contentus ex eius apographo 1* editionem nouam proponere, quam ectypo  codicis 1 ornauit. Quarto denique loco nos Cantatorium proponimus ex ipso codice 1, cuius lacunas ex 1* suppleuimus, orthographiam intactam relinquentes, excepto quod simplex e terciodecimo demum seculo ubiuis scribi ceptum in e mutauimus. Capitum distinctionem retinuimus eam, quam librarius ipse non numeris sed litteris inceptiuis maiusculis rubris instituit, numeros Martenianos ob commodum lectorum uncinis inclusos apponentes. In adnotatione ea que Romualdus Hancart, Martene et De Robaulx iam attulerant utilia, quam breuissime excerpsimus, sigla illorum H. M. R. religiose ubiuis et gratitudinis causa ascribentes; reliqua nostra sunt.





[CHRONICON S. HUBERTI ANDAGINENSIS.]


INCIPIT LIBER QUI CANTATORIUM DICITUR. QUALITER CREATA SIT ABBATIA SANCTI HUBERTI.

 1. In pago Arduennensi quoddam castrum Ambra dicebatur, eo quod Amberlacensis [1 1Kb] fisci  capud haberetur, quod funditus euersum, Hunis uastantibus Gallias, per annos fere trecentos triginta septem  desertum ad nichilum deuenerat.  Hec [2 1Kb] gens diu inaccessis montibus seclusa, tempore ualentis imperatoris repentina rabie Gothorum terras inuasit, et rex eorum Filimer ante cum Gothis Geticas et Sciticas terras ingressus repperit ibi quasdam magas, quas alirumnas dicunt, et eas suspectas habens, per solitudines fugatas exturbauit. Cum hiis siluestres homines quos Faunos ficarios dicunt ceuntes, hoc genus ferocissimum inter Meotides paludes genuerunt, quod tetrum et exile, uix humanam imaginem representans, uidentibus  se nimium ingerebat terrorem uultus sui horrore, eo quod esset deformis et execrande nigredinis. Maribus gene desiccantur [3 1Kb] antequam lactentur, ut iam tunc tolerare laborem cogantur; forma  quidem exigui, sed motibus arguti et expediti, atque ad equitandum promtissimi, scapulis latis et ad arcuum curuationem et sagittandum periti, ceruicibus firmis et semper superbia erectis, animos ferocissimos habentes et belluino more uiuentes. Hii cum Athala rege suo diuine uindicte necessitatibus [4 1Kb] subseruientes, dum Galliarum urbes et castella simul et ecclesias uastarent, hoc quoque castrum in transitu suo subuerterunt.  Temporibus autem Pippini, qui maior domus erat sub Theoderico rege, uxor eius Plectrudis Amberlacum sue dictionis fiscum parabat adire, et per predictum locum transiens, tam tedio uaste solitudinis quam feruore estatis confecta, ibidem in pratis uirentibus decreuit aliquamdiu requiescere. Et cum  post exactam refectionem comites eius longiori sumpno premerentur, ipsa curiosior pro equis pascentibus, ne per siluas uagarentur, neminem excitans sola surrexit; equisque recollectis iam lassior,  dum super aceruum lapidum ibi forte congestum resideret, cartulam quamdam celitus allapsam obstupuit coram se cadentem. Quam licet pauida corripuit, et nemini comitum ausa credere secretum, ad uirum quantocius decreuit reuertendum. Cui cum per ordinem retulisset euentum miraculi, ille, euocato Beregiso uiro uenerabili, qui tunc in die rebus obsequebatur eis, cartulam illi obtulit exponendam sibi. Consultus sacerdos Dei respondit, locum quo eadem cartula deciderat, a Deo esse electum, ex quo multorum anime transire deberent ad regna celorum. Pipino uero subiungente, quid sibi inde uideretur agendum, Beregisus rapta occasione, utpote qui iam diu apud se deliberauerat mundo relicto liberius Deo uacare, subintulit principi, ne,  quantum in se esset, diuine dispositioni deesset, paratum se solitudinem illam excolendam suscipere, si eam ille sibi concederet. Placuit  Pipino Beregisi propositum, licet grauaretur ammodum a se suum emittere karissimum. Illo tamen sepius insistente ut rem quantocius acceleraret, Pipinus cum comitatu curialium suorum uenit ad locum inuente celitus carte. Ibi facta legali donatione, et rata coram principibus suis astipulatione, locum ipsum perpetuo habendum Beregiso donauit, et perlustratis finibus eiusdem donationis, certas metas per subnotata confinia disterminauit: ad meridianam plagam inter Diuisiones [5 1Kb]  , ad orientalem plagam Mollem campellum, ad aquilonem inter  Campilonem et Haletum, Ferreummontem, inter Nasaniam et Awanam [6 1Kb] , Tabule fontanam, ad occidentem rupem Sulmoniensem et fluuium Lumnam. At Beregisus continuis insistens laboribus, solatiis etiam quorumdam fidelium adiutus, siluestrem solitudinem purgauit et habitabilem fecit, nec prius abstitit, quam ecclesiam beati Petri apostolorum principis, que in prefato castro olim funditus euersa fuerat, a fundamentis restrueret, et collectis secum religiosis clericis abbatis nomine et officio ibidem Deo militantibus preesset.  Quo post labores huius peregrinationis ad Dominum migrante  , longo post tempore successores eius ibi perseuerauerunt in clericali scemate, donec Ludouico Pio imperatore filio Karoli  Magni regnante diuina dispositio locum eumdem ampliauit hoc ordine.

2.  Eius  tempore preerat ecclesie Leodiensi quidam uenerande memorie episcopus Gualcaudus in instaurandis [7 1Kb] rebus ecclesiasticis ammodum studiosus [8 1Kb] . Et ut per excessum de ipsa Leodiensi sede aliqua necessario dicantur, eamdem episcopii sedem beatus pontifex Hubertus ab urbe Tongrensi olim Traiecti permutatam, ab eodem uico transtulit Legiam, ut quia suo tempore magne industrie et potestatis uiguit, modicam uillulam in nobilissimam ciuitatem et sedem episcopalem suscitauit, ibidemque leges publici iuris et forenses mensuras, que adhuc supersunt, constituit. Quo etiam cum per reuelationem diuinam ossa predecessoris  sui beati Lamberti martyris retulisset, eumque in loco martyrii eius sepeliens, ecclesiam condecentem super eum edificasset, in pede quoque Publicimontis in honore beati Petri apostoli templum extruxit, ubi migraturus ad Dominum sepeliri corpus suum destinauit. Cuius sanctitatem cum crebra miracula declararent, 16o anno migrationis sue  translatus in ecclesiam beati Lamberti a predicta ecclesia beati Petri , ibidem ueneratus est per annos septuaginta quinque.

3.   Anno uero incarnati uerbi 825, regnante ut dictum est Ludouico Pio, cum idem princeps ecclesiasticis rebus studeret in regno suo, congregationes sanctorum uel construeret uel olim constructas ampliaret, ad hoc idem  agendum exemplo suo informabat et ciuitatum pontifices et prouinciarum principes. Interea clerici prefate celle beati Beregisi cum iam pene deficerent, utpote in tam uasta et sterili heremo constituti, accepta occasione sibi consulendi, ad Gualcaudum Leodiensem episcopum se contulerunt, et quomodo predictum locum eorum diuina prouidentia elegisset quasque in eo paterentur necessitas, illi retulerunt. Letatus ille se inuenisse opportunitatem saluti sue prouidendi, si in eodem loco collaboraret uoluntati diuine, omnimoda intentione id exequendi curam concepit, et iuuante Deo in presentem statum suscitauit. Nam commutato ordine clericali, anno dominice incarnationis 817, 4 Idus Augusti  in die sancti Laurentii martyris, monachorum ibi religionem constituit, dispositis eis possessionibus et legaliter confirmatis in posterum, que sufficerent usibus ibi Deo seruientium. Constitutum est etiam ex communi decreto ut de reditibus donationum que facte fuerant beato Beregiso, ab eorum procuratoribus ad locum ipsum deferretur in eadem die annuatim oblatio, ut ex hoc in posterum et prioris acquisitionis et posterioris adiumenti discerneretur ecclesiastica possessio. Quo dum plures concurrerent, ut in tam remota heremo tanto liberius quanto et secretius Deo uacarent, quidam etiam nobiliores clerici de ecclesia beati Lamberti eo conuenerunt, mutatoque habitu ad contemptum mundi se ipsos uiriliter accinxerunt. Hii secum deliberato  consilio eumdem locum adhuc honestius sublimandi, presertim cum in hoc ipso patrocinari sibi sperarent fauorem pontificis, petierunt ab eo transferendum illo corpus beati Huberti, asserentes urbi sufficere patrocinium beati Lamberti. Que res licet pro sui magnitudine nimium difficilis uideretur pontifici, diuina tamen gratia, cui nichil est impossibile, iustis petitionibus accelerauit effectum. Nam collecta episcoporum synodo prouinciali apud ecclesiam beate Marie Aquisgrani palatii, Ludouicus pius et religiosus imperator interesse uoluit ecclesiasticis utilitatibus ibidem disponendis. Ibi cum Gualcaudus referret consilium de transferendo corpore beati Huberti ad locum Andaginum, diuina dispositione predicti principis et totius synodi inde uoluntarium  obtinuit assensum, indicta ei conditione, ut tanto pontifici conuenientem ampliaret honorem, et collectis ibidem fratribus tam presentibus quam futuris uel posteris curaret omnem excludere necessitatem. Constituta uero die ad rem exequendam ipse princeps Leodium uenit, et cum palatina tum etiam populari frequentia corpus sanctum quod cum loculo suo lapideo transferebatur, deuotissime prosecutus, Mosam illud transposuit cum diuinis hymnis et laudibus ; cui etiam multa dona contulit regia largitione, que licet deperierint uel temporum uetustate, uel uastatorum distractione, ex eis tamen quedam nostris adhuc temporibus supersunt ecclesie. Superest optimus sanctorum euangeliorum textus, auro gemmisque paratus; superest psalterium  auro scriptum per denos psalmos capitalibus litteris distinctum  ; superest in uno uolumine maximo super totum psalterium beati Augustini expositio; superest et liber eiusdem qui intitulatur de  Trinitate. Supererant duo totius anni omeliarii, quibus renouatis, hiemalis datus est in elemosina ecclesie Giuiniacensi  , estiualis uero missus est celle Pirensi  . De translatione autem beati Huberti cetera reticere censuimus, quod euidentius et latius ea enumerat eiusdem translationis proprius textus. Sed et hoc nimirum cum sit actum diuina gratia disponente, credi probabiliter potest, eumdem beatum pontificem in loco quo uenerabilis Beregisus quiescebat, se quoque uoluisse gratanter quiescere. Fuerunt denique contemporales eiusdem loci studiosi cooperatores. Decuit ergo ut quorum dum in corpore manerent uiguit ab inuicem familiaritas, eorum etiam ueneraretur a deuotione fidelium in uno eodem loco beatorum corporum societas. Quod uero  temporales fuerint, si quis certius nosse uoluerit, ex gestis Francorum  per tempora regum et principium probari poterit. Pipinus enim primus huius nominis sub Lothario rege, qui fuit filius Hilperici ex Fredegunde, dux et maior domus extitit, negotia regni disponens cum domino Cuniberto archiepiscopo Coloniensi. Qui sub regibus Dagoberto et Sigiberto nobiliter et sapienter se agens perseuerauit; hic genuit ex Idda uxore sua nobili et religiosa Grimoaldum et Beggam, et beatam Gertrudem. Begga uero nupta Ansegiso duci genuit hunc nostrum Pipinum secundum huius nominis, tempore Hilderici et Theoderici regum. Sub hoc Hilderico beatus Lambertus Tregentemsi [9 1Kb] uiguit. Theodericus autem rex ut erat hebetioris ingenii, abusione nequissimi  Ebroini, qui erat maior domus eius, ammodum apud Francos uiluit. Nec multo post Hildericus, qui erat potentior, in uenando interiit, interceptus a quodam Bodilone nobili, quem contra legem maiorum ad stipitem ligatum fecerat cedi; et cum post eum Theodoricus totum percepisset regnum, tertio anno  predictus Pipinus Ansegisi et Begge filius dux Austrasiorum factus inualuit, et Beatum Lambertum suggestione Ebroini et factione Coloniensis episcopi ab episcopatu eiectum, exturbato Faramundo sedi sue restituit post septennium iniuste illius eiectionis sue. Ipse quoque sanctus pontifex post in breui pro defensione ueritatis et castitatis, ut in gestis eius legitur, martyrio coronatus occubuit, eique in episcopatu beatus Hubertus successit. Quo etiam  tempore dono predicti Pipini eiusque uxoris Plectrudis locum Andaginum celitus designatum excolendum Beregisus suscepit. Et quia beatus Hubertus pro cura animarum sibi credita, ut in uita eius legitur   , per omnem Arduennam studuit euacuare idololatriam, que adhuc ibidem supererat, liquet quod ex confrequentatione commeandi uterque fuerit notissime cognitionis, eiusdemque in Deum dilectionis et deuotionis, nec minus etiam cooperationis in hoc loco diuine electionis; utriusque instantia predicationis fatiscente perfidia in eodem territorio profecit augmentum christiane religionis. Unde et largiente Domino concessum est, ut quos ipsa prouincia adhuc in carne positos meruit habere doctores, eosdem cum Christo regnantes habeat speciales patronos et defensores.

4.  Quanta et quali sagacitate idem episcopus Gualcaudus locum ipsum ampliare studuerit, quibus possessionum redditibus, uel ex proprio fratrisque  sui Erohengoldi [10 1Kb] patrimonio, sed et ex casamentis  a quibusdam secularibus subtractis, subsidium uiuendi tam posteris quam presentibus perpetuo habendum procurauerit, si quis nosse uoluerit, relectis auctoritatis eius priuilegiis pleniter addiscere poterit. Que priuilegia licet ex magne deuotionis affectu condidisse uideretur, moroso tamen consilio et sepius uentilato assensu cleri et senatus et quorumque nobilium et sapientium Leodiensis ecclesie, sed et consultu metropolitani sui Hildeboldi Coloniensis pontificis, auctoritate etiam Leonis Romani pontificis et attestatione Ludouici  piissimi imperatoris filii magni Caroli imperatoris, ea condidit et canonica confirmatione roborauit. Et ut aliqua ex  eisdem priuilegiis interponamus: Res, inquit, uel possessiones, que ad eumdem locum deputate hactenus fuerunt, iure firmissimo delegamus, id est Aprouilla  , Lotuilla, Nelina, Palatiolum, Gamedella, Telins [11 1Kb] , Lesterniuis [12 1Kb] , Ruuonia, Frandilionis, Gabelium, Anseromia, Rumendinis, et ecclesias Melsun, Martilinges, Builaidas, cum omnibus appenditiis suis. Similiter etiam consensu fratrum nostrorum concessimus et permanere uolumus eidem celle alias res ex rebus ecclesie nostre, que uidelicet non indominicate, sed in beneficio constitute fuerunt, id est Teruonia, Teuledum  , Marlida, Aldamum, Aluentium, Nentina, Florias, Wowonium, Arduanium,  Bractis, que alio nomine nuncupatur episcopi uilla, Lisura, Euernicorten, Sulpiacum, Nogarias, Buthesaim, uineas tres in castro Hoii, mansionem unam apud Leodium a nobis constructam, necnon et uineam unam cum manso ad se pertinente in territorio Leodiensi nuncupato uingitis, cum omnibus appenditiis suis. Item in eodem priuilegio post pauca: Diuino ut credimus consilio, et nostrorum fidelium consensu, tradimus iam prefatis monachis omni anno de argento libras uiginti, et decimam de caseo ex omnibus uillis nostris indominicatis, et de tribus uillis decimam uini, uidelicet de Goganheim et Berthahem atque Cunerono. Post hec duas addimus eis, scilicet Tauernas  et Ernau, ut omnia regulariter uiuentes ibi in uictu et uestitu satis abundeque haberent.  Ista omnia coram clericis et laicis nostris in eorum priuilegio cedimus et permanere cupimus tam nostris quam successorum nostrorum temporibus. Postquam ergo ista gratia Dei rationabiliter a nobis per omnia ordinata ad aures imperiales deuenissent, magno gauisus est imperator gaudio, cenobium Suguilis nomine  , in quo Deo dicate erant moniales, partibus sancte Marie et sancti Lamberti cum omnibus suis appenditiis tradidit iure firmissimo, ut episcopatus Tongrensis sedis in nullo minorari uideretur pro rebus, quas Dei seruis in monasterio prefato concessimus; et insuper ad prefatam cellam quamdam siluam que dicitur Wangisisusmons  tradidit, eamdemque legalem traditionem imperiali priuilegio firmauit et signauit. Harum possessionum  maxima pars huic ecclesie iamdiu deperiit, non solum uiolentia secularium, sed etiam episcoporum Leodiensium. Gualcaudus uero episcopus Altuenum abbatem qui loco preesset ordinauit, possessionesque et redditus quibus fratres subsisterent legali priuilegio ecclesie facto in perpetuum confirmauit, credens specialius profuturum sibi quicquid ibidem geretur usque in finem seculi. Qui autem prefato abbati successerint, uel quamdiu prefuerint, uel quomodo sub unoquoque eorum locus ipse aut profecerit aut defecerit, neque legimus neque a quoquam certius relata didicimus  ; ideoque his  pretermissis, que nostris temporibus audiuimus et uidimus gesta reuoluamus.

5.  Anno incarnati uerbi [1034] . . . . [13 1Kb] decedente Renuardo abbate, successit ei domnus Adelardus a Raginardo episcopo ecclesie beati Huberti abbas ordinatus, qui fuerat monasterii sancti Trudonis scolasticus et thesaurizarius. Ipse ut erat uir industrius et prudens, cum grauaretur longa et maxima famis necessitate, tum etiam inter imperatorem Heinricum et ducem Godefridum maiorem diuturna et inexorabili seditione, castri Miruoldi  ecclesie acriter imminentis ex edicto imperiali omnium fere principum cis Renum consistentium grauissima obsidione , tamen commissum sibi locum, quod periculo temporis difficillimum  erat, ne omnino destrueretur non solum uiriliter detinuit, sed et possessionibus ampliauit, ornamentis palliorum decorauit, edificiis honestauit. Aedificauit refectorium fratrum cum dormitorio, edificauit cameram abbatis cum palatina domo. Ecclesiam Aluentiensem  quam ex patrimonio suo episcopus Gualcaudus olim loco contulerat, a quibusdam inuasoribus uiriliter defensam retinuit. Quartam partem Caluiciaci  fisci a quodam nobili Roberto emit, cuius omnimodo medietas ab antiquo erat ecclesie  , donata sibi pro satisfactione a Stephano comite, eo quod castellum Miruot uiolenter et iniuste firmasset in ecclesiastica possessione. Habito quoque colloquio apud Euodium  [an. 1048]  inter imperatorem Henricum itemque Henricum regem Francorum, eiusdem imperatoris banno et auctoritate firmatum ecclesie mercatum procurauit. Cuius omnes iusticias, theloneum, bannum, comitatum, latronem  , foralia  , uel cuiuscumque placiti questum uel querelas, ex antiquo more potestatiuo iure optinuit tempore quo aduixit, et sine ulla Calumpnia successoribus suis optinenda, immo totam integram abbatiam reliquit. Eius adhuc tempore uigente publici iuris iusticia, in tota abbatia nullus aduocatus alicui placito intererat, nisi tribus generalibus in anno  . In hiis si quod uadium proueniret iudicio scabinorum, eorum quoque arbitrio determinabatur soluendum, non ad uoluntatem dominorum, sed ad possibilitatem personarum.  De eodem questu communi aduocatus obsonium debitum accipiebat, et si minus proueniret, ecclesia illud supplebat. Preterea si quem rebellem aduocatus ad iustitiam faciendam compellebat, decateruam [14 1Kb] suam accipiebat.

6.  Anno uero incarnati uerbi 1055, sue autem ordinationis 22. cum decessisset, successit auctore Deo illi domnus Theodericus Lobiensis cenobii monachus , a Richardo abbate  nutritus, et a Gerardo uenerabili Cameracensium pontifice consequenter in sacerdotem ordinatus, litteris adprime eruditus, quas etiam honestis decorabat moribus, adeo ut et ingenii uiuacitate et morali probitate tam iuuenibus quam senibus ammirabilis et immitabilis haberetur, et  quod est difficillimum, gloriam sine inuidia assecutus, omnibus indifferenter esset carus. Unde in philosophia famosus et pia concertatione a uicinarum congregationum abbatibus ad regendas scholas euocatus, Stabulaus sub abbate Poppone, deinde uirduni sub abbate Gualeranno, domni Richardi successore [15 1Kb] , postremo Mosomii sub Rodolfo abbate tam studiis liberalibus quam probis moribus multos instituit, quos postea uidimus imitatores et assertores eiusdem magistri sui, uiros honestissime probitatis. Qui postea licentia abbatis sui Hugonis Lobiensis  Hierosolymam adire conatus , sed per Pannoniam transire prepeditus, Romam quasi per Adriaticum mare nauigandus diuertit,  ibidemque preter spem [16 1Kb] Deodignum Leodiensem episcopum cum quibusdam sibi familiariter notis in ecclesia beati Petri inuenit; quorum suggestione, immo pontificis amica prohibitione ulterius progredi pressus, cum eis patriam petiit, et inter redeundum cuius esset scientie grauitatis et perfectionis prospectus [17 1Kb] , a predicto pontifice monasterio suo honorabiliter est relocatus.

7.  [u. Theod. 3.] Non multo post Henricus imperator Deoduino episcopo indixit ut sibi aliquem monachum ab abbate Richardo institutum procuraret, quem in Fuldensi monasterio scolasticum preficeret. Episcopus Theodericum, quem a Roma usque Leodium ad hoc fuerat expertus idoneum, a Lobiensi monasterio euocauit .  secumque detinebat quasi legandum imperatori. Euocatis interea ex edicto episcopali abbatibus et archidiaconis pro ordinando patre destitute ecclesie beati Huberti, adfuit et ipse cum ceteris, securus  inde ipsius sibi agende ordinationis. Episcopo uero consulente, quis haberetur idoneus desolate preponi ecclesie, Godiscalcus quidam honeste grauitatis persona, itemque Anselmus decanus sancti Lamberti, quorum uigebat permaxima auctoritas in huiusmodi rebus disponendis, responderunt, locuti prius cum consilio, talem prouidentiam bene conuenire fratri Theoderico. Succlamantibus aliis ad [18 1Kb] illos bene sensisse, ipse etiam episcopus in sententiam concessit uoluntarie, et euocato domino Theoderico, ut abbas fieret obnixius cepit  insistere. Ille econtra reniti qua poterat uirtute, impossibilitatem suam et insufficentiam suam pretendere, imparem se tanto oneri reclamare, lacrimis etiam attestari cor a labiis non distare. Episcopus econtra renitentem cogere, conuentus omnis incessere, ne diuine uocationi et uoluntati uideretur obsistere. Tandem tantorum oppressus auctoritate et uiolenter attractus a Gonzone Florinensi abbate et Stephano sancti Laurentii, iniunctam sibi curam suscepit, et consecratus est abbas in purificatione sancte Marie semper uirginis, sicque comitatus predicto Stephano abbate sancti Laurentii ad commissam sibi ecclesiam concessit. Cuius culmen cum de longe uidisset, ut erat tunc hiems asperrima, in mediis niuibus ad terram procidit, et Deum  adiutorem sibi adesse cum gemitu inclamauit, opertoque capite et nudis pedibus monasterium usque processit.

8.  Exceptus a cunctis cum digno fauore, studebat fratribus potius prodesse quam preesse, et lucrandis animabus magis exemplis quam doctrinis insistere. Fuerunt autem quos sibi inuenit fratres, uidelicet Robertus senex, Ermenfridus decanus, Eurardus precentor, Guillelmus prepositus, Alfridus thesaurarius, Lietbrandus camerarius, Lambertus organista  , Gualerannus cellerarius, Robertus armarius, Stepelinus exterior scolasticus  , et interior Balduinus, Lambertus, Guerizo, Engenulfus, Renuardus, Otto, Gualterus. Multotiens  uero aduersatus ab hiis qui in ueteri mente noua meditari cogebantur, licet patienter et tacitus eadem perferret aduersa, in enutriendis et erudiendis et in  conuertendis etiam quos poterat sagaciter et constanter elaborabat. Enutriuit autem idem abbas inter multos quos ab infantia timere Deum docuit, Gislebertum eiusdem ecclesie religiosum postea decanum, in scribendis et renouandis libris studiosum, Afridum cellerarium et custodem, et postea celle Miuoldensis priorem, Liebertum celle Buloniensis priorem primum, et postea maioris ecclesie prepositum, Arnulfum capellanum.  Quemdam uero Lambertum nimis nobilitatem suam extollentem cum pateretur infestiorem, non tamen deficiebat ut resipisceret [19 1Kb] exhortando, Deumque ut ei daret spiritum compunctionis exorando. Hic in natali apostolorum Petri et Pauli lecturus ad uigilias nocturnales, cum ante abbatem sine reuerentia inclinationis  transire cogitaret, subito expauit se uidere inter brachia illius puerum gloriose habitudinis, abbati quidem hilariter congaudentem, sibi uero minaciter indignantem. Qui dum tremens uix in legendo subsisteret, rediensque humillimam inclinationem abbati exsolueret, mirantibus cunctis adeo resolutus est in lacrimis, ut nullo modo cessaret a singultibus et suspiriis. Post uigilias affusus abbatis pedibus, confessus est peccata sua ad purum petens ab eo indicendum pro penitentia sibi exilium, uoluntaria mendicitate a se transigendum. Hortante uero abbate illum remanere secum, et spondente se illi in penitentia collaboraturum, respondit non sibi uideri utile, cum quibus dolebat se uixisse, uelle [20 1Kb] amodo uiuere, ipsique loco quasi conscio  erroris sui nulla re amplius inesse. Sic ergo seipsum obstinatione salubri puniens, ferro per uentrem perque brachia et tibias uinctus  , prosequente illum abbate cum lacrimis, monasterium exiit, tandemque cum magna defectione pedes Mosomum deuenit; ibi quia tunc temporis uigebat regularis districtio sub abbate Rodulfo, ab eodem retentus substitit, postque duos fere annos in luctu et penitentia perseuerans obiit. Cuius exemplo quidam ex iis qui in loco remanserant compuncti et sue salutis facti sunt sollicitiores, et abbati ad obediendum subiectiores. Lambertum de maxima paupertate ad magnam gloriam Dei gratia suscitatum, aliquandiu ipsius ecclesie precentorem et scolasticum, postea  uero Raginoldi Remensis pontificis et Henrici abbatis precatu ecclesie beati Remigii scolasticum, cardinalem  quoque et decanum, Fulconem  precentorem post eum, in illuminationibus capitalium litterarum et incisionibus lignorum et lapidum peritum, Gozelinum in scientia litterali et consilio promptum, sed nullius terrene administrationis cupidum, Guiredum Ebernensis celle prepositum et post Theodericum II, ecclesie abbatem ordinatum, Stephanum, Remigium et Rodulfum precipuos in studio scriptorum, Gerardum post Guiredum Ebernensem prepositum, Quintinum et Heribrandum ammodum eruditos, sed a Theoderico II nimis immature curis exterioribus expositos, Herbertum pictorem immatura morte preuentum, multum equidem dolendum, Guidonem scolasticum et precentorem, scientia et moribus insignem, Fulcuinum et utrumque Bernardum in ecclesiasticis  utilitatibus bene ualentes, Hugonem quoque Maceriensem  nobilitate et simplicitate laudabilem, Helbertum Leodiensem in abaco et musica triumphantem, Raginerum Hoiensem, Alsemannum, Gualterum et Godefridum, et fratrem Berengeri abbatis Benedictum.

9.  Conuersi sunt sub eo monachicam uitam professi Albertus presbiter, postea Arduensis [22 1Kb] prepositus; Theodericus et ipse satis industrius Condrustri  prepositus, et post eum abbas ab episcopo Henrico ordinatus; Lambertus maior dictus in eadem ecclesia ab infantia eruditus. Hic iam iuuenis a marchissa Beatrice Langobardiam ductus et apud Drogonem Parmensem aliquandiu philosophatus, cum post interfectionem marchionis Bonefacii   patriam suam reuerteretur, familiaritate eiusdem abbatis attractus, sub eo factus est monachus; cuius consilium et auxilium quantum profuerit ecclesie, uix olim posteris uidebitur credibile. Conuersi sunt sub eo Berengerus et Adalbero, quorum uterque non multo post functus est abbatis officio  . Inde Robertus canonicus ecclesie uirdunensis, et post prepositus celle Cunensis  , Raginerus Maceriensis, postea prepositus celle Pirensis, Obertus Teutonicus qui ecclesie quoad uixit Lesuram  procurauit, ex ea bene natus, Euerardus Dionensis, Stephanus Namucensis, Emmo, Alardus, Ebremundus, Guarnerus et Dominicus Hoiensis, Fulcaudus Montensis, pro bonis moribus  cognominatus Iohannes apostolus, Fulcherus, Richerus et Gonterus Portienses  uterque, Arnulfus ualentiniensis, Almannus, Godefridus et Adelo Wauoracenses  .

10.  Hiis omnibus militantibus Deo sub disciplina  regulari preerat abbas  quasi quidam dux industrie militaris. His [23 1Kb] omnibus omnia factus conformabat se singulis, donec formaretur Christus in eis, nec quemquam existimabat fortuna uel conditione, sed moribus et religione; et cum ab ineunte etate religiose institutus modeste et caste uixerit, tunc hunc sibimet usum uiuendi continuandum instituit, ut nonnisi semel in die semper reficeret, tam parce tamen, ut continuatim esuriret, et hoc sine ouis et caseo, et absque sagine condimento. In legitimis autem obseruationibus aduentus et quadragesime biduanis et triduanis ieiuniis se macerabat occulte. Preter communem monasterii elemosinam duodecim pauperes cotidie alebat, quibus lotis pedibus et manibus, et refectione sufficienti impensa,  satis humiliter tamquam Christo se eis in terram prostrabat. uilissimo strato superiecto cilicio paululum quiescebat; ex quo latenter surgens communes uigilias semper anticipabat. Sicque genuflexionibus et orationibus cum lacrimis Deo se ipsum mactabat.  Quadam autem nocte cum illo suo more uigilias anticipans orationi incumberet, ecce in similitudine cerue diabolus ei adfuit, et orationis eius intentionem pulsu pedum inquietare cepit. Ille reuera ceruam existimans, cum indignatione surrexit, perspecturus utrum claustri ostium negligenter apertum sero remansisset, per quod eadem cerua nocturno errore acta illo introisset de proxima silua. Cerua euntem modo precedens modo subsequens acerrime impetebat, donec uterque uenit ad claustri  ianuam, que diligenter erat obserata. Tandem abbas obstupefactus horrore diabolice insectationis, cum erectis ad Deum oculis signum sancte crucis illi opponeret dicens: Ecce crucem Domini, fugite partes aduerse, cum tanto strepitu diabolus euanuit, ut omne dormitorium fratrum, sub quo tunc predicta ianua crat, uideretur erui.  Nec multo post dum lassus crebris genuflectionibus ante maius altare circa mediam noctem prostratus oraret, repente maxima lux per totam ecclesiam celitus emicuit, et cum ipsa luce columba mire pulchritudinis apparens, omnes basilice angulos lustrando peruolare cepit. Que cum singula sanctorum altaria letis alarum plausibus et quadam sue uocis dulcedine  hilariter salutasset, postremo leni uolatu allapsa quo uenerabilis uir iacebat, tamdiu supersedit, donec pulsatis uigiliis cum predicta luce subtracta disparuit. Quod cum fratres qui in custodia monasterii excubabant uidissent, et in crastinum abbati  quasi nescienti cum ammiratione et letitia retulissent, ille eos cum indignatione redarguit, et ne alicui quoad uiueret hoc ipsum indicarent precepit. Preter canonicas horas, quas ut debitas diligenter Deo exsoluebat, in ueneratione beate Trinitatis et gloriose semper uirginis Marie, itemque Petri apostoli omniumque sanctorum singillatim uigilias et omnes horas diei decantabat, et psalterium etiam inter noctem et diem ex integro percurrens, aut per se psallebat, aut qui pro se psalleret procurabat. In cotidianis uero missarum sollempniis quibus gemitibus quaue cordis contritione Domino sacrificaturus assisteret, eius solius est approbare, cuius est omnium hominum corda pensare. Cuius fuerit humilitatis in habitu, cuius grauitatis in incessu, cuius  equalitatis in uultu, cuius honestatis in actu, mirabatur non solum quelibet ecclesiastica dignitas, sed etiam fastuosa et aliis irreuerens secularis potestas; cuius et laudabiliter magnificabat absentiam, et humiliter honorabat presentiam.

11.  Euocatus sepe a religioso Annone Coloniensium pontifice, amica ueneratione excipiebatur, et apud tantum uirum aliquandiu familiarissime remorari coactus, diuinarum scripturarum mutuo relatu quasi in aureo Salomonis reclinatorio media caritate constrato delectabatur. Cui cum forte inter loquendum familiari iocunditate obiiceret, quare quosdam barbaros sue parrochie trans Renum commorantes in quadragesima ab ouis et lacte et  caseo auctoritate pontificali non compesceret; respondit pontifex abstinentiam et religionem ecclesiasticam se quidem omnino approbare, attestari et laudare: differentiam uero ciborum firmis in fide non multum obesse, cum Dominus in deserto per coruum Eliam pauerit, non piscibus sed carne; sepius autem se id prohibuisse, nec preualuisse: quod christiani dici paterentur multum se gaudere, nedum aliqua uiolentia absterreret eosdem barbaros a christiana fide. Et quia eidem pontifici tanto erat abbas gratior, quanto apud eum constabat honorande uirtutis locus amplior, numquam ab eo nisi muneribus honoratus redibat, que et dantem et accipientem omnino decebant.  Quadam uero uice idem abbas cum gratia orationis, tum  etiam amore ductus pontificis Coloniam uadens, apud Iuliacum castrum a conditore Iulio dictum uoluit hospitari, ubi et in mane missas celebraturus ad ecclesiam processit. Mulier autem quedam in eodem loco languebat, que omnino cibo et potu priuata et sompno, ipsos etiam propinquos quod uiueret fastidiebat. Hec ammonita est per noctem,  quadam uenerabili persona sibi uigilanti assistente, ut in mane ad ecclesiam delata, de manu abbatis ibidem missas celebraturi panem benedictum peteret, seque eius orationibus sanandum confideret. Parentibus languentem deferentibus et abbati pro ea supplicantibus, abbas non solitus loqui nisi post expletionem psalterii, auersione qua poterat reniti, signis et nutibus hoc non esse suum contestari; tandem conuictus concurrentium lacrimis et precibus, quinque oblatas benedicens, in ore languentis misit; illaque statim recepto manducandi usu conualuit. Abbas uitans humanas laudes, citius aufugit, nec ulterius per idem nisi latenter transire uoluit.

12.  Si quando uero pro responsis ecclesie domino Adalberoni Metensium episcopo se presentasset,  mirabatur postmodum ipsemet in recolendo meminisse, qua se illi humilitate uir tante nobilitatis et potestatis inclinaret, qua benignitate compulsum ad secum prandendum sedere collocaret. Cui cum forte inter prandendum deferrentur pirorum primitie, cepit ea pontifex manibus attrectare, sepius olfacta super mensam reponere, et quasi sub optentu cuiusdam delectationis tangendo et non gustando, se in eis cruciare. A quibus se omnino continens, cum aliis illa diuisisset, abbas quod uiderat fecisse episcopum diligenter notauit, et causam facti solus cum solo sedens humiliter requisiuit. Ad hec episcopus altius suspirans ingemuit, et quia hiis olim in iuuentute sua nimis delectatus se peccasse meminisset,  respondit secum deliberasse, ut per que peccasset, per hec et se ipsum abstinendo puniret. Aedificatus abbas exemplo huius abstinentie gratulabatur multotiens apud familiares suos, id sibi multum postea profuisse, et ne excederet per illicita ab ipsis licitis se constanter continebat.

13.  Anno [24 1Kb] incarnati uerbi 1071, Dominus etiam Helinandus Laudunensis episcopus, eius familiaritate delectatus, monuit eum et adiuuit cellam unam in episcopio suo construere, uidelicet ante Nouum Castellum super Axonam  , apud Eberneicurtem, ubi ab antiquo possidebat ecclesia beati Huberti quindecim mansos preter terram dominicalem. Qui episcopus ex consensu Fulcardi et Ebali archidiaconorum suorum, totius quoque capituli  ecclesie Laudunensis, altare matris ecclesie predicte uille, substitutis illi aliis nouem, in Briania unum, in Pugneicorte unum, in Mediana uilla unum, inter Prouasium et Prouisiolum duo, in Gugneicorte unum, in Iuuinicorte duo, in Ranleicorte unum, ad ad opus predicte contulit celle, que omnia ratis et firmis priuilegiis, exclusis quoque eorundem  altarium personis, habenda in perpetuum confirmauit beati Huberti ecclesie in Arduenna site  . Nec multo post reposita est ecclesie Landunensi uicissitudo huius donationis ab ecclesia beati Huberti, uidelicet bibliotheca una totius ueteris et noui testamenti. Hanc a domino Gisleberto nouiter conscriptam Elinandus pontifex cum Iosfrido Parisicensi episcopo Colonia rediens et ad nos diuertens uidit, et laudantibus eam clericis suis concupiuit, donatamque sibi in gratia specialis et perpetue amicitie inter ecclesiam Laudunensem et nostram optinuit. Fuit autem ei causa ad nos diuertendi quasi cuiusdam iocosi [25 1Kb] euentus miraculi. Audierat abbas Theodericus utrumque pontificem per Hoium transire ut Coloniam irent, missisque ad eos litteris  mandauit ut per ecclesiam beati Huberti redirent. Litteris autem perditis in Leuga que dicitur Mala inter Hoium et Leodium, cum post duodecim fere dies pontifices redirent per eamdem uiam, obtulit eis uiator quidam nouiter inuentas ibidem easdem litteras. Illi autem non sine miraculo diuine uoluntatis secum reputantes rei euentum, nullo modo presumpserunt pretermittere abbatis mandatum. uenientes uero abbas officiosissima processione excepit, per biduum retentos affluenter refecit, presentatis inter prandendum ad iocunditatem ammirantium carpis [26 1Kb] et piscibus uiuis. Postea digressos impensibus ecclesie Mosomum usque deduci precepit, gratias agentes Deo pro experta caritate, et  probata in loco eodem nobili et uenerabili religione, quam nisi oculis probassent, nullo modo, ut asserebant, narrantibus credidissent.

14.  Anno uerbi incarnati 1074, Philippus etiam rex Francorum ab eodem abbate rogatus, omnes capellas Noui Castelli, quod tunc tenebat, matri sue ecclesie beate Marie que est in Eberneicorte recognouit et reddidit, easque priuilegio sue auctoritatis cum predicta cella ecclesie beati Petri et beati Huberti habendas confirmauit.

15.  Anno uerbi incarnati 1068, Arnulfo comiti Chiniacensi  ex patrimonio suo prouenerat cella Pirensis. Qui licet iuuenis, ductus tamen optima fama et amore Theoderici abbatis, attractus etiam propter optime religionis odorem sepulturam  suam ibidem constituere, prefatam cellam ecclesie beati Petri et beati Huberti perpetuo habendam legaliter donauit, addens ei quicquid inter Marbais et Fanium  sui erat iuris, ut latius continetur  in priuilegio facto eiusdem donationis. Abbas autem data commutatione prebendarum ibidem prius seruientibus clericis, ex consensu domni Manasse Remorum pontificis pro eis monachos suos in eodem loco substituit 8 Idus [27 1Kb] eiusdem anni.  Cum in gallicinio gratia orationis intraret idem abbas ecclesiam beati Hilarii  , contigit in ea candelam diuinitus accendi, ut ibi clareret aduenisse filium lucis, ante cuius aduentum ibidem lux celestis emicuit.

16.  Predictus quoque pontifex Manasses ductus gratia religiosi abbatis, ex consensu clericorum ecclesie Remensis altare beati Hilarii quod est in Guisliaco, cum capella Guarcensi, altare etiam sancte Marie in Nouiando  super Mosam  dedit ecclesie sancti Huberti, et exclusis in perpetuum eorumdem altarium personis, donum suum legitimis priuilegiis publice factis et in conciliis suis recognitis confirmauit. Contigit autem non multo post, ut Adeladis uxor Arnulfi  , soror autem Ebali Roceiensis, defuncta in introitu ecclesie uersus claustrum sepeliretur; Manasses quoque frater eiusdem Arnulfi diuino flagello compellente monachus effectus, et post infra mensem mortuus ibidem apponeretur. Erant preterea quatuor fratres, uidelicet Hugo et Ludouicus, Rodericus et Riquinus, filii Richezonis ex Liegarde amita Arnulfi comitis. Horum unus Riquinus ab Heribrando Bulionensi interfectus ad caput predicte Adeladis est sepultus.  Hinc erga locum facti deuotiores et Arnulfus et nepotes eius, nepotes quidem pro fratre suo dederunt ecclesie quicquid habebant apud Linaium et Carnetum, et quartam partem pontis que erat eorum apud Gabelium  ; Arnulfus uero preter cellam Pirensem, quam ut dictum est beato Huberto donauerat, remisit in perpetuum ecclesie exactiones quasdam ab iniquis ministris antecessorum suorum apud Gabelium rebus nostris impositas fraudulenter et iniuste, scilicet 40 modios auene mensure nostre, et unam carratam feni, alteram uero straminis, que exigebantur ad pascendum equum comitis, quatuordecim etiam garbas culture indominicate, septem spelte et septem auene, que dabantur scabinis, et uillico deputatum  unum modium frumenti. Pontenarii quoque cum in transponenda decima iniuriarentur ministros ecclesie, meliores garbas uiolenter rapientes sibi, agente Theodorico preposito in curia beati Huberti mandauit  eos uenire Arnulfus comes, ex optimatibus suis Riquinum et Algoldum, Theodericum et Albertum secum ibi habens, et indicta bannali euocatione totius Gabeliensis potestatis, adiurauit antiquiores et meliores interposito sacramento facte sibi fidelitatis, ut edicerent ei ueritatem huius consuetudinis. Illi locuti cum consilio responderunt comiti per Rodericum prepositum et Gobertum uillicum, sicut erant adiurati, exactiones istas ab iniquis ministris dominorum esse inuentas et iniuste et fraudulenter ecclesie impositas, ei ideo iudicio eorum, si iusticia seruaretur, omnimodo [28 1Kb] adnichilandas. Hiis comes auditis, uigonem magistrum scabinum garbas acceptas ex cultura dominicali uidentibus cunctis proprio collo fecit referre  et reponere in horreo beati Huberti. Quedam uero uenna, que apud eos dicitur radius, in Huia  habetur, et quecumque captura piscium ibi prouenerit a nona dominice noctis usque ad uesperam sequentis diei, suum  est ecclesie nostre ex consuetudine ueteri; et quando idem radius firmabatur  a uillico nostro, exigebat sibi obsonium comitis uillicus. Has omnes iniustitias ne amplius a quoquam exigerentur, bannali auctoritate comes interdixit, pontenariis constituens de unaquaque carrata, transponende decime unam garbam accipere, et si quid minus fuerit de integra carrata, dimidiam illi [29 1Kb] prouenire, sicut placuerit ministro ecclesie, et hoc sine ulla decertatione.  Deinde comes pro hiis et aliis iniustitiis [30 1Kb] , quas uel a se uel a suis recognouit factas ecclesie, culpam suam confessus est publice, et Ottone filio suo secum deducto ueniens ad monasterium, Floherimontem  cum familia et molendino donauit beato Huberto legaliter habendum. Filii quoque sui dextram super maius altare beati Petri applicauit, et ut omnia que eidem ecclesie donauerat, uel iniustas exactiones et consuetudines quas annullauerat, ipse etiam iureiurando ei confirmaret proprio ore iuraturo dictauit, presentibus ibi quibusdam optimatibus suis. Gabelium autem semel in dicendo ingressi, uidetur utile notificandum posteris, licet preoccupato ordine narrandi, quid ibi contigerit tempore domini Heinrici episcopi. Omnis decima  ubicumque iaceat intra bannales terminos totius Gabellii, constat esse ab antiquo ecclesie beati Huberti. Apud uillam uero Fiscalium  excisis in foreste sartis, fecunda ibi prouenerat messis. In hanc irrepserat latenter Raguenus eiusdem uille  presbiter, decimam sartorum sibi conatus abstrahere; unde cum uiginti garbas abstulisset, Theodericus superueniens prepositus illi cum maxima indignatione quod inuenit residuum decime constanter induxit horreo ecclesie, eumque ad episcopalem audientiam edixit secum uenire. Euocatis autem antiquioribus uicinis, episcopo apud sanctum Hubertum commoranti uterque se presentauit; ibi coram illo sacramento ueridicorum comprobata ueritate, iudicio Bosonis archidiaconi Raguenus presbiter publicam iustitiam fecit Theoderico abbati, et iussu episcopi decimam quam abstulerat suo uehiculo reductam propriis manibus in horreo ecclesie reposuit.

17.  Namucensi  comitatui, licet iniuste, subiacebat centenaria iustitia Anseromie, et uicecomitum  uiolentia affligebatur nimis ecclesie familia. Acturi causas huius exactionis Guillelmus de uiruia cum Herimanno et fratre eius Rodulfo de Houhaia  die condicta illo conuenerunt, et in dominicali curia porcum unum inuenientes in cenam suam occidi et parari iusserunt. Bullientes carnes satis multus ignis suggestus coquebat, sed nullo modo decoqui poterant, et ministris de more attemptantibus eas, cruditatem suam et sanguineum horrorem ingerebant. Cenaturi domini cum tedio afficerentur huius expectationis, carnes illas qualescumque essent sibi iusserunt apponi, sed cena eadem illis ultima fuit: nam Guillelmus a demonio arreptus et uiruiam in gestatorio relatus miserabiliter  expirauit; Herimannus uero et Rodulfus aliquamdiu cum nimio dolore superstites defecerunt sine penitentia et diuina recognitione. Hiis probatis Albertus comes Namucensis cum in Arduenna silua moraretur gratia uenandi, et ueneratione loci diuerteret cum uxore sua Ida, que prius fuerat uxor ducis Frederici  , ad ecclesiam beati Huberti, Theodericus abbas predictum comitatum Anseromie optinuit ab eis perpetuo remittendum ecclesie . Ea tamen conditione [31 1Kb] interposita huic remissioni, ut uiginti modios auene nostre mensure prepositus Anseromie quot annis exsolueret comitatui, uillicus uero uille de unaquaque domo eiusdem potestatis modium unum auene exigeret pro predictis modiis uiginti reponendum dominicali  curie. Et hec conditio firmata est maxime poscentibus uillanis, qui per exactionem comitatus nimis grauabantur ab extraneis.---Hoc etiam tempore [32 1Kb] Willelmus comes Normannorum debellatis Anglis factus est rex eorum; qui, ne ingratus esset honoris  a Deo sibi collati, per cenobia totius Anglie undequaque euocatis preceptoribus religiosis, ordinem perfecte religionis uel instituit uel reformauit, et per exterioris amministrationis [33 1Kb] leges publicas ad ciuile decus excoluit. Idem rex ut erat largus in donariis, cum in solempnitate paschali militem quemdam uideret cum offerentibus non offerre, euocatum interrogauit cur non offerret; illo respondente sibi deesse quod posset offerre, rex centum libras denariorum illi iussit deferri, quas ille in clamide sua susceptas sine retractione super altare omnes Deo obtulit. Miratus rex cum ceteris astantibus fidem offerentis, quicquid pascalis muneris sibi eodem delatum est, militi restituit.---Britannico [34 1Kb] cuidam clerico Marbodoni, cum recumberet  ad prandium Guillelmi regis, delata est ab bibendum argentea [35 1Kb] nauis; quam dum in manu teneret, talem de illa uersum dixit:

Nec pice nec clauis eget hec argentea nauis.
Hugo Lingonensis episcopus  Hierosolymam iturus, ad expetendum uie subsidium eumdem regem adiit, eique quasi ad decentem gratiam huiusmodi salutationem presentauit:

Si quis in ante uidet qui te circumspicit, ex te
Colligit, ante comes, rex modo, cesar erit.
Que laus multorum fauore exposita et commendata cum placuisset regi, longum est memorari quot et quantis donis episcopum honorauerit. Idem Hugo cum puerum quemdam ordinasset exorcistam, Hugo  Lugdunensis archiepiscopus et Romane ecclesie legatus eamdem ordinationem nimis indiscrete irritam iudicauit, ipsique puero acceptos semel gradus sua ordinatione iterauit. Hanc iniuriam sui episcopus mordaci ioco remouit, et huiusmodi sales archiepiscopo in faciem reiecit:

Si ueteres renouare gradus ut carmina nostis,
Unde reum me quisque meus preiudicat hostis,
Iam uideo quod quicquid ago mutare potestis;
Sed doleo quod non ualeo uel nosse quod estis.
Si prisce pietatis amor uos detinuisset,
Et seruum qui uester eram non deseruisset,
Pro puero licet eximio non esset agendum.
Pontificem sine iudicio sic destituendum,
Quid latuit? que causa fuit? fuit utilis ordo
 Per me qui quartus, per uos fuit in decachordo.
Iam decimare quod est poterit, multumque benigne,
Tres poterit prestare gradus et psallere digne.

 18.  Gozilo comes Bohanie  apud Marlidam dominicalem domum uiolenter fregit, et ad placitum suum abusus ibidem quibusque inuentis, res etiam ecclesiastice familie satellitibus suis diripiendas permisit, et cum cenatus protraheret noctem iocis et sermonibus, repente percussus ultione diuina in ipso crepusculo finiuit uitam . Uxor eius Ermentrudis de commisso domini sui humilem satisfactionem beato Huberto et abbati per optimates suos mandauit, et ut ibidem corpus eius sepeliretur expetiit. Abbas ex consilio fratrum et satisfactioni et petitioni annuit, sepultoque Gozilone, Summeium allodium cum matre ecclesia et familia ab Ermentrude uxore illius, et Conone, Rodulfo, Widone et Henrico filiis eius, legaliter ecclesie  donatum acquisiuit  . Sub eodem tempore simul cepta est fieri octo turrium corona, et que in prato est in honore beati Aegidii ecclesia, murus quoque circa monasterium qui nimia uetustate pene totus corruerat, claustrum quoque et cripta.

19.  Adeladis comitissa Areleonis fuerat filia nobilissima ducis Theoderici, soror uero Sigifridi  patris marchisse Beatricis. Huius quidam cubicularius a rabido cane morsus et infectus, solum quod supererat ei remedium salutis, ad beati Huberti patrocinium confugit. Eius enim apud Deum meritis habetur in loco eodem singulare priuilegium probate uirtutis, ut si quis infectus morsu rabidi canis aut lupi aut cuiuscumque insani peccoris, illo  confugiens incisus fuerit, ritumque eiusdem incisionis seruauerit  , sine dubio euadit periculum certissime mortis. Et, ut per excessum uera probemus esse que dicimus, uidimus ipsi nostris temporibus duos iuuenes de pago Hasbanico, qui infecti a quodam cane rabido, ne ad meritum beati Huberti confugerent seducti sunt a quodam presbitero; promisit uero eis quibudam incantationibus et medicamentis certitudinem sanitatis, acceptoque inde commodo, fecit eos persistere domi, confugientibus aliis ad ecclesiam beati Huberti, qui uidelicet ab eodem cane fuerant infecti: quibus sanis redeuntibus, predicti iuuenes furiis et doloribus uexati ceperunt insanire, ut lupi ululare, ut canes latrare, uixque ad monasterium deducti et ibi mortui, uidentibus et audientibus  incusserunt metum maximi horroris. Sed hoc per excessum. Predictus autem cubicularius Adeladis ex more incisus et soluto capitalitio  seruus  sancti effectus, ad missam matutinalem deductus est communicandus. Intuitus autem fratres ordinate et reuerenter consistentes, inclinato capite, nusquam oculos declinantes, eorum in offerendo ordinatam successionem et deuotionem, in eundo et redeundo compositam grauitatem ammiratus est in eis, ut erat uir secularis, quasi quamdam imaginem mortificationis; reuersusque ad dominam suam, que uiderat ei renuntiauit. Illa quantocius missa legatione ad abbatem, magnis precibus ut ad se ueniret optinuit, ueniensque nuntium aduentus sui ad comitissam premisit. uiso nuntio mulier uirilis animi, et que conscia proprie nobilitatis nullius curabat dignitatem uel personam eius temporis, surrexit uelociter ut occurreret abbati; mirantibus filiis eius  Fulcone et Gualeranno que esset apud eam nouitatis huius ueneratio, eorum sustentata brachiis obuiam processit abbati, uisumque cum iam ab ea posset audiri, inclinato capite humillima salutatione honorauit; et cum post orationem licentius alloqui eum posset: Gratias, inquit, ago tibi, uenerabilis pater, cuius filiorum tantam audiui religionem, tamque rarum huius nostri temporis sancte opinionis odorem. Cumque renumeraret que retulerat ei cubicularius suus, et per mutua edificationis colloquia aliquamdiu in Domino delectarentur, obtulit abbati ecclesiam de fisco Anslaro  perpetuo habendam in usus fratrum, prefatis filiis eius laudantibus et confirmantibus hoc idem donum.  uidens abbas copiam magnorum lapidum in fundamento ueteris quondam ciuitatis, nunc autem pro castelli menibus adbreuiatis, suggerente Lamberto maiore, ex eisdem lapidibus ecclesie donari expetiit quantum sufficeret ad edificationem cripte uel claustri. Libenter illa quod petebatur concessit; sed et operariis ecclesie, quamdiu ibi morarentur, et hospitium et uictum promisit. Respondit abbas gratias Deo omnipotenti, Adeladi, et filiis eius reuerenter ualedixit, et ad monasterium rediit. Moxque a Leodio cesoribus conductis, criptam et claustrum in presentem statum composuit, aduectis ab Araleonis columpnis cum capitellis et basibus suis et altarium mensis. Auxit etiam oratoria a dextris et a sinistris ecclesie; et a dextris quidem memoriam  beate Marie ad medium altare noue cripte transtulit, et ibidem altare sancti Stephani protomartyris substituit; a sinistris uero memoriam beati Martini ut fuerat reliquit, ibidemque extrinsecus nouum oratorium exstruxit, quod dicitur ad sanctam Ierusalem, eo quod dominice sepulture et resurrectionis contineat expressam similitudinem. Illuminauit quoque oratoria que exstruxerat pulcherrimis fenestris, quodam Rogero conducto ab  urbe Remensi, ualenti admodum uiro, et promptissimo huius artis et peritissimo. Aedificauit et altare in honore sancte et indiuidue Trinitatis ad pedes beati Huberti, ubi et maxima sanctorum pignora deposuit. Que omnia non multo post Henricus episcopus, assumpto secum Francone Bellagradensi pontifice  , qui secum tunc temporis morabatur Leodii, in magna gloria et letitia dedicauit. Perfecit etiam predictus abbas tabulam auream ante maius altare, quod est in honore beati Petri apostolorum principis, qnam olim ceperat Albertus abbas, occasione conterendi calicem unum aureum librarum uiginti, qui eotenus permanserat in loco, donatus olim beato Huberto a Ludouico Pio Karoli Magni imperatoris filio. Plura autem donaria non tantum  in argento et auro, uerum etiam in auro textis ornamentis et libris, tam a prefato principe, quam a Gualcaudo pontifice eidem loco collata fuerant que uel inhabitantium simplicitas, uel extraneorum abbatum  aut prepositorum dissipauit temeritas, aut asportauit per abusionem et cupiditatem effrenata impudenter licentia. Sed et ipsi nostris temporibus uidimus quosdam quos nec nominandos censuimus, qui quasi occasione non curande uetustatis multa incenderunt ex eisdem auro textis ornamentis, re autem uera hoc moliti cupiditate auri exinde rapiendi. Quid de librorum dispersione uel distractione memorandum, cum et ipsum auro scriptum psalterium, quod Ludouici imperatoris fuerat  proprium, eius imagine in principio insignitum, apud urbem Tullensem fuerit uenditum, quasi in extera prouincia securius ibi celandum. Diuina tamen dispositio restituit illud ecclesie sue hoc modo. Mater domni pape Leonis IX  uenale illud inueniens emit, et eidem filio suo tunc Brunoni, ut in eo psalmos addisceret dispensauit; sed cum in alio quolibet psalterio et plane legeret, et facile quod discebat redderet, in illo tantum incurrebat tales offensiones, ut nimio tedio a lectione uideretur deficere. Nolebat enim Spiritus sanctus, cuius electionis uas idem puer futurus erat, ne alicuius sacrilegii contactu uel ignoranter contaminaretur. Mirante uero matre sic filium in psalterio aduersari, audiuit uulgante fama fuisse illud ecclesie  beati Huberti, et multiplici anathemate per diuersas regiones publicam eius questionem fieri. Nec diu morata ad locum properauit, puerumque secum deduxit, et absolutionem huius sue ignorantie humiliter expostulans, psalterium ecclesie reddidit. Obtulit etiam pro satisfactione librum unum sacramentorum, qui postea donatus est ecclesie beate semper uirginis Marie, que sua  est beati Huberti apud Gabelium.

 20.  Thieboldus aduocatus ecclesiasticam familiam quibusdam nouis iniustitiis opprimere uolebat, quod quia abbate uiriliter obsistente euincere non preualebat, ut se de eo uindicaret, occasiones querebat. Unde et ad ducem Godefridum maiorem se contulit, utque ad firmandum uallum castri sui Bullonensis [36 1Kb] exigeret iniustam angariam de hominibus sancti Huberti, importune suggessit. Dux interim ne abbatem, quem humiliter uerebatur, inquietaret, tunc quidem siluit, donec ad monasterium ueniens se ibidem excipi petiit. Exceptus cum honore et per biduum detentus ab abbate in loco substitit, et inter loquendum suggestionem Thietboldi, ipso quoque presente, abbati retulit. Abbas euocatis Heribrando seniore castellano, et Engone, Gualtero,  Roderico et Hugone, perorante Lamberto maiore antiquas prouincie consuetudines, rei ueritatem diligenter inuestigauit, et testimonio predictorum principum omnem familiam ecclesie, que uix sufficeret in restituendis et continendis officiis et munitionibus monasterii, huius exactionis liberam esse constanter coram duce comprobauit. Ad hec Thietboldus dum uellet abbati obsistere, dux malitiam eius intelligens, ut erat uehementis animi, in eum indignatus grauiter: Hec est, inquit, tua erga me fidelitas, ut meo peccato iniquitatem et cupiditatem tuam expleas, dum mendacio tuo me prouocas peccare in Deum et in eius familiam. Et sedens ut solebat in audientia publici iuris agendi, consilio et testimonio  legali iudicio optimatum suorum hanc sententiam constituit, et ne aliquando remoueretur a qualibet persona, firmauit ut omnis familia ecclesie ab hac exactione in perpetuum amodo libera esset, siue eam deberet, siue non deberet.

21.  Anno 1074. Sub eodem tempore orta contentione inter abbatem et aduocatos de comitatu abbatie, in presentia ducis eiusdem  filiique eius Godefridi omnino adiudicatus est et confirmatus abbatie et ecclesie eiusque ministris, prout illi placeret.

22.  Tribus per annum oblationibus circa festum beati Iohannis baptiste ecclesia beati Petri et beati Huberti sollempniter honoratur, que uulgo cruces Falmenienses  , Palatienses et Arduennenses  dicuntur. Quibus autem necessitatibus compulsi prouinciales has consuetudines Deo et beato  Huberto deuouerint, quibusque probatis consolationibus legaliter sibi firmandas in perpetuum instituerint, qui latius addiscere uoluerit, relegat textum miraculorum predicti patroni  . Has edicto Ludouici Pii imperatoris filii Karoli Magni et synodali banno Gualcaudi Leodiensis pontificis ibidem nouimus addictas, et certis finibus legali firmato priuilegio determinatas.---Anno 1075. Nostris autem temporibus Godiscalcus abbas Hasteriensis  Palatiensis cruces fraudulenter temptauerat imminuere, et muneribus presbiteros uillarum seducens, Harneas, Gabelium, Wilerceias, utrasque Bursiuas et utrasque Letires, Neuies, Gedinam, Granthes  detrahens nostre, sue attraxerat ecclesie. Hanc eius presumptionem compertam abbas Theodericus  grauiter tulit, et ut inde sibi responderet in concilio presbiterorum Grades  denominato per Freduardum decanum euocauit. Ibi Godiscalcus presente Bosone archidiacono, Ernetboldo altaris aduocato, conuictus iudicio et sub clamatione totius concilii, ecclesie beati Huberti quod suum erat ab antiquo publice recognouit; assurgensque Theoderico abbati iustitie uadium ei per manicam tunice sue porrexit, pro quo et uades decem librarum exactus deposuit, et sic deinceps a presumptione sua cessauit.

23.   Dux Godefridus in Italia infirmatus, et exinde Bulonium reuectus, cum iam desperaret uite sue, missis ad abbatem Theodericum legatis, satis humiliter, ut se uisitaret expetiit. Neque enim processus erat eius  de monasterio facilis, maxime uero gratia alicuius persone secularis. Tandem ad eum ingressus, cum tante prius potestatis uirum ita uideret affectum, eleuatis oculis ad Deum: Tu, inquit, humiliasti sicut uulneratum superbum. Dux ad uerbum abbatis compunctus: Pater, ait, karissime, nichil uerius. Et erumpens in lacrimas, uix pre singultibus conatus oloqui, puram confessionem pro expectatione mortis Deo coram abbate reddidit, eaque reddita gladium suum sibi deferri iussit, quem assistente filio suo Godefrido, continuato gemitu penitentie, abbati reddendum presentauit, eumque sibi testem futurum in iudicio Dei pro abrenunciatione militie secularis satis humiliter, magis uero dolenter inclamauit.  Quantas autem lacrimas ab oculis circumstantium excusserit tanti doloris spectaculum, pensandum  potius censuimus, quam referendum. Cuius enim cor non emolliret, cuius uel inhumanos affectus non inclinaret penitentia tam deuota tamque humilis illius quondam nominatissimi Romane urbis patricii, et prefecti Anchonitani, et Pisani marchionis, et totius interiacentis Tuscie et Italie dominatoris, inuicti quoque uirdunensium comitis et Lotharingie ducis, Henrici etiam imperatoris per tot annos acerrimi impugnatoris. Nec multo post ad ecclesiam beati Petri trans pontem sitam iussit transportari, prosequentibus eum abbate Theoderico et Gonzone Florinensi et Hermendo uirdunensi filioque Godefrido cum optimatibus suis. Ibi sibi deferri iussit capsam eburneam, que fuerat Bonefacii marchionis, plenam pretiosis sanctorum reliquiis, inter quas eminebat  portio magna dominice crucis, et gestatorium altare pape Iohannis. Ea accepta in manibus coram altare beati Petri, sine alicuius sustentatione in pedes libere constitit, et predictam capsam tenens recensuit ex ordine, uidelicet ex edicto Alexandri pape separatum se esse a marchissa Beatrice, et pro eiusdem separationis conditione structurum se congregationem monachorum de communibus possessionibus utriusque Deo deuouisse. Easdem quoque possessiones amborum consensu denominatas predictum papam auctoritatis sue priuilegio confirmasse, quocumque sibi placeret illas addicere; et quia pregrauatus infirmitate id per se ipsum exequi non posset, orare Theodericum abbatem, ut huius  sui uoti curam exequendam pro se susciperet. Erant uero ipse possessiones fere omnes militum stipendiarie, qui [37 1Kb] licet palam non auderent duci eas sibi ratihabere contradicere, pro hoc ipso tamen submurmurabant inter se cum maxima indignatione. Sensit abbas ducem frustra niti quod intendebat, cum intelligeret submurmurantium calumpnias, presertim cum ex ipsa filii eius quadam aduersione notaret erga patrem iam lese pietatis imaginem, unde et ametando  longius absistens, respondit duci quod rogabatur se exequi non posse, alium potius quereret, quem uotis suis procurandis substitueret. Nec latuit ducem quod abbas timeret, et inclamato filio cum amaritudine, obiecit ei cur tam impudenter erga se uiolaret iura nature, cur  adeo prodidisset se degenerasse ut saluti paterne deficeret in hac suprema necessitate; non debere eum predam facere sceleris sui pauca illa que destinabat redemptioni anime sue, cum ei plurima relinqueret parata suo labore. Respondente filio in nullo se defuturum eius uoluntati: Accede, inquit pater, da osculum michi in conditione seruande huius tue fidei et promissionis, interposito testamento uite tue et honoris. Sic abbas iterum iterumque reclamatus ab utroque, cum ueram esse crederet, quam  uiderat inter patrem et filium pactam sponsionem, iam non dubitauit conclamantibus [38 1Kb] adesse, ne uideretur fructum penitentie peccatoris de se confidentis quantum in se esset aliquo modo defraudasse; et propius accedenti: Karrissime pater, dux inquit, per hanc capsam, et ei porrexit illam, committo tibi huius mee deuotionis curam, ut in salutem anime mee pro posse tuo exequaris eam. Ad filium autem: Tibi, inquit, edico in fide debita et promissa patri adiutorium, cooperationem et defensionem huius executionis secundum ammonitionem istius abbatis, dextramque eius astrictam implicuit dextre filii; presentem etiam ecclesiam beati Petri apostoli, que mei est patrimonii, delego in perpetuum constituendis in ea monachis, matremque eius Saltiacum  riuum confirmo eorum ditioni, exclusis omnino hactenus tenentibus eam clericis. Preter possessiones uero quas huic mee deuotioni priuilegio et auctoritate Alexandri pape confirmaui, ex consensu coniugis mee Beatricis, tuo quoque, mi karissime fili, et sponse tue Mathildis, in auro, argento uariisque ornamentis, censum mille librarum rerum mearum mobilium aggregaui, que uestre committo fidei, ut huius ecclesie proficiant utilitati. Hec omnia a patre condicta et a filio laudata, abbas, ut erat simplex et rectus, credidit esse rata, omnique dilatione remota collocauit ibidem deseruire Deo satis honestas personas maioris sue ecclesie, scilicet Alfredum custodem, Lambertum maiorem, Liebertum  postea sub se eius loci prepositum, Arnulfum capellanum. Quorum religioso et honesto conuentu dux adeo consolabatur, ut, licet infirmitate sua semper increscente grauaretur, auditis campanis quibus hore canonice monachico ritu significabantur, eiusdem infirmitatis quasi oblitus, quadam mentis hilaritate recrearetur. Interea cum uite sue funditus diffideret, uirdunum se deuehendum statuit, ubi olim se condixerat sepeliri gratia satisfactionis, ex quo eamdem ciuitatem succenderat in contumelia Henrici imperatoris  . Prefixa uero die sue huius euectionis, fecit se primum deferri ad ecclesiam beati Petri  , ubi se commendans eius patrociniis, simulque abbati et fratribus ultimum uale faciens cum lacrimis, iussit sibi prandium  in domo bannalis furni parari. Quo deuectus, prosequentibus eum abbate et filio mulitsque ex suis optimatibus, cum electo a se loco coram furno deponeretur: Huius, inquit, officine semper procurator esse debuissem, si michi propitia diuinitas tot mala que gessi parcere uoluisset. Quo cum refecisset conuenientibus ad se mendicis---ex quo enim ceperat infirmari, nullos conuiuas nisi pauperes habere uoluit---ipsam bannalem officinam furni legali donatione beato Petro contradidit, ut in perpetuum  deseruiret monachorum utilitati, licet hoc frustra, sicut et alia omnia pene fecerit. Nam ab abbate, ut destinauerat, uirdunum deductus, cum adhuc uiuens ibidem moraretur, quecumque promiserat ei mentitus est filius, et in dampnum uite sue et honoris oblitus est misericordie et ueritatis. Factus enim iam potens hereditatis paterne, dissimulauit meminisse quid se presente et laudante deputauerat pater redemptioni anime sue. Suggerebatur ei a quibusdam suorum reuera infidelium, quasi ad gratiam, non debere eum perdere militum suorum amicitiam, in manu eorum suam constare ualentiam, defecisse patrem suum a sensu proprio in extremis, consuleret potius rebus suis, quam illius obtemperaret deliramentis. Sic deductus a sententia  seruande pietatis, de disponenda elemosina patris interpellantem se abbatem callide suspendit, quamdiu quidem pater superuixit. Superuixit uero fere per mensem. uirduni 13 Kalendas Ianuarii terribiliter celum intonuit, et in crastinum uita decessit . Tunc tandem iunior Godefridus qui esset apparuit, et recurrente ad se abbate pro testamento ordinando defuncti patris, non tantum consilium et auxilium suum illi negauit, sed etiam minis et iniuriis a se absterrendum [39 1Kb] putauit. Inferens instanti, hoc negotium non eius temporis esse, nunc non sue utilitati conuenire monachicam congregationem disponere, et militiam sui ducaminis postponere; que illi pater curanda commiserat  bene curaret, alterius intentionis curam se actitare. Talem tamque subitam rerum commutationem abbas obstupuit, et quasi monstrum sic a se diuersum indignatus exhorruit. Ne tamen per hanc repulsam uideretur defecisse a promissa fide seruanda, Heribrandum seniorem ceterosque pares castri, quos fidelius ducem coluisse meminerat, interpellauit, ut secum de negotio patris Godefridum adratiocinarentur eos conduxit. Ille tandem pudore conuictus, respondit possessiones denominatas, quas milites sui stipendiarias tenebant, se nec uelle nec posse subtrahere tenentibus, Astinetum  uero cum banno et comitatu et omni familia et questu, et denominatam partem Cheuoni, bannalem quoque cambam Buloniensis burgi,  que nullius erant feodi, elemosine patris sui se recognoscere et confirmare, relictum uero thesaurum rerum eius mobilium in presentia eorum se uelle cum abbate diuidere; hoc illi iam sufficeret, nec se amplius super hiis molestaret. Adhortatus abbas ut interim que concedebantur susciperet, neque iuuenem quandoque meliorandum exasperaret,  exhortantibus cessit, et cum Godefrido ad scrinium diuidendi thesauri uix compulsus accessit. Godefridus ablatis inde septingentis marchis argenti in candelabris, in scyphis et scutellis aliisque utensilibus uariis, abbati cetera reliquit, ea tamen conditione ut ea disponeret respectu consilii sui. Consilio tamen Heribrandi castellani aliorumque fidelium suorum, qui ei suggerunt ne sic inhumane annullaret elemosinam patris sui super predictam summam argenti, disposuit abbati et successoribus eius Bellam uallem  cum familia et banno et omnibus finibus et acquestibus suis, ad opus fratrum deseruientium Deo in ecclesia beati Petri; quod uadium quiete ab eis possessum est quamdiu idem Godefridus aduixit.

 24.  Erat non longe a maiori ecclesia fiscus Cauiniacus  ex patrimonio Richeldis Montensis comitisse, que uiduata Balduino iuuene Flandrensium comite , Flandras amiserat, occiso filio suo Arnulfo a patruo eius Roberto Frisone , per manus cuiusdam Gerbadonis [40 1Kb] . Qui Gerbaldo non multo post confusus conscientia tante iniustitie et temeritatis Romam petiit, et manus quibus dominum suum interfecerat domno pape Gregorio uII, pro penitentia eiusdem criminis detruncandas obtulit. Gregorius executionem huius detruncationis magistro coquorum suorum publice commisit. Educto Gerbodone [40 1Kb] ad penam quam decreuerat pati, predictum ministrum  papa reuocari precepit, eique secreto edixit, ut si eleuato ferro aliquo modo manibus motis titubaret continuo eas incideret; si uero constanter persisteret, patientie persistentis statim retento ictu parceret. Gerbodo ad ictum perstitit, statimque incolumem deputatus percursor pape representauit. Letatus papa sic prouenisse penitentiam Gerbodonis, manus quas detruncandas obtulerat iam non suas sed Domini esse iudicauit, precepitque ei ut per dominum Hugonem Cluniensem abbatem reuertens, referret ei omnem rei ordinem, seque eius consilio crederet. Ille ad abbatem ueniens, eius exhortationibus credidit, et postea eximius sub eo monachus claruit  . Comitissa uero gratia Flandras recuperandi, et filium suum  occisum uindicandi, Philippum Francorum regem, ipsum quoque Godefridum ducem et Albertum comitem Namucensem multosque alios Lotharingie et Francie principes aduersus Robertum condixit, taxato singulis pretio eiusdem condictionis. Fuerat autem predictus abbas longo ante tempore et Balduino et Richeldi adeo familiaris et dilectus, ut  multotiens ab eis exoratus, aliquandiu Flandris moraretur cum illis, et preter multa donaria quibus ab utroque redibat honoratus, duo allodia, scilicet Sulmodium  satis contiguum monasterio et Tauers in Hasbania, legali donatione ecclesie beati Huberti in perpetuum collata optinere mereretur  . Et cum eamdem comitissam licet a priore potestate deiectam sepius tamen reuiseret, ex priori amicitia occasione predicte conductionis [41 1Kb] Cauiniacum fiscum illa ei in uadio accipiendum per Lambertum maiorem obtulit. Letatus abbas sibi offerri Cauiniacum, quem iam diu desiderauerat ecclesie acquirendum, presente et annuente duce Godefrido quingentos bizantios auri de elemosina patris sui Cauiniaco superposuit, et sic fiscum eumdem interim  sub testibus legitimis, uidelicet Segardo, Arnulfo, Gozuino, et Tietboldo, in uadium accepit. Richeldis uero cum amissis tot expensis nichil profecisset, fugato etiam Philippo Francorum rege a Roberto Frisone, ad dominum Theoduinum Leodiensem episcopum se contulit, et ei Montense castrum cum omni honore illi subiecto [42 1Kb] , sancte Marie sanctoque Lamberto eumdem obtulit. Que cemptio ecclesias episcopii afflixit grauissime  , nostram quoque spoliauit ex maxima parte. Intendebat enim comitissa uiribus episcopi aduersus Robertum se aliquid posse moliri, sed non preualuit. uenditum tamen castrum cum suis appenditiis in feodum recepit.

25.  Grassabatur interea discidium inter abbatem  et ducem, duce quidem a fide patri promissa omnino deficiente, abbate uero ut eam exsolueret in emancipandis condictis ab eo possessionibus constanter exigente. Sed neque frustrata est imprecatio patris, quam, ut dictum est, filio moriturus ingessit, imposita conditione uite sue et honoris; nam uxor eius Matildis eo relicto Langobardiam rediit, sepiusque mandante marito ut rediret, non solum non obtemperauit, uerum edixit mandanti, ut ad se ille ueniret, et sicut se curaret capsam reliquiarum patris sui Bonifacii sibi deferret. Seductus ille spe conciliande sibi coniugis, prefatam capsam eburneam cum reliquiis abbati uiolenter abstulit et Mathildi retulit, relicto tamen altari quod fuerat pape  Iohannis. Sed nec sic quidem apud eam maritalem gratiam optinuit, spretusque ab ea et inactus ab Italia Lotharingiam rediit. Conscius uero se abbatem grauius offendisse pro ablatis sanctorum patrociniis,  cum ex hoc nichil ipse profecerit, callidiori auersione imminentem sibi acrius uitare cepit. Coactus tandem abbas de eo desperare, ut erat amicissimus domino Herimanno Metensium episcopo, disposuit cum eo Romam ire  , uolens de euentu rerum papam Gregorium uII consulere, et inter eundum de eisdem agere cum marchissa Beatrice . Ingressi uiam Rome pasca celebrare certabant, sed tardantibus eos quibusdam, qui obsonia episcopo certatim impendebant, ad Lunensem portum peruenerunt maioris hebdomade feria quinta . Ibi occurrit illis legatus marchisse Beatricis, cum precibus etiam filie eius Mathildis, ut Pisas diuerterent, ut apud eas proximum pasca sollempnizarent. Consultus abbas ab episcopo  quid inde uideretur sibi, respondit ille non debere grauari dignationem magne petitionis, neque differret inuitatus occurrere, cum negotium adeundi eas incumberet utrisque. Sic diuertentes Pisas honorabiliter suscepti sunt a matre et a filia, satis eminentiores ceteris curialibus habiti in eadem curia. In exsoluendis pascalibus officiis conuenerant ibi septem episcopi, hiisque omnibus postpositis celebritas missarum dominice resurrectionis  oblata est agenda Herimanno Metensium episcopo. uideres preter secularium confluentium multiplices glorias, clericorum diuersi ordinis frequentiam, ecclesiastici ministerii uasa auri et argenti quamplurima, diuersi apparatus uestes peregrinas, Beatricem et Mathildem procedentes quasi  cuiusdam dominationis prefecturas. Episcopo in tali pompa missas celebrante, abbas in quodam angulo se celabat, operto capite satis humiliter uacans psalmodie cum Lamberto maiore et minore. Mathildis circumspiciens deprehendit abbatem latere laborantem, et nichil glorias tam festiue ostentationis curantem. Assistebat uero ei in decantandis psalmis dominus Anselmus post Alexandrum papam ordinatus Lucensis episcopus, uir admodum religiosus, et non multo post felici excessu clarescentibus miraculis inter sanctos a Domino assumptus. Hunc ad abbatem misit, et ut superius ascenderet mandauit. Et cum obedienti sedes deesset, Mathildis assurgens ei suam, ut erat parata, transmisit, mirantibus  cunctis que esset persona tante apud eam dignitatis. Discessurus autem in crastinum , cum ei inter cetera familiaritatis colloquia, deceptum se a Godefrido de elemosina patris [43 1Kb] , illa super  hiis dominum papam consulendum respondit, et ut faciliorem aditum inueniret apud eum optinendi que uellet, litteras ei deprecatorias composuit, quas apostolico redderet ex nomine Mathildis, indicta ei conditione per se redeundi, et que sibi euenirent illi referendi. ueniens ergo Romam cum episcopo, litteras Mathildis presentauit apostolico, et per eas commendatus gratanter susceptus est ab eo. Per septem autem dies in Urbe demoratus, et cuius esset uite et probitatis perspectus, adeo factus est pape dilectus, ut die quadam ab hora prima in sacra capella que dicitur ad sanctum Laurentium  , ubi cum sandaliis dominicis retinentur capita apostolorum Petri et Pauli, pariter soli considentes amica uicissitudine diuinis eloquiis intenderent, eo  usque ut nocte superueniente armatus Urbis prefectus papa iubente ad hospitium suum abbatem cum suis reduceret. Unde et inter cetera que ab eo gratia familiaritatis expetiit, priuilegium etiam apostolice defensionis ecclesie sue auctorizatum optinuit, ut ecclesie Romane firmata et defensata auxilio et auctoritate, immota stabilitate monastico ordini in perpetuum persisteret, et ei iam donata et amodo donanda anathemate eterno interposito firmiter constarent. Hoc idem priuilegium papa a se dictatum et in publico consistorio Lateranensis palatii quod dicitur Ad speculum, coram pluribus episcopis et cardinalibus ecclesie Romane recognitum et relectum, subscripsit manu propria: Miserationes  tue, Domine, super omnia opera tua. Cum uero a condicta Godefrido promissione abbas se absoluendum exposceret, quia in ea explenda filii eius auxilium sibi deesset, apostolicus non consensit, sed Annoni Coloniensi et Theoduino Leodiensi apostolice auctoritatis formatas epistolas destinauit, ut Godefridum ad hoc quod patri morituro condixerat exsoluendum, uel consilio inclinarent, uel ecclesiastico ministerio inobedientem compellerent. Reuersus abbas per Mathildem, ut ei condixerat, exsoluit ei commendationis sue gratias, referens que ex sententia illi omnia apud papam prouenerant; illa licet nolentem aliquamdiu eum secum retinuit, et casula una alba que fuerat domini pape Leonis IX, subdiaconali quoque tunica  pape Stephani qui dictus olim Fridericus frater fuerat ducis Godefridi maioris; a se digredientem honorauit. Nec tantum hac sola uice gratia curie illius ecclesie nostre profuit, sed et tempore pape Alexandri II, cum idem abbas Roma rediens diuerteret ad matrem et filiam apud Fraxinutum  , quo construxerant monasterium monachorum in Alpibus Appennini, per septem dies detentus, ibi cotidie pallio uno muneratus est ab eis. In die uero digressionis sue data est capsa una eburnea reliquiis Claudii martyris pretiosa, quam secum reuehens in  uigilia sollempnitatis beati Huberti cum honesta processione, responsorium Ciues apostolorum decantante, ecclesie intulit. Et ex tunc in eadem die cum commemoratione Benigni martyris Diuionensis, Claudii quoque celebritatem agendam communi assensu congregationis instituit.

26.  Cum uero Theoduino Leodiensi episcopo litteras pape pro Godefrido ei missas tradidisset, et paulo post priuilegium Romanum quod eius concessione et laude ecclesie beati Huberti optinuerat, quasi congauisuro obtulisset, de manu eius accepit illud archidiaconus Boso, cui et omnia sua procuranda idem episcopus crediderat specialius, ut erat confectus senio. Idem Boso abbati iam diu infensus erat, eo quod prebendam unam  cuidam nepoti suo Nasanie expetierat nec impetrauerat, unde et collecto liuore occasionem se uindicandi attentius querebat. Explicita ergo carta et offensus ignotis sibi ad legendum notis, quibus conscribuntur priuilegia Romane auctoritatis  : Non, inquit, dubium quin hic lateat alicuius fraudis prestigium, quod utique celat barbaries harum notarum. Raptum ab ore eius uerbum quasi ad gratiam dicentis palatine canes exceperunt, censentes diligentius perscrutandum, quod ut difficile ad legendum uidebatur incertum. Tandem easdem notas sensim perscrutantes hii qui inter clericos iactitabantur perspicaciores, deprehenderunt rem ut erat, scilicet ecclesiam beati Huberti specialius mancipatam apostolice  defensioni, eternoque anathemate interdictum cuicumque persone uel potestati, ne quis ei presumat dampnum inferre uel iniuriam, uel in acquisitis uel in acquirendis, utque monachicus ordo ibi in perpetuum Deo deseruiat liber totius inquietudinis. Ad hec Boso rapta occasione insimulandi, caput suum quatiens cum suspiriis, et maxima iam diu cepta indignatione succlamauit, abbatem Theodericum abbatiam sancti Huberti omnino prodidisse Romano pontifici, ecclesiam Leodiensem in hoc ipso incurrisse dampnum intolerabile, et, nisi episcopus eiusque fideles maturius aduigilarent, nichil sibi de tanto honore hactenus habito remansisse. Intellexit ex priuato odio abbas publicam sibi suscitari inuidiam, et indignatus se criminari preter conscientiam,  respondit constanter huius malignitatis coniecturam nec se quesisse, nec apostolicum concessisse; uenirent quicumque eligerentur fideliores ecclesie Leodiensis, paratum se Romam redire, ibique eis probaturum publice crimen quod sibi imputabatur nichil esse; ea tamen conditione, ut secundum sacros canones penas false criminationis, se purgato, criminatores exsoluerent. Presensit Boso se suo capiendum laqueo, actumque de se, si Rome prosequeretur abbatis reclamatio  . Locutus itaque cum consilio, non se assuetum Romano, ait,  sed Leodiensi iudicio; nemini licere audientiam reclamare tam subito, nisi episcopi sui, maxime uero metropolitani grauaretur iudicio. Recognouit episcopus licet senex inuidiose calumpniari abbatem; ne tamen uideretur indiscussum pretermittere quod putabatur dampnosum ecclesie, prefixit diem huius discussionis agende. Retento igitur secum priuilegio, abbatem dimisit, et ceteros abbates episcopii cum archidiaconis, ut ad prefixam diem uenirent conuocauit. Interea Boso declamare in clero, spargere uoces in populo, quanta malignatus est inimicus in sancto, qui commissam sibi abbatiam subduxerit sancte Marie sanctoque Lamberto. uagante passim ut suum cum fama uulgabatur abbatis infamia, et licet apud se bene sibi conscium uera tueretur innocentia,  indignabatur tamen mendaciter grauari nichil tale merentis patientia. Prefixa die conuenientibus euocatis, ipse quoque cum Theoderico preposito et utroque Lamberto omni modo ueritati confisus affuit. Discutiendi etiam priuilegii exemplar secum detulit, ut quia calumpniatores eius secum finxerant aliquid monstruosum ignotis in eo celari notis, cunctis legere uolentibus innotesceret assuetis conscriptum litteris. Lecto palam itemque relecto priuilegio, et cum delato exemplari uerbo ad uerbum comparato, uentilantibus quibusque inter se prudentibus quecumque in eo continebantur, nichil in eo Leodiensi ecclesie deperiisse, nichil abbatem aduersus eam deprehensum est machinasse; et cum iam non ex Bosonis odio, sed ex euocatorum iudicio  causa penderet abbatis, in hoc tandem maiorum et meliorum sententia consensit, Romane ecclesie proprium esse de omnibus iudicare, nullis uero licere de eius iudiciis retractare: non succensendum abbati, quod ecclesie sue procurauerit defensionem et auxilium apostolice auctoritatis, cum nec in sensu nec in uerbo excluserit debitam subiectionem ecclesie Leodiensis. Indignatus sic suam Boso aduersus abbatem coniecturam extenuari, arrepto priuilegio de medio consessu se subduxit. Ipso tamen episcopo reclamante et indignante cum ceteris cur talem iniuriam faceret abbati, uellet nollet, priuilegium publice laudatum et auctorizatum reddidit. Soluta contentione, abbas absolutus recessit, sic exinanita  existimatione illi obiecte criminationis et comprobata erga ecclesiam nostram auctoritate Romane defensionis. Est autem huiusmodi priuilegium in superiori pagina conscriptum, quod hic est interponendum:

Gregorius episcopus, seruus seruouum Dei, dilecto  in Christo filio Theoderico, abbati monasterii sancti Petri sanctique Huberti Andaginensis in Arduenna constituti, suisque successoribus regulariter ibidem [44 1Kb] intrantibus in perpetuum. Nulli fidelium est in dubio quin sedes apostolica, eo quod [45 1Kb] uniuersalis mater et omnium ecclesiarum princeps est, omnibus hoc iure ac debita sollicitudine preesse debeat, non ut [46 1Kb] eas tantum catholice religionis unitate concludat, sed generali circumspectione etiam ab hiis que extrinsecus promouentur pro sua auctoritate saluet et muniat. Inter quas tamen cum plures inueniantur, que speciali et propria commendatione in tutelam eiusdem sedis apostolice se contulerunt, ut speciali caritate et studio sue matris amplexa usquequaque securiores et liberiores ab omni infestatione consisterent, quas [47 1Kb] ,  ut dignum erat, ita Romana suscepit ecclesia, tantaque protexit undique diligentia, ut omnibus munimenta presidii, nonnullis quoque gratiam conferret augendi. Cuius rei plurima nobis exempla sanctissimi uiri reliquerunt, qui, ante nos in illa quam diximus apostolica sede fulgentes, pro honore ecclesiarum Dei et exaltatione earum magis quam pro uita aut salute sua solliciti fuerunt; suscipientes monasteria et uenerabilia loca in patrocinium apostolice defensionis, et confirmantes ea propriis priuilegiis, quatinus ex cotidiana tranquillitate ardentius in deuotione diuine seruitutis et in omni bono proficerent. Qua in re quam pie, quam sancte fecerunt, et illorum nobis ostendit gloria, et ipsius rei tam fructuosa gratia. Nam cum oratoria in pace et tranquillitate consistunt, et ecclesiastica  beneficia pauperes Christi nutriunt, tum uero laus Deo digne promitur, et remedia peccatorum tam uiuis quam defunctis impenduntur. Unde nos in eadem sede apostolica, non nostris meritis, sed diuina locati gratia, suscepti officii debitum considerantes, prefatum monasterium, cui tu, dilecte fili et prenominate abba, preesse dignosceris, tuo rogatu in tutelam apostolice sedis et nostram et successorum nostrorum defensionem suscepimus, confirmantes et corroborantes sibi per presentis paginam priuilegii, ecclesiam sancte Marie super Axonam sitam  et ecclesiam sancti Sulpitii super Mosam  ceterasque possessiones tam in uillis quam castellis ceterisque ecclesiis et terris cultis aut incultis seu in omnibus rebus mobilibus  et immobilibus, quas nunc iure possidet [48 1Kb] aut in posterum Deo miserante acquiret, quatinus omnia ad communem utilitatem fratrum inibi Deo famulantium sub tuo tuorumque successorum regimine et congrua dispensatione semper inconuulsa illibataque permaneant. Si quis uero regum, sacerdotum, clericorum,  iudicum ac secularium personarum hanc constitutionis nostre paginam agnoscentes, contra eam uenire temptauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et nisi uel ea que ab illo sunt male ablata restituerit, uel digna penitentia illicite acta defleuerit, a sacratissimo corpore et sanguine Dei domini [49 1Kb] redemptoris nostri Iesu Christi alienus fiat, atque in eterno examine districte ultioni subiaceat. Cunctis autem iusta seruantibus eidem loco, pax domini nostri Iesu Christi, ut hic fructum bone actionis recipiant, et apud districtum iudicem premia eterne pacis inueniant, Amen. Subscripsit autem manu propria domnus papa: Miserationes tue, Domine, super omnia opera tua. Bene ualete. Datum Lateranis  in [50 1Kb] Kal. Maii per manus Petri sancte Romane ecclesie presbiteri cardinalis ac bibliothecarii, anno primo pontificatus domini Gregorii uII, pape, indictione undecima.

27.  Interea monitus Godefridus ex mandato pape a Coloniensi itemque Leodiensi pontifice, ut condictam patri ueritatem et fidem exsolueret, illeque nec monentes nec arguentes audire curaret, accidit ut domnus Herimannus, Metensis episcopus, ad eum Bulonium ueniret. Erat autem dominici aduentus dominica secunda, et ut suum est eius temporis, inhorruerat passim hiems asperrima. Exceptus a duce ut decebat tantum pontificem, cum post cenam in lecto ducis pausaret, duce altrinsecus in eadem camera quiescente, primo gallicinio apud sanctum Petrum  surrexerunt ad uigilias fratres, Theoderico abbate tunc cum eis ibi demorante. Miratus episcopus ea tali hora se campanas audire, interrogauit ducem, quo uel ad quid sonarent. Respondit dux fratres apud sanctum Petrum ad uigilias surgere, eosque ex elemosina patris sui ibidem locatos consistere. Ad hec episcopus altius ingemiscens: O, inquit, nos infelices, quos in tantis deliciis quiescentes Deo condempnant tales uigilie. Felices econtra quos nec torpor medie noctis, nec horror huius asperrime hiemis reprimit a laudibus omnium creatoris Dei. Tu quoque infelicior infelicissimis, quem necdum emolliunt uel timor Dei uel amor patris tui, qui elemosinam eius defraudaueris, et fratribus tam deuotis adhuc eam detraxeris! Ad hec Godefridus compunctus in lacrimas  erupit, et gratias agens rationabili eius castigationi, quicquid ex hoc neglexerat, emendaturum amodo se promisit. In crastinum uterque abbatem mandauit, uenienti uero dux officiosissime assurrexit, et nichil tale de eo speranti coram pontifice et quibusdam  curialibus suis uadium humillime satisfactionis genu flexo porrexit, se errasse, se peccasse in Deum et patrem suum est confessus, errorem quoque suum amodo se correcturum professus. Miratus abbas et letatus in Domino, qui ad quod uult inclinat corda omnium filiorum hominum, suggerente episcopo duci recredidit quod sibi porrexerat uadium, in uerbo scilicet uiuentis adhuc patris sui, quo eum adiurauerat [51 1Kb] , uite sue et honoris conditione interposita; statim ille pro hiis que de prefato thesauro subduxerat abbati, Bellam uallem ad usum fratrum ei deposuit, et ecclesiam Montis Madiensis  cum tribus mansis terre beato Petro in perpetuum possidendam legaliter tradidit.

28.  Eodem anno  Theoduinus  Leodiensis episcopus uita decessit, ortaque  contentione inter quosque potentes agende electionis, dum plures fieri uoluissent episcopi, nulli eorum ut episcopus fieret contigit. Nam dux Godefridus, qui tunc forte morabatur cum Heinrico rege, cum uix tenuiter persensisset episcopum obiisse, precibus suis optinuit apud eum, nemini concedendum donum episcopii, nisi quem ille presentaret ei; moxque ad Heinricum uirdunensem archidiaconum [52 1Kb] misit, et ei ut remota omni dilatione ad se ueniret mandauit. Festinauit ille duci occurrere, incertus omnino quid uellet. Leodienses uero pro contentione prefata nulla adhuc electione firmata, ne uideretur iniuriosum regi, baculum pontificalem paulo morosius deferri, ut eum referret  iniunxerunt Theoderico abbati. Quidam autem de clericis alter alterum anticipans curiam irrepserant, sperans quisque uel sibi prouenturum euentum rei, uel paratus gratia uicissitudinis ferre suffragium alteri. Interea suggessit dux clericum adesse, cui episcopium donandum destinasset; dignaretur rex, ut est eius donationis agende, pro tribunali sedere, et uocatis Leodiensibus episcopum illis constituere. Leodienses euocati, licet morderentur latenter nemini illorum quod sperauerant prouenisse, ne tamen uoluntati regie que in negotio preponderabat, uiderentur deesse, Theoderico abbati ex consilio referendam imposuerunt domini Heinrici electionem. Qui cum ceteris assistens regi, ut erat uir urbane elegantie, promptusque Latialis eloquentie: Eligat,  inquit, eum Deus, et ab eo preelectum nos quoque uoluntarie eligendum decreuimus.

29.  Sic  domnus Henricus episcopio donatus, et obsequente duce in urbem fauorabiliter receptus, non multo post a domno Annone Coloniensi  pontifice sollempniter est consecratus; a quo etiam adiuratus est sub testimonio collate sibi benedictionis, ut eius quoque utamur uerbis: Per benedictionem, inquit, patris tui Annonis obtestor te ut destruas superbiam et insolentiam Guolbodonis. Erat autem Guolbodo abbas ecclesie beati Laurentii, qui, nimium confisus glorie sue et nobilitati [53 1Kb] , longe se aliter habebat quam conueniret monachice professioni. Nec diu moratus episcopus priuatis illum ammonitionibus corrigere, cum uideret se in hoc non solum non proficere, sed illum magis ad deteriora ex indignatione deficere, constituit diem ad discussionem eius publicam. Conuenientibus abbatibus  et archidiaconis cum se Guolbodo non posset purgare a criminibus obiectis, decreta  omnimoda res eius in potestate et dispositione episcopi. Episcopus, ne accelerando iustitiam uideretur euacuasse misericordiam, obtulit ei locum et tempus agende penitentie, decreuitque ei ut uirdunum apud sanctum Agericum aliquamdiu priuatus secederet, et inter religiosos uiros ibi nouiter congregatos  satisfactionem suam dignam misericordia comprobaret. Concessit ille primum iudicio sapientium et episcopali decreto se consensurum; sed ad horam locutus quibusdam suis, quod prius promiserat exequi, post publica contradictione recusauit. Episcopo exigente ut daretur sententia huic resultationi et inobedientie, decretum est ab omni conuentu, ut in sua se recognosceret [54 1Kb] , ipsamque abbatiam libere ad placitum suum disponeret,  cuius abbas conuictus criminibus nollet illi ad emendationem obedire. Nec moratus Guolbodo ad regem Henricum abiit, eiusque uiolentia aduersus episcopum conatus est se tueri. Qui dum ecclesiasticam iustitiam seculari audientie prostituit, secundum sacros canones omnem sibi aditum recuperationis obstruxit. Nam nec regiis precibus nec minis potuit episcopus attrahi ut eum restitueret, obtestatus se malle episcopium ad tempus intermittere, quam eiusmodi insolentiam pati sine congrua satisfactione. Sic Guolbodo desperatus Hungariam concessit, indeque ad regem reuersus in expeditione Italica positum, ad mortem usque domni Henrici episcopi moratus est apud eum.

 30.  Hiis  actis circa Leodiensem sinodum, que agitur in festo apostolorum Simonis et Iude, in sequenti aduentu domnus Anno religiosus pontifex Colonie uita decessit  in maximo dampno totius illius prouincie  , quinque  marchas argenti moriturus mittens ecclesie nostre.

31.  In sequenti sollempnitate dominici natalis dux Godefridus natalitiam curiam celebrauit in magna gloria Traiecti, infelix certe et nimis improuidus sui, et cui ultima fuit pompa huius sue ostentationis; nam inde descendens Frisiam, dum apud castrum Flardengis moraretur, per quosdam necessarios Roberti comitis Flandrensis in secessu per posteriora percussus interiit . Cuius interitus equidem dolendus, omni Lotharingie adeo fuit exitialis, ut iustitia et pax, que ultra memoriam eorum qui erant eius temporis, profecerant sub eo, in breui eius defectu eueniente deficerent cum eo. Cuius corpus, sicut uiuens disposuerat  uirduni ad sepulturam transferendum, dum perlatum esset Leodium, Henricus episcopus tanto amico destitutus, in pompa maximi doloris processit ei cum clero et populo totius ciuitatis, perque singulas congregationes presens ipse circumferri iussit, exceptoque sollempniter missas celebrari instituit.

32.  Deinde prosecutus eum usque uilantiam  , pre nimio dolore infirmatus, progredi ultra non potuit, et Theoderico abbati ad corpus deducendum uices suas commisit. Ipse delatus ad ecclesiam beati Huberti, donec conualesceret ibidem fuit. Fuit autem a secunda dominica quadragesime usque post octauas ibi celebrati pasce  . Nam delectatus religiosa fratrum conuersatione et eorum  probata erga se sincera dilectione, nulla suorum uel clericorum uel principum potuit euinci suggestione, quin ante pascalem celebrationem uellet locum mutare. Morabatur tunc iunior Godefridus marchio cum illo, qui, auunculi sui destitutus auxilio, eiusdem episcopi tuebatur patrocinio; quem cum sepius argueret de allodio Telins, quod Bulionensis uiolentia iam diu subduxerat ecclesie, dicens etiam se timere illi uindictam huius iustitie: Godefridus consilio et hortatu optimatum suorum episcopo cessit, et quod suum erat beato Huberto uoluntarie recognouit. Dominica autem que dicitur in palmis , post sollempnem eius diei processionem, prosequentibus nobilibus suis uterque accessit ad maius  altare beati Petri apostoli, et baculum suum pastoralem tenente episcopo, dextera eius dexteram suam Godefridus superposuit, et cum eo predictum allodium super illud absque ulla calumpnia reposuit. Imposita etiam sibi episcopus stola sacerdotali, ne  quis illud amplius ecclesie subduceret, sub obtestatione diuini nominis interdixit, et imprecatione eterni anathematis excommunicauit; Godefridum uero culpam suam suorumque antecessorum humiliter fatentem absoluit, et facto publice priuilegio huius recognitionis, sua illud et suorum adstipulata assignatione confirmauit. In sequenti uero feria quinta  circa horam sextam, parata sibi sede in portis templi, deductos ibi penitentes episcopii cum maxima reuerentia et lacrimis Deo reconciliauit, et communioni sancte ecclesie per manus archidiaconorum sibi reconsignatos restituit. Deinde sollempniter infulatus missas celebraturus episcopaliter processit, habens in ministerium ecclesiasticum electos ex fratribus septenos uniuscuiusque  ordinis, duodecim quoque sacerdotes in ueste sacerdotali circumstantes eum, ad expectationem conficiendi in ipso canone sacri crismatis. Tanta tunc temporis erat frequentia religiose congregationis, ut hiis exceptis conuentu exsequendi ordinis non uideretur minui. Tanta ornamentorum copia abundabat ecclesie, ut pretiosis uestibus ornati singuli procederent in suo ordine, ipse etiam episcopus suis postpositis casulam albam indueret, que fuerat Leonis pape, data, ut dictum est  , abbati Theoderico a Beatrice et Mathilde. Quanta uero deuotione dominicam passionem et sepulturam exegerit, qua alacritate cum publica fratrum processione, ambientibus eum archidiaconis suis, in ipso  sancto sabbato sacri baptismatis fontes ore proprio consecrauerit, qualiter hoc idem priuilegium matris ecclesie sua auctoritate laudauerit et probauerit, quanta et quali gloria et letitia pascalem sollempnitatem celebrauerit , olim relatum uix credibile uidebitur posteris. Cum et ipsi curiales episcopii posthabita urbe ab episcopo se quasi in solitudine ad eum conuenisse indignarentur, nec tamen uel in diuinis sollempniis uel in rerum exteriorum copiis se esse diminutos mirarentur. Elaborabat quoque episcopus ne propter frequentiam curialem ordo religionis aliquam pateretur inquietudinem; sed etsi quando gratia refrigerandi fratribus uel in lectione uel in collocutione interesse uolebat, executores suos in ipso claustri aditu a se reiiciebat, et post se accludens  ualuas, quasi quidam priuatus adgaudentibus sibi reuerenter conueniebat.

33.  Iam die festo mediante Herimannus Metensium episcopus uenit eum inuisere, et exceptus ab ipso cum honorabili processione, tante sollempnitatis uidebatur letitiam auxisse. Et quia longo ante tempore amicissimus erat abbati Theoderico, eius congregationi in crastino eorum conuentui se satis hilariter presentauit, dicens sibi esse cordi ut aliquam gratiam eis relinqueret huius ad eos aduentus sui. Tunc ex consultu communi ab episcopo Henrico abbas expetiit, ut eius consensu duo dicaret Deo altaria a se constructa nouiter. Quod episcopo  concedente, domnus Herimannus in feria sexta pascali  que obuenerat in kalendis Aprilis, dedicauit oratorium unum quod dicitur ad sanctam Ierusalem, eo quod ad modum dominici sepulcri conditum, ipsam quoque eius formam representet deuotioni fidelium; in sequenti sabbato aliud quod erat duplex, in superiori continens memoriam beati Nicolai, in inferiori uero beati Andree apostoli, quod ad hoc maxime edificauerat olim abbas, ut ibi specialius ageretur fratrum memoria, quorum corpora ibidem iacent translata ab effosso cimiterio pro cripta amplianda. Qui dum paratis donis episcopum decreuisset honorare pro hac gratia impensa ecclesie, episcopus non solum non acquieuit quicquam inde accipere, sed econtra casulam suam  pontificalem cum stola et baltheo, duobus quoque candelabris et uno pallio obtulit habenda beato Huberto.

34.  Exacta pascali ebdomada cum in suo digressu ualediceret fratribus, ex pietatis affectu singuli ceperunt flere altrinsecus; Henricus autem amplius, quasi ex desiderabili sibi quiete reuocatus ad tam multiplices secularium negotiorum tumultus.

35.  Adherebat ei familiarius quidam uirdunensis senex Eleutherius, uir equidem religiosus, et qui ab ineunte etate instruxerat eum honestis et castis moribus. Hic sollicitus salutis et honoris illius, attentius suggerebat ei ordinandam esse ecclesiam beati Laurentii, que aliquandiu uiduata indigebat  prouidentia abbatis. Qui dum moraretur cum episcopo, factus est familiaris Lamberto iuniori et Berengero priori, inter quos concreuerat iam diu gratia uere in Deo caritatis, quia inolita gratis libera erat totius necessitatis. Et cum sepius Eleutherius colloqueretur Lamberto, forte inter loquendum incidit eis memorate abbatie mentio, et illo dicente de eius ordinatione se multotiens cum episcopo contulisse, episcopum uero sollicitum, sed incertum cui conuenienter eam committeret, respondit Lambertus, optime eam committendam Berengero, sapienti equidem et probate uirtutis uiro. Ille semel rapto uerbo, gratias egit Domino, et quantocius suggessit episcopo, ut Berengerum sibi commodandum expeteret ab abbate Theoderico, quem interim ecclesie  beati Laurentii loco prioris preponeret, donec per accessum temporis certius inde sibi consilium proueniret. Episcopus eum expetere non distulit, et uix egre ab abbate impetratum et introductum ecclesie uacanti priorem esse constituit. Berengerus, ut erat uir discretus et prudens, satagebat consulte omnia procurare, singulorum se moribus contemperare, neminem quasi importunus grauare, doctrina et exemplo grauiores informare, leuiores ne scandalizarentur interim dispensatoria patientia dissimulare.

36.  Nec multo post superueniente festo beati Lamberti , cum ediceret episcopus  abbatibus et archidiaconis reddendum sibi consilium de ordinanda ecclesia beati Laurentii, responderunt illi in commune consulendos fratres ipsius congregationis, eisque offerendam regularem et legitimam electionem abbatis. Episcopus in crastinum deducens eos secum ad locum uenit, et fratribus ut abbatem sibi eligerent mandauit. Illi locuti cum consilio, cum abbatibus et archidiaconis elegerunt Berengerum consensu unanimi. Letatus episcopus eorum electionem conuenire uoluntati sue, abbati Theoderico cepit uehementer innuere ut Berengerum sibi absolutum redderet. Econtra cum abbas reclamaret, se nec uelle nec posse tali uiro carere, sue magis ecclesie eum conuenire quam aliene; uix optinuit episcopus quod petebat omni illo conuentu  suffragante, et tandem Berengero coram attracto, abbatiam sancti Laurentii licet diu renitenti episcopus uiolenter ingessit, id reuera disponente gratia Dei, que in breui hoc se disposuisse comprobauit, dum illius labore et ingenio accreuit interius optime religionis congregatio, et exterius multiplex rerum ecclesiasticarum acquisitio.

37.  [u. Theod. c. 4] Anno  dominice incarnationis 1076 grauissima biems incubuit, adeo ut in Galliis Ararim, Rodanum, Renum, Ligerim, in Germania Albam, uisclam et Danubium, in Italia Eridanum permaximos fluuios, ut taceatur de minoribus, tanto gelu constringeret, quod mirantibus circummanentibus incolis quasi per solidam terram peruii fierent. Hoc gelu tandem in uere remisso , tanta successit siccitas eris, ut arentibus aruis pene desperaretur prouentus messis future. Theodericus abbas tunc in quadragesima Romam gratia orationis profectus, in redeundo Remis apud beatum Remigium familiariter aliquandiu lassus quieuit. uulgato autem per urbem tanti uiri aduentu, ipse Manasses tunc Remorum pontifex, omnesque pene eiusdem metropolis maiores illum suppliciter adeuntes petierunt ut de imminenti plaga desperatis daret consilium, simulque orationibus optineret diuine consolationis auxilium. Ille licet inuitus precibus tamen supplicantium uictus, publicum populi conuentum in basilica maiori sancte Marie semperque uirginis genitricis Dei mandauit fieri, et inter  missarum sollempnia exorsus sermonem pro qualitate periculi omnibus indifferenter unius diei continuum ieiunium indixit, et ut darent pauperibus que subtrahebant sibi. Quanta autem fuerit in exhortatione sermonis eius omnium, ipsorum etiam Iudeorum compunctio, quam alacris indicti ieiunii et elemosinarum executio, consequenter ostendit Dei omnipotentis miseratio. Nam in crastinum abbate missas celebrante, statim ut eas terminauit, tanta tamque salubris pluuia erupit, ut passim reuirentibus campis, iam diu desperata Dei gratia donante,  largissima eius anni proueniret messis.

38.  Sub eodem tempore adfuit Theoderico abbati legatio Elinandi Laudunensis episcopi, ut si quid apud eum posset uel ipse uel ecclesia commissa, concederet fratrem unum sue institutionis, quem ordinaret abbatem ecclesie beati uincentii martyris. Id cum abbas omnino recusaret, episcopus uero hoc ipsum bis terque importunius reposceret, tandem relato consilio ad communem audientiam capitolii, unanimi fratrum electione dominum Adalberonem Laudunum deduxit, eumque se presente abbatem ecclesie beati uincentii ordinari concessit.

39.  Et ut memoretur idem Adalbero quis aut unde fuerit, fuit nobilis prosapie Sueuus et  multiplicis scientie, Constantiensis ecclesie clericus. Hic duci Godefrido iuniori ab Italia reuertenti familiariter adhesit, qui quamdiu aduixit, habitus est apud eum amicitior amicissimis. Sed illo interfecto, cum se Adalbero iunxisset Godefrido adolescenti, quem auunculus adhuc uiuens adoptauerat heredem sibi, inter illum et Albertum Namucensem comitem orta est grauissima dissensio pro castello Buloniensi. Qua de re nominato apud sanctum Hubertum inter utrumque colloquio, cum Godefrido adfuit ibi et clericus Adalbero. Qui ut erat perspicax in rebus deprehendendis, cum perspexisset in fratribus inremissam intentionem exequendi ordinis, cum etiam peruidisset ex ipsa loci opportunitate non indigere solitudine, si quis uellet ibi Deo militare, diuino  respectu compunctus destinauit apud se uanitatem mundi respuere, quam tot casibus subditam nemini uidebatur esse durabilem. Locutus ergo abbati, condixit illi diem ad eum ex toto reuertendi, collectisque que erant in promptu rebus suis, iuxta condictum in capitulo se prostrauit more agende conuersionis. uideres neminem se posse continere a lacrimis, cum tantarum paulo ante deliciarum iuuenis tam subito mutatus ad mundi contemptum adeo se accingeret, ut pretiosissimas olosericalis habitus uestes cum tunica oloserica sponte sua spoliatus abiiceret, annuli quoque aurei digitis [55 1Kb] abstracti et in terram proiecti clarissimum tinnitum redderent, ipse etiam conuersionis sue professionem uix permittente singultu  enunciare sufficeret. Hic non multo post, ut dictum est, apud Laudunum Clauatum ordinatus abbas ecclesie sancti uincentii, quantum Deo iuuante loco profecerit, testatur fratrum nobilissima religio ab eo instituta, informata interius, rerum quoque et cellarum multiplex augmentatio exterius.

40.  Anno 1081 dominice incarnationis, indictione 4, Theodericus abbas ad consecrandam criptam quam edificauerat Henricum acciuit episcopum, eiusdemque consecrationis diem prefixit, uidelicet in Idibus Ianuarii. Episcopus quod petebatur  hilariter exequendum decreuit, comitatusque Francone episcopo Bellagradensi, necnon maxima frequentia clericorum et curialium suorum, in epiphania Domini ad locum uenit. Quantus autem concursus non solum affinium, sed et exterorum promiscui sexus et etatis [56 1Kb] expectationem tante sollempnitatis conuenerit, quanta predictorum pontificum deuotione, quanta Leodiensium archidiaconorum et frequentia et obsecundatione, quam largis et multiplicibus obsoniis eadem consecratio celebrata constiterit, si quis narraret, uix crederetur a posteris, presertim cum degenerante seculo deficiat passim non solum copia, sed et ipsa morum probitas et antiqua moralitatis honestas.

41.  Apud Caluitiacum aduocatus quidam,  Albricus nomine, in exigendo sibi indebitas chorueias  adeo imminebat ecclesiastice familie, ut in arando uacca cuiusdam pauperis abortiret, eiusque uice per totum diem iugum sustineret altrinsecus pauper. Tantam tamque iniustam exactionem abbas audiuit, et Albrici inhumanitatem exhorruit, properans Diuum  , Adelonem expetiit, et quomodo subaduocatus eius familiam ecclesie tractaret, satis dolenter ingessit, paratus probare huiusmodi angariam nec illi nec alteri debitam. Indignatus Adelo aduersus Albricum, hoc illum fecisse erubuit, et expostulate probationis diem abbati constituit. Heribertus quidam ammodum fidelis et probus erat tunc Caluiciacensis uillicus.  Hic die prefixa inter abbatem et Adelonem testificato legaliter sacramento, idem sacramentum iudiciali examinatione per aquam confirmauit, et aduocatorum uiolentas exactiones, maxime uero chorueias illi omnino indebitas, comprobauit. Huic publice comprobationi interfuerunt Adelo Diuiensis, Rainbaldus comes Mutiensis  , Petrus Mirowaldensis cum multis nobilibus aliis. Actum anno incarnati uerbi 1081.

42.  Nec multo post Godefridus Theodericum comitem cepit, qui filius Gerardi Flamensis, regi etiam Henrico ammodum familiaris, in quibus poterat aduersabatur iuueni. Quem Bulonium deductum satis liberaliter iussit seruari. Lambertus quoque iunior tunc ut erat prepositus ecclesie  sancti Petri, frequentius captum reuisendo, in quibus poterat deseruiebat illi. Hic igitur post dimidium fere annum in eadem captione obiit , et iam moriturus Coloniam se deferendum familiaribus suis indixit. Ibi enim apud sanctum Gereonem longe destinauerat sibi sepulturam, collata illic rerum suarum multiplici munificentia. Lambertus uero ut semper erat curiosus ecclesie matris sue utilitatibus, per Heribrandum castellanum  et Tieboldum effecit, ut abbreuiato labore tam longe huius euectionis, sepeliretur in ecclesia beati Huberti. Cuius rei gratia Gerardus et Gozwinus filii eius contulerunt ecclesie legaliter in perpetuum habendos sex mansos allodii apud Bridam  , que sub Traiecto sita est in Taxandria. Actum anno incarnati uerbi 1082. Hoc eodem anno refirmauit episcopus Henricus castrum Miruolt.

43.  Increscentibus autem inimicitiis inter Albertum Namucensem et Godefridum Buloniensem, Albertus pro guerra Buloniensi Miruoldense castrum latenter refirmare disposuit. Id cum Henricus episcopus deprehendisset, tum quia Godefrido omnimodis fauebat, tum etiam quia per hoc uexandum episcopium timebat, anticipauit preuenire intentionem  Alberti, et a Richelde comitissa Montensi ipsum montem cum comitatu et banno et ceteris eius appenditiis, duo quoque eius allodia, scilicet Braz et Gruispontem cum omnibus utilitatibus suis et familia taxato pretio comparauit, sicque castrum maximis impensis refirmauit. Cui cum quasi ad custodiam prouincie milites deputasset, illi cogente inopia facti sunt publici predones, non solum uillarum pauperes, sed etiam ipsam abbatiam sancti Huberti assiduis incursionibus uexantes. Que res Theodericum abbatem usque ad animam grauauit, timentem non solum suo tempori, sed etiam in posterum periculo imminenti, et cum frequenter per se ipsum, tum per quos poterat mediatores episcopum precibus ambiret, ut tam grande malum  quod in exitium totius prouincie firmauerat dissolueret, sibique pondus tanti timoris absolueret, pretendens se in ecclesia beati Huberti hactenus frustra laborasse, cui post se relinqueret tam proximum uicinum desolationis certissime: compulsus episcopus ne tantum uirum sic sibi insistentem, et eo usque habitum in amicitia familiarem inexorabiliter offenderet, utque eius dolorem et indignationem utcumque leniret, ipsum castrum cum omnibus appenditiis suis legaliter habendum tradidit ecclesie, et in ecclesia beati Michelis a se ibi constructa et dedicata fratres ex ecclesia beati Huberti constituit, custodiamque concesse munitionis abbati habendam indixit. Asserente abbate se nescire  castrum custodire sed claustrum, conuictus tandem ab amicis suis, maxime uero suggerente Lamberto maiori, ne interim exasperaret animos persone potentis, indictam custodiam dispositis ibi fidelibus ecclesie intercepit.

44.  Tunc temporis Mathildis marchissa addiderat episcopo uirdunensi ut [57 1Kb] Iuuiniensem abbatiam  , cui Theodericus episcopus Galburgem religiosam uirginem prefecerat, quam diu  multumque reluctantem de reclusione uiolenter abstraxerat. Que cum in loco eodem scrinium reliquiarum inuenisset, ferreis nexibus firmiter colligatum, ieiuniis et orationibus que ibi reliquie continerentur a Domino studuit querendum. Cui cum diuinitus reuelatum esset partem corporis beati Benedicti abbatis eiusque sororis Scolastice uirginis inibi contineri, idem certius decreuit experiri oraculum, et ad hoc ipsum publice prouidendum euocauit ad locum Theodericum episcopum. Episcopus ad rem edictum prefixit in exaltatione sancte crucis. Conuenientibus ad eamdem expectationem non solum finitimis, uerum etiam quampluribus exteris, adfuit etiam pro expetendis sanctorum reliquiis Lambertus iunior, missus ab episcopo  Henrico et abbate Theoderico. Locato autem consistorio in arca campestri, ibidemque aperto reliquiarum scrinio coram frequentia populari, inuenta sunt duo capita, uidelicet prefati fratris et sororis, cum ossibus dissimilis quantitatis. Nam quedam uidebantur uirilis eminentie, quedam habitudinis feminee. Quibus ab episcopo lacrimabiliter expositis ad uidendum, iterumque reuerenter repositis, celebratis etiam ex eorum ueneratione missarum sollempniis, iunctura [58 1Kb] una digiti beati Benedicti et dens abstractus ex maxilla Scolastice uirginis dono abbatisse huic ecclesie prouenit.

45. . Interea episcopus ecclesiam beati Huberti frequentare, neglectis sedibus episcopii natalitias curias et pascales celebritates ibidem sollempnizare,  ordines ecclesiasticos, suis temporibus agere, et fratribus sine aliqua suorum inquietudine familiarius cohabitare. Satagebat abbas quibus poterat obsequiis eum complacare, et inter agendum gratiam eius de castro deiciendo pretemptare, sed episcopo quod petebatur callide dissimulante, modo rem ad optimatum suorum consilium referendam respondente, cum iam abbas fastidiens quereretur fratribus suis frustra se niti, suborta est maxima seditio aduersus episcopum totius congregationis, quod ecclesie hactenus liberrime obfirmasset intolerabile iugum huius obsidionis, tamquam magnum diabolum ad insidias sanctificationis. Quod licet in faciem illi obicere parcerent, eis tamen,  quos illi sciebant primatiores, hec ingerebant acerrime, ut ingesta sibi referendo, uel misericordie recordatum ab intentione reflecteret, uel ex eo certius si esset eis desperandum probarent. Familiaribus uero econtra causantibus, non sic dehonestandum uel prouocandum tante potestatis uirum hactenus eis tam amicum tamque humanum, Lambertus iunior zelo matris sue ecclesie incitatus: Talis, inquit, amicitia cum ad hunc nobis exitium [59 1Kb] prouenerit, eadem facilitate contempnatur, qua et probatur. Quod uerbum notatum pre ceteris, cum episcopo uelut ad contumeliam specialem referretur ex persona dicentis, episcopus concepta occasione  quasi iuste commotionis aduersus abbatem et fratres furere et conqueri cepit; inferens non se sic meruisse iniuriari, nec sibi amodo succensendum, si sic lesa eius amicitia ad eos exerceret inimicitias. Intellexit abbas libenter cum causas affectare, ut quod petebatur de castro deiciendo, quasi iuste exasperatus recusaret, et de eo iam desperare coactus, secessit Franciam, utroque Lamberto comitatus. Et dum apud cellam Eberneicortis moraretur, exoratus ab Alberone abbate sancti uincentii Lambertum iuniorem illi habendum apud se permisit, nec multo post requisitus ab episcopo cur se tam diu absentasset uel a loco suo uel ab eo, Theodericus prepositus, premonitus ad ea respondere, respondit abbatem apud se deliberasse ex toto iam  recedere, nolle eum amodo loco preesse, cui non poterat prodesse, dolere se tam diu superesse, ut se uiuente uideret tot suos labores deperiisse, castro quod firmauerat superexistente. ueritus episcopus cum diuina offensa, tum etiam publicam de recessu tanti uiri infamiam, edixit preposito quantocius abbatem reuocare, mandans ei se malle tot impensas, quas in castro frustra expenderat, perdere, quam Deum offendere, ipsumque sic ut recederet exasperare, pateretur tamen quandoque hoc agendum cum tempore et ratione. Tandem reuocatus abbas cum episcopo apud ipsum castrum occurrisset, et exceptus hilariter ab eo consedisset, conquerenti se nimis ab eo insequi et insectari respondit abbas, animo desideranti nichil satis festinari, ad  hoc episcopo secretius spondente illi absoluendum pro certo sibi effectum huius desiderii sui; nondum tamen id posse conuenienter fieri, ne imputaretur eius leuitati tam subita euersio tanti sui laboris. Consolatus interim abbas tacuit, Deum propensius exorans ut disponeret ei celerem prouentum huius sue expectationis.

46.  Audiuit interea domnus Petrus uenerabilis prior ecclesie sancti Remigii, notum sibi olim Lambertum iuniorem morari apud domnum Adalberonem Lauduni, qui, assumpto Thiebaldo claustrali priore cum Humberto precentore, suggessit abbati Henrico ut, missa legatione ad Adalberonem, Lambertum sibi commodandum expeteret, et quia  scolastico indigebat, scolas illi regendas committeret. Nec moratus abbas uir magne etatis et maxime honestatis, misso Heriberto succentore, dictauit ei animos Lamberti prius explorare, si concedente abbate Adalberone ad sanctum Remigium consentiret uenire, et tunc demum ex eius consensu litteras sue petitionis pro eo abbati presentaret. Lambertus, de mandato consultus, respondit se sue potestatis non esse; ex consensu uero Adalberonis paratum se quo mitteretur ire. Sic redditis deprecatoriis pro Lamberto litteris, Adalbero quod petebatur exhorruit, asserens id se non presumere, nisi ex Theoderici abbatis uoluntate, qui illum sibi commiserat reddendum  ecclesie sue. Interim tamen dubius an petitionem tante ecclesie omnino refelleret, an depositum sibi Lambertum ad sua remitteret, ad rem tractandam inducias petiit, et diem ad se redeundi legato constituit. Cepit interea pertemptare Lambertum quid mallet, et hortari ut se excusando illi quod uerebatur absolueret. Lamberto in priori sententia persistente, scilicet sui se arbitrii non esse, preciperet ipse quod uellet, paratum se illi obedire: Adalbero excepit ab eo conditionem, quod remandatus a Theoderico abbate sine excusatione ut suus ad eum rediret, et in eius placito se omnino reponeret, dimisitque eum ad prefixam diem legato sancti Remigii pro eo redeunte. Ille gratia Dei honeste deductus et amicabiliter exceptus, iussus est  ecclesie scolasticus haberi, nec multo post electus et constitutus unus ex septem cardinalibus maioris altarii. Dignitas huius ordinis firmata est priuilegio Romano eidem ecclesie a domno Leone papa, quando eam dedicauit  , ut non archiepiscopo, non episcopo, non cuilibet maiori uel minori persone liceat missas celebrare in ipso altari nisi archiepiscopo Remensi et cui abbas non quidem temere, sed consensu fratrum permiserit. Septem uero cardinales ad hunc honorem assumpti publica electione preeminent in tota congregatione, et liberi a ceteris officiis, quibus uicissim deputantur alii, solummodo deseruiunt predicto altari, in festis diebus baltheis utentes, et trium diaconorum totidemque subdiaconorum et acholitorum processionem  habentes.

47.  Audita sunt omnia apud sanctum Hubertum que euenerant de Lamberto, quem Theodericus abbas secum eductum Lauduni commiserat, quasi ad satisfaciendum episcopo, cui uidebatur iniuriosus pro uerbo superius incautius in eum prolato. Et indignantibus aduersus eum quibusque, amarius uero Lamberto maiore, quod quasi illius improuida simplicitate huiusmodi dampnum euenisset ecclesie, ut [60 1Kb] emolumentis nutritus deseruiret alienis utilitatibus, cepit secum deliberare an depositum Adalberoni remandaret, an per se ipsum Lambertum requireret. Imminebat uero dedicatio ecclesie Ebernensis, que est in die sancti Martini,  illoque abbas ueniens mandauit Lamberto ut sibi occurreret. Ille, audito mandato hora tertia, occurrit ei cum legatione ecclesie sancti Remigii hora sexta. Letatus est abbas tam cito sibi occurrisse Lambertum, erubescentibus quibusdam qui asserebant quasi rebellem non esse uenturum. Cui cum coram obiceret, non hoc ecclesiam matrem suam de eo  meruisse, ut alienis commodis deseruiens illam postponeret, respondit Lambertus, non id recte calumpniatores suos de se sentire; ubicumque esset, se filium suum eiusdem ecclesie ex toto recognoscere, et ut ipse melius nosset, numquam se hactenus arbitrio suo uixisse nec amodo uelle uiuere, et si satis iam expertum adhuc experiri placeret, iuberet potestatiue quid se facere mallet. Ad hec abbas cum assidentes in ammiratione circumspiceret, quod tam cito et rationabili reddita ratione omnium a se calumpnias remouisset, legatio sancti Remigii has illi litteras obtulit in eadem confessione: uenerabili abbati Theoderico frater H. et fidelis illi sancti Remigii congregatio illam que est salus iustorum a Domino. Apud karitatem ueram, quam credimus uestram,  non multum laborat ad optinendum quod petit fiducia fraterna. Sit ergo eius ipsius uestre karitatis, ut fratrem Lambertum nobis cum gratia uestra remittatis. Sed neque uel uobis uel ecclesie uestre reputetur oneri quod probatur honori, nec adscribatur dampno, si nutritus labore uestro conuenit idoneus inesse apostoli Francorum archimonasterio, cum sapientium iudicio utile postponi debeat honesto. uale. Tunc demum abbas cum Lambertum sic sibi in omnibus obedire paratum perpenderet, tum etiam ne ecclesiam tante dignitatis non exoratus offenderet, illum cum gratia sua remisit ad sanctum Remigium; ipse quoque ad suum reuersus est monasterium.

48.  Henricus episcopus imminentem dominici  natalis sollempnitatem apud sanctum Hubertum celebrauit  , ubi et in sequenti quadragesima ordinibus exactis, Leodium rediit. Abbas uero iam diu suspensus de promissione qua episcopus deiciendum castrum condixerat illi, ut iam tandem experiretur euentum rei, adgressus est illum Leodium prosequi. In quarta autem feria paschalis hebdomade hora fere tertia ueniens Tieletum, audiuit a suis Serani  esse episcopum, ascensaque naui uenit ad eum. Episcopus ad podium suum consistens, de longe recognouit uenientem; cui cum iam ripe adlabenti gratia salutationis inclamaret: Surrexit Dominus uere, abbas ei respondit: Et appareat Henrico hodie. Quem episcopus benigne exceptum  introduxit in capellam quam satis eleganter ipse ibi condiderat, neminem preter Theodericum prepositum admittens in causa. Qui sedens aliquamdiu cum uultum et uocem suppressisset, oculos lacrimis suffusos eleuauit ad celum, et conuersus ad abbatem quasi in agonia constitutum: Scio, inquit, quid queras, karissime pater, scio quid desideras, quidue in  posterum uerearis ex malitia quam uides presentis temporis, cuius ne michi apud Deum, ut multotiens minaris, imputetur occasio, castrum quod deiciendum affectas, tue hodie uoluntati et potestati permitto, ipsumque montem cum comitatu et omnibus que sunt eius ditionis in perpetuum ecclesie tue possidendum legaliter contrado, meque totum tibi et filiis tuis gratia huius uicissitudinis domino Deo commendandum specialiter committo. Statim abbas, lacrimatus pre gaudio, ad pedes eius procidit, quem episcopus et ipse genu flexo leuans humiliter hoc eum fecisse castigauit. Nec moratus abbas omnem euentum rei Lamberto maiori, quem ad castrum custodiendum reliquerat, scripto mandauit, et ut ad euertendam altitudinem sathane quibus uiribus posset  accingeretur, per obedientiam indixit. In crastinum summo mane redditis sibi litteris, Lambertus ascenso equo circumquaque peruolauit, et publica exactione quoscumque potuit ad castrum quantocius conuenire compulit, et ne quis pretenderet occasionem uel remorandi uel excusandi, uelut quadam anxietate animi insimulabat minaciter necessitatem instantem propellendi periculi, ex banno episcopi amissionem rerum suarum intemptans singulis, nisi adessent tuende munitioni et firmando aggeri. Commota igitur rusticorum, maxime uere carpentariorum, multitudine, hora nona Lambertus ad castrum rediit, accinctusque in primis cum fratribus ibidem commorantibus, turrim ascendit, et nisi prius uideret deiectum eius apicem, se omnino non gustaturum  iurauit. uideres rusticos exemplo eius incitatos, quasi se ipsos uindicantes in publicum hostem totius prouincie certatim insurgere, ad summa turris conuolantes tectum cum trabibus euoluere, parietes abruptis compagibus dissoluere, menia ipsa cum propugnaculis euersa funditus cruere, tot impensas totque labores cum maximo collisionis fragore in breui concidisse. Sequenti feria sexta abbas ab episcopo rediens, cum prospiciens turrim non uideret unde uideri solebat a longe, suspiciens in celum, quantocius de equo descendit, terramque deosculatur [61 1Kb] , Te Deum laudamus deuotissime decantauit. Et cum peruenisset ad castrum, ipsum iam nudum aggerem deiecte turris susciperet, eleuata contra  eum manu: Dissoluat te, inquit, uirtus omnipotentis Dei, qui nutu suo muros Iherico corruere fecit. Nec prius abstitit quam duodecim libras denariorum pro conducendis operariis ad eumdem tumulum complanandum deputaret, preter eos qui tunc exacti conuenerant ad castri destructionem.

49.  Per idem tempus Richeldis comitissa Montensis rediens Roma, per fiscum suum Cauiniacum transire disposuerat. Cuius transitum cum sensisset Arnulfos Chisniacensis, ut erat audacis  malitie, insecutus eam capere uoluit. Quem Deo iuuante effugiens, ad ecclesiam beati Huberti diuertit, et officiosissime ab abbate Theoderico excepta, per hebdomadam in loco repausans substitit. Interim fratrum religione perspecta diligenter, et multiplici obsequio sibi hilariter impenso delectata, Cauiniacum, quod ut dictum est abbati deposuerat in uadium, obtulit ecclesie funditus emendum. Quod cum abbati omnique congregationi placeret, communi consensu dies prefixa est emptionis huius agende, et hoc coram episcopo apud castrum Fossense. Procuratus est quoque illi comes Albertus ab abbate, qui eam reducens in sua constituit securitate. Abraso autem argento quod in ecclesia inueniri potuit, octoginta marchas secum deferens abbas Fossas uenit,  trecentis aliis per Lambertum maiorem et Theodericum prepositum procuratis, apud mercatores et clericos Leodienses uadibus depositis. Conueniente ergo comitissa Richilde cum filio suo Balduino, renouata est coram episcopo et duce Godefrido conuentio condicta de Cauiniaco; cuius pretii summam cum episcopus contraxisset ad marchas trecentas, preter septingentas quas olim abbas in uadium superposuerat ei, mater cum filio ipsum fiscum perpetuo habendum ecclesie beati Petri et beati Huberti per cespitem et ramum eiusdem allodii legaliter in manus episcopi et abbatis, ducis quoque Godefridi ecclesiastici aduocati, contradidit, et publica audientia sibi eum et quibusque heredibus suis uterque funditus abiurauit  . Et cum  in exsoluendo argento uideret episcopus uiginti marchas deesse, duo candelabra sua eiusdem ponderis deposuit comitisse, que postea ex proprio redemit ductus amore ecclesie. Facta autem et confirmata carta huius cemptionis in publica presentia episcopi et ducis, et signata testibus idoneis, abbas letus ad ecclesiam rediit, et uestituram legalem per manum ducis recipiens, super altare beati Petri Cauiniacum totum cum familia et omnibus acquestibus et appenditiis suis ut proprium suum eternaliter ecclesie retinendum sine ulla contradictione saisiuit.

50.  Postea remandatus abbas ab episcopo Hoium uenit, ibique gratia dilectionis aliquamdiu ab  eo retentus, cum regredi destinaret, suggessit episcopo, apud ipsum oppidum ecclesiam beati Huberti duos molendinos habere; eius gratie conuenire ut sedem tertii construendi monasterio concederet. Quod episcopus libenter concedens, euocatis ministris et iudicibus eiusdem oppidi, equum ascendit, et ad placitum abbatis optimam sedem molendini super Hoiolum difirmauit, quam legali dono ecclesie in perpetuum possidendam confirmauit. Erat eo tempore Boso archidiaconus abbas Hoiensis ecclesie  sancte Marie, Lambertus nepos eius publici iuris prouisor et iudex, Dodo dispensator episcopalis mense.

51.  Braz quoque et Gruisponti, que olim ecclesie perpetualiter donauerat  , Arsie partem que sui iuris erat, ex allodiis que fuerant comitisse Richeldis addidit. Et ne quis eadem dona sua amodo uel immutaret uel remoueret, eterno anathemate dampnauit. Hanc partem Arsie Cono de Hamerina tollit ecclesie ui et iniuste.

52.  Mater ecclesia beati Mononis martyris Nasanie [62 1Kb] a Gualcaudo [63 1Kb] episcopo data fuerat cum omnibus que ad eam pertinent ab antiquo ecclesie beati Huberti in potestatiua ditione. Eius clerici acceptis ab abbate prebendis, tamen consensu et  laude fratrum, condicto eis et soluto seruitio debiti honoris, iam ex tunc detrectabant per insolentiam subesse iustitie abbatis, nisi in clericalibus conciliis sub districtione episcopali. Hanc quoque insolentiam petente abbate episcopus, liberum constituens altare eiusdem ecclesie, absoluit, et omnes exactiones et iustitias episcopales et archidiaconales, presente ibi et secum condonante Bosone archidiacono, ecclesie beati Petri et beati Huberti in perpetuum remisit, eamdemque remissionem legali facto priuilegio auctorizauit. Quod autem pace beate eius anime sancteque memorie non quidem exprobando, sed condolendo dicatur, Theodericus et Lambertus eius simplicitati adeo dominabantur, ut omnino eis in omnibus se crederet, et quasi consulto Deo eosdem  consultores audiret. Hiis enim fidens prouisoribus, tanto interius aduigilabat liberius, quanto de externis dormiebat securius. Sed cum non multum distet in uitio uel decipere uel decipi posse, in hoc dampnosum nimis crimen miscuit glorie sue, quod imprudenter patiebatur seduci eorum miserrima suggestione. Nam si quem uel gratia consanguinitatis uel accepte mercedis uellent nouiter casare [64 1Kb] , hoc de prebenda fratrum sine eorum consensu non dubitabant abbati persuadere, illeque eorum persuasioni non differebat obedire. Hoc modo amisit ecclesiastica utilitas ex antiquis possessionibus suis uineias et Lesterneias, et ex acquisitis ab eodem abbate nouiter Sulmodium in proximo et Tauers in Hasbanio.

53.  Anno Domini 1086 [1087], ordinationis  uero sue 32  , Theodericus abbas, non solum senio sed et confectus ieiuniis, orationibus et uigiliis, laboribus etiam et curis commisse sibi pastoralitatis, ab ipsa licet pertenui uirtute corporis circa mensem Iulium deficere cepit, unde et gratia paululum repausandi Piros illi secedere placuit; ubi dum se ingrauescente sensim infirmitate presentiret ad mortem urgeri, Theoderico preposito sibi secum [65 1Kb] moranti relationem suam ad monasterium accelerandam indixit. Referendus uero litteras uel deprecatorias uel commonitorias, ut cuique conueniebat, scilicet Adalberoni Laudunensi abbati, Guiredo preposito Ebernensi, Lamberto priori sancti Remigii, Berengero abbati sancti Laurentii, ipsi etiam Henrico episcopo Leodiensi dispositis nunciis mittere  festinauit, humiliter exposcens ut sibi quantocius adessent et morituro ultimum uale facerent. Et cum ab ipsa cella transpositus in alteram ripam Mose gratias ageret Deo, quasi iam propinquior cui aspirabat monasterio, occurrit illi Lambertus maior cum apparatu reuectioni eius congruo. Cum uero in crastino circa horam nonam appropinquaret monasterio, diuertit super Lumnam fluuium in quodam circumiacentis silue prato, ne quis fieret pro eo popularis planctus aut tumultuatio. Sic euitata populari expectatione, in prima uigilia noctis dominice  exceptus est cum maximo fratrum merore. Summo autem mane affuit illi episcopus cum Berengero abbate. Hii cum ad eum intrarent, ille collectis uiribus sedens in lecto gratias Deo egit, et  imposita sibi stola fratres suos tam presentes quam absentes absoluit diuineque misericordie commendauit, et sic demum ecclesiastico more se Deo reconciliandum episcopo humiliter obtulit. Hiis omnibus hora fere tertia expletis, exinde studens silentio et diuine contemplationi in crastinum hora eadem ad Deum migrauit . Cuius statim migratione uulgata, occurrunt certatim ad tanti uiri exequias Godefridus Buloniensis, Albertus Namucensis, Arnulfus Chisniacensis, Cono Montisacuti  , curialesque [66 1Kb] cum popularibus indifferenter admixti, quasi patrem patrie amisisse conquerentes [67 1Kb] lamentatione communi. Per biduum uero aduigilatus solempni missarum celebratione et continua psalmorum decantatione, tandem sepultus est tertia die  in cripta noua quam condiderat in  honorem beate et gloriose semper uirginis Marie. Cuius obsequium cum episcopus uix expleret, lacrimis et gemitu uocem eius intercludente, incredibile uidebitur posteris in quantos planctus omnes se suscitauerint, quantisque clamoribus dolori in commune satisfacerent.

54.  Eo tandem sepulto, episcopus obtulit fratribus eligendi abbatis optionem, protestatus inde nolle recedere, nisi eis loco defuncti ordinaret patrem. Conuenit in unam sententiam et fratrum electio et curialium attestatio et popularis acclamatio, donandam eamdem abbatiam Theoderico preposito; quod licet ille uideretur reniti, seque fateretur non conuenire tante assumptioni, adeo increuit semel emotus omnium fauor [68 1Kb] , ut de re agenda nec ipsi  retractare liceret episcopo. Iamque donata abbatia quassans [69 1Kb] caput, cum pre admiratione familiaribus suis enuntiaret, tanti fauoris clamorem timere se in posterum alicuius sinistri portenti fore. Sed neque eius hanc enuntiationem euentus fefellit, et, ut suo loco dicetur, per accessum temporis quod uerebatur accidit. Theodericus uero recedentem episcopum prosecutus, et ab eo ex more in abbatem consecratus, in Kalendis Septembris exceptus est a fratribus letanter illi procedentibus. Quia ergo, ut ait quidam  , difficile imperium retinetur, nisi eisdem artibus quibus et paratur: ipse adhuc rudis cure pastoralis, utpote eotenus assuetus prouidentie exteriori, recordatus tandem quis fuerit quisue ex assumpto officio cogeretur iam fieri, nimirum inuenit  se nimis imparem impositi sibi oneris; et qui uidebatur prius quasi in plano firmiter stare, in precipiti iam pede posito cepit apud se grauiter titubare. Impos ergo suimet, uestigia sui predecessoris licet utcumque conaretur prosequi, nullo modo tamen preualuit assequi, et laxato paulatim rigore discipline, quo ille maxime uiguit ad gloriam, dum se plus iusto quibusque inclinaret quasi ad gratiam, in breui deuenit ad contemptum per familiaritatem nimiam. uolens denique amari ex beneuolentia a quibus debuisset timeri ex honoris reuerentia, dum quibusque indifferenter et inconsulte [70 1Kb] promitteret speranda que conferre non poterat, ipsos etiam ueteres amicos suos sibi gratis inimicabat; maxima  enim est pars beneficii, si cito negatur quod non dandum promittitur , et amicus ita debet haberi, ut putetur inimicus posse fieri. Unde cum inter eum et sibi commissos suscitaretur frequens dissensio, ad hoc usque prorupit eorum mutua Indignatio, ut, priuato germinante inter eos odio, succresceret in posterum publica ipsius ecclesie maxima confusio. Sed de hiis interim intermittendum.

 55.  Episcopus autem circa locum ex ueteri pia consuetudine sollicitus, cum audiret a quibusdam que gerebantur inter abbatem et fratres, et audita dissimulans nosse, eadem speraret corrigenda uel tempore uel ratione, idque minime proueniret, indignatus sibimet super tali ordinatione cum merore graui: Ecce, inquit, quod uerebar accidit, ecce quam infelix exitus ex tam letis initiis! Nec tamen abstitit, quin sepius locum reuiseret, fratres corrigeret, res ecclesie ne minuerentur attentius curaret, abbatem in quibus eum deprehendebat minus sufficere suo consilio et auxilio sustentaret. Cuius ille uiuaci sedulitate refectus, a suo illo quo grauabatur apud se defectu cepit constantior haberi in hiis que curanda susceperat, et que prius ut  inexperta sub quadam lassitudine fastidiebat; unde ea que erant ecclesie non solum retinuit, sed et quedam sua industria acquirere studuit.

56.  Quidam nobilis Sigefridus cum uxore sua condixerunt sibi inuisere ecclesiam beati Huberti gratia orationis; qui ab abbate honeste suscepti, ibidemque per triduum retenti, pro impensa sibi beneuolentia inducti, allodium de Moroldiheis  , quod erat eorum, ecclesie obtulerunt, partim gratis donandum, partim ab eis emendum. Gauisus abbas se inuenisse opportunitatem huius acquisitionis, duodecim marcas argenti uiro et uxori eius antequam recederent appendit, et predictam possessionem cum familia et omnibus eius appenditiis ecclesie in perpetuum legaliter donatam  optinuit.

57.  Stephanus castellanus Montisacuti casatus erat ecclesie, quantum ad filios et filias nullum habens heredem. Cuius hereditati cum nepotes illius inhiarent, abbas casamentum quod erat ecclesie ab eodem Stephano redemit, et ante quinquennium mortis eius redditum sibi infirmorum usibus deputauit. Aedificauit preterea hospitalem domum ad susceptionem superuenientium peregrinorum et repausationem infirmorum pauperum, deputatis ibidem molendinis Cauiniaci fisci ad usum illorum. Constituit etiam integram prebendam communi fratrum elemosine quotidie addendam ad remedium animarum huius congregationis specialiter destinatam.

 58.  Decima totius Amberlacensis fisci uidelicet indominicationis, erat sua [71 1Kb] ecclesie que sita est in Ambra beati Petri apostoli, et hoc a tempore Beregisi abbatis, dono Pipini qui erat maior domus Theoderici regis. Tempore autem Heinrici imperatoris cognomento Pii, cui heredem non habenti Conrardus in regnum successit, Cunegondis comitissa, que fuerat unica Gozelonis comitis dominatoris  eiusdem fisci, Ottoni cuidam Saxonico nupsit, inter quos inhonesto diuortio eueniente, quod non est nostrum renumerare, omne patrimonium Cunegundis lege palatina deuenit in manum imperatoris. Henricus autem imperator filius Conrardi predictum fiscum cum castro quod dicitur Rupes Seremanni duci Frederico mutuauit pro quibusdam eius possessionibus, que in Saxonia opportuniores erant sibi; sed et Cunegundis, apud ecclesiam beati Petri uel Huberti reclusa, coram altari sancti Martini satis continenter ibi uiuens post longam penitentiam in Christo quieuit, et sepulta est iuxta [72 1Kb] corpus patris sui Gozelonis. Que adhuc superstes dum frequentaretur a duce Frederico gratia caritatis, eius suggestione idem dux predictam decimam ecclesie  ex toto recognouit. Et quia erat uir ueritatis et iustitie, pro dampno quod intellexit loco euenisse de eadem decima per memoratas dominorum commutationes, tradidit legaliter beato Huberto perpetuo habendum Montem Pincionis  cum familia et omnibus appenditiis suis. Qui cum adhuc rudis antique et debite consuetudinis cognosceret ex debito exsoluendas beato Huberto omnes primitias singularum ferarum annue uenationis totius silue Arduennensis, tanta sollicitudine suo tempore soluere eas curauit, ut quadam uice cum uenatoribus suis aprum monasterio deferentibus progressus, ipsemet humeris propriis eiusdem apri caput nobis uidentibus ecclesie inferret et ante altare beati Petri gratia  deuotionis deponeret. Dux quoque Godefridus, cognomento Barbatus, quadam die cum ad hanc consuetudinem beato Huberto exsoluendam uenatum isset, quinque ceruos cepit cum uno lupo; ipsos quoque omnes cum coriis et capto lupo adhuc uiuente transmisit nobis uidentibus huic ecclesie. Post mortem autem predicti Frederici  Ida uxor eius nupsit Alberto comiti Namucensi, iterumque predicta decima cepit subduci ecclesie, agentibus iniquis et fraudatoribus ministris, quasi fiducia immutate dominationis. Ad hanc reclamandam abbas comitem ob uxorem eius expetiit, et Lamberto maiore rerum ordinem rationabiliter renumerante illis, quod suum erat ecclesia utriusque assensu recuperauit perpetuo habendum.

 59.  Apud Cauiniacum fiscum curialis familia habebatur, que olim ecclesie acquisita cum ceteris popularibus, dominium ecclesie quasi nouum detrectans, seruire ei dedignabatur. Unde Balduinum comitem Montensem, filium Richeldis, abbas Lamberto maiore comitatus adiit, et ne insolentiam eorum aduersus ecclesiam tueretur, ei rationabiliter suggessit. Comes relato consilio ad Idam uxorem suam aliosque fideles suos qui interfuerant gestis de  Cauiniaco superius memoratis  , eorum testimonio iustam quidem causam abbatis recognouit; sed mandauit ei se uelle honorari gratia eiusdem a se confirmande recognitionis. Abbas illi decem marcas argenti condixit, eumque secum Tudiniacum [73 1Kb] castrum  , quo tunc episcopus cum Godefrido duce morabatur, adduxit. In eorum presentia Balduinus predictam familiam curialem ecclesie beati Huberti suam  esse recognouit, et a se respectum eorum omnino remouit, omnesque qui uidebantur esse huius contradictionis cum seruis eorum et ancillis, cum possessionibus eorum et allodiis, facto ibi publice priuilegio ei confirmauit; cui etiam cum sigillo episcopi suum quoque imprimi fecit.

 60. Episcopo autem inferente duci, satis utilem fore ecclesie beati Huberti acquisitionem huius fisci, si quis etiam decimam eius acquirere posset, que erat ecclesie Prumiensis, consultu et hortatu eorum concepit Theodericus abbas hoc idem negotium exequendi. Denique reuersus, utrumque Lambertum Prumiam misit, et nichil eis uel dicendum uel agendum dictans, euentum rei pertemptandum commisit. Excepti honorabiliter a uenerabili abbate Wulfranno, et ab eo familiariter per hebdomadam retenti, adeo uirum suis affectabant facetiis, ut, quibusque suorum postpositis, illorum specialiter frueretur colloquiis. Et Lambertus quidem maior, utpote qui ab adolescentia sua curiis fuerat assuetus, cum delectaret confabulantem sibi abbatem  palatinis salibus, iunior uero prout erat illi dicendi locus breuiter defloratos ueterum annalium subinferret euentus, illud uel sepius exigebat abbas referendum sibi quasi ad gratiam iocunditatis, quomodo Papirius Pretextatus puer, ne senatus consultum proderet, matrem suam eluserit.  Hic capitolium ingressus sub clamide patris latenter, indeque regressus, cum se querenti matri presentasset, illa inter oscula interrogauit eum ubi tamdiu fuisset; quo respondente se cum patre in senatu fuisse, maternis argumentis cepit puero insistere, ut sibi referret quid secreti ibidem audisset. Puer pertesus querentis fatigatione, cum omnino deliberasset apud se capitolii secreta non prodere,  adinuenit artificiose, senatum duas uxores unicuique uiro decreuisse, idque in commune confirmandum crastina sessione quasi ad utilitatem rei publice. Femina impatiens totius more, cum trepidans domum egressa potentiores Urbis matronas suscitasset, factas pene in amentiam tali rumore, conuenerunt in crastinum ante capitolium iam senatu consulente; ubi dum furore femineo conclamarent, ne sententiam sui hesterni decreti aduersus eas senatus ingrauaret, sed  potius unicuique femine duos uiros habendos decerneret, requirebant patres que esset illa mulierum intemperies. Pauebant enim et mirabantur non parue rei prodigium illam uerecundi sexus impudicam insaniam. Tunc puer Papirius curiam ingressus publicum metum demit, et referens quomodo illi importuna mater institisset, et quid ipse matri insimulasset. Tunc senatores ingenium pueri exosculantes, honoris gratia Pretextatum cognominandum sanxerunt ob loquendi et tacendi prudentiam in [74 1Kb] etatem pretextatam, causam quoque et ordinem rei. Sic derisa est impudentia feminei amoris et leuitatis, et Papirio Pretextato, ut erat puer, dignitas adiudicata senatorii ordinis, aliis pueris ex tunc a senatu exclusis. Hiis illatis ad placitum abbatis prosequebatur Lambertus que subsequuntur,  prout interueniebat ei opportunitas ad gratiam audientis.  Narrante, inquit, Platone inducitur quidam Gyges in terre hiatum magnis imbribus solutum, ibique offendit equum iacentem eneum. Cuius apertis lateribus cum inuenisset hominem mortuum quemdam, habentem in digito annulum aureum, abstraxit et induit illum, sicque ad pastores regios se recepit, cum esset unus eorum. Qui cum predicti annuli paleam ad palmam conuertens, ipse quoque omnes uidens a nemine uideretur, huius miraculi solers factus, rege Lydorum interfecto cum quibusdam suis principibus, uxore eius et regno est potitus.

61.  Illud quoque, inquit, memorabile apud philosophos habetur de Dammone et Pythia, duobus  uidelicet Pytagoreis, quorum alter a Dionysio Siciliensi tyranno dampnatus sententia capitali, petiit ab eo inducias domum suam disponendi. Tyrannus astutissimus, quod reperiri non posse existimauit, sponsorem qui pro se feriretur, si moram faceret, ab eo requisiuit. Ille ut fidem faceret redeundi, uadem mortis sue socium obtulit constanti animo pro se, si non reuerteretur, paratum mori. Ad diem intentate mortis proscriptus rediit, cum socius iam decerneret pro socio libentissime mori. Ammiratus tyrannus amicitiam philosophis cariorem esse quam uitam, remissa sentententia condicte mortis, utrumque in amicitiam suam asciuit, quippe quos in tali periculo ueros amicos probauit. Idem [75 1Kb] uero tyrannus licet multos punisset  iniuste, unum tamen laudatur omnino iuste punisse. Quidam enim erarius perpendens eum delectari crucialibus hominum, existimauit illi deseruire ad placitum, si furori eius adinueniret alicuius nouitatis tormentum. Formauit ergo et fudit bouem eneum, eumque tyranno presentauit quasi cuiusdam iucunditatis spectaculum. Qui requisitus ab eo, ad quos usus talem machinam excogitasset, respondit artifex, illo intromittendos si quos cruciandos destinaret, accensoque desubtus rogo, mugitus illi quasi bouis per os eiusdem machine reddituros. Ad  hec tyrannus: Â»Id ipsum, inquit, per te primum uolo experiri, iustumque michi uidetur, ut prior patiaris quod aliis preparasti.Â«---Deos quoque suos adeo irrisit, ut probaret eos magis contemptui quam esse alicuius uenerationis; nam ingressus templum Iouis, amictum aureum quo simulacrum eius uelabatur iussit detrahi, et pro eo laneum reponi, cauillatus aureum in hyeme frigidum, in estate onerosum.  Aesculapio etiam auream barbam uelli precepit, dicens inconueniens esse filium barbatum uideri, cuius pater Apollo utpote quotidie renascens habebatur imberbis. Simulacris quoque tenentibus aureas pateras ademit, protestatus ab hominibus non debere despici quod illis offerebatur a Diis;  aurum uidelicet si malum esset, habere Deos  non debere, si uero bonum, illis potius conuenire qui illo uti scirent. Idem cum a quodam philosopho beatificaretur eo quod ad nutum eius suppeteret sibi tante potestatis usus, eum ad conuescendum eodem die inuitauit, et preter consuetudinem exquisitis diuitiis conuiuium agendum instituit, in quo philosopho secum discumbenti nudatum gladium tenui filo super caput suspendi iussit. Philosophus uidens gladium impendentem sibi exhorruit conuiuium, et imminente sibi periculo huiusmodi, gratiam conuescendi tyranno qui se inuitauerat omnino excusauit. Ad hec tyrannus: Â»Talis, inquit, securitatis est michi beatitudo, cuius me esse falso predicasti, cum uel rota fortune modo summa conuoluat [76 1Kb] infimis, uel ipsa mors omnibus imminens nulli parcere uelit.Â«  Legitur, Alexandro sacrificante, puerum qui ei ignem accendebat carbonem unum in brachio excepisse, adustoque corpore immobilem permansisse, nec dolorem uel gemitum signo aliquo uel motu prodidisse. Tanta fuit in puero reuerentia discipline, ut religio uinceret sensum nature. Diogenes Cynicus in dolio recumbebat, quod quasi ad habitandum sibi sufficiens pretorii nomine honorabat. Egerat uero ut idem dolium cum sole uerteretur, eiusque conuersione uitabat refrigerandus solem in estate, et eum calefiendus captabat in hyeme.  Quem cum preteriens Alexander Magnus preter optimatum suorum extimationem inclinata maiestate regia reuiseret, adstitit Diogeni in  pretorio suo captanti hyemalem solem. Quo salutato officiosissime: Â»Interim, inquit Diogenes, dum loqueris ne obstes michi a sole, neque submoueas michi ministrantem calorem, quem ipse non potes dare.Â« Ad hec Alexander se a philosopho paruipensum subridens, et conuersus ad principes sibi obsequentes: Â»uidete, inquit, beluam que totum mundum habet sub pedibus, quem nos tanto labore querimus.Â« Cui cum regio munere uestes pene nudo proferret, abiecit eas Diogenes, asserens natum cum diuitiis cui quod habet sufficit.  Hic a barbaris ex  libertate in seruitutem uenum ierat; quem cum emere uellet Xeniades Chorintius, et quid artificii nosset percunctaretur: Â»Noui, inquit Diogenes, hominibus liberis imperare.Â« Miratus Xeniades responsum eius, emptum emisit manu, filiosque suos ei tradens: Â»Accipe, inquit, liberos meos quibus imperes.Â«---Idem  Alexander cum ad Brachmanas pertransiens eandem gentem longe ante didicisset adeo cohiberi naturali lege, ut publice philosophantes studio uirtutum uitia nescirent, et maxime impudicitiam et cupiditatem, presentauit se satis reuerenter Dydimo principi eiusdem prouincie. Quem Dydimus regaliter excipiens admonuit, ut futura die interesset auditorio cuiusdam inter duos uicinos iustitie. Locato in crastinum iudicio, sedit cum Dydimo Alexander cum frequentia populari,  affuerunt et duo uicini, quorum causa erat eiusmodi. Alter alteri agrum uendiderat, quem dum emptor excoleret, in eo thesaurum inuenerat. Mox ad uenditorem agri recurrens, hortabatur ut thesaurum suum reciperet, cum nichil sibi preter agrum uendidisset. uenditor econtra causabatur illum iam non suum esse thesaurum, quia uendito agro eliminauerat a se etiam agri prouentum. Alexander miratus liberam totius cupiditatis contentionem: Â»Huiusmodi, inquit, nulla esset in regno meo agenda disceptatio, quia omne inuentum publici iuris uindicaret uiolenter exactio.Â« Ad hec Dydimus interrogauit eum, utrum uerum natura communes ibidem proferret copias? Respondente Alexandro: Â»Etiam copiosissimas,Â« subintulit  Dydimus: Â»Hec quidem dona creatoris licet alendis ibi prouenirent creaturis, scirent profecto homines tante iniustitie et cupiditatis illa non suis modo debita meritis, sed in eadem terra subsistentibus uel uolatilibus uel bestiis [77 1Kb] .Â«

62. Hannibal Carthaginensis apud regem Antiochum profugus, facetissime cauillatus est.  Eiusmodi cauillatio sic est. Ostentabat Antiochus in campo ingentes copias, quas bellum populo Romano facturus comparauerat. Conuertebat exercitum insignibus argenteis et aureis florentem, inducebat currus cum falcibus et elephantos cum turribus, equos cum miris frenis et ephipiis, cum monilibus et phaleris. Rex tanto exercitu tamque ornato elatus, Hannibalem [78 1Kb] compellens: Â»Putasne, inquit, satis esse Romanis  hec omnia?Â« Tunc Penus eludens ignauiam imbellium militum pretiumque armorum: Â»Plane, ille inquit, satis esse hec credo Romanis, etsi sint auarissimi.Â« Et hoc satis non solum lepide, sed et acerbe dictum. Rex de numero exercitus et de equiparatione quesierat, ille respondit de preda.--- In Cesarem quoque mordacitas Ciceronis hoc  modo dentem strinxit. Nam post uictoriam Cesaris interrogatus, cur in electione partis errasset, respondit: Â»Precinctura eius me decepit:Â« iocatus in Cesarem qui ita toga precingebatur, ut trahendo laciniam incedendo uelut mollis uideretur. De quo Sylla prouidus dixit Pompeio, cauendum a puero illo.  Idem Cicero cum apud Damasippum cenaret, et ille mediocri uino apposito diceret: Â»Bibite Phalernum hoc, est enim annorum quadraginta.Â« Â»Bene, inquit ille, etatem refert [79 1Kb] .Â« Idem cum generum suum exigue stature hominem longo gladio accinctum uidisset: Â»Quis, inquit, generum meum alligauit ad gladium?Â« Sed neque fratri suo in mordacitate pepercit. Erat et ipse parue stature; cuius imaginem cum uidisset clypeatam ingentibus lineamentis usque ad  pectus: Â»Frater, inquit, meus dimidius maior est quam totus.Â« In consulatu quoque uaticinii [80 1Kb] quem paucis diebus gessit, hoc modo risit: Â»Magnum, inquit, ostentatum [81 1Kb] accidit in anno uaticinii, in quo nec bruma nec uer nec estas nec autumnus fuit.Â«--- Audiuit Cesar Augustus inter pueros quos Herodes a bimatu et infra iusserat occidere, suum quoque filium interisse, et dixit: Â»Mallem Herodis esse porcus quam filius.Â« Idem Cesar sublimis Actiaca uictoria reuertebatur; occurrit ei inter gratulantes quidam coruum tenens quem instituebat dicere: Â»Aue, Cesar uictor imperator.Â« Miratus Cesar officiosam auem, uiginti milibus nummis emit. Socius opificis, ad quem nichil ex illa liberalitate peruenerat [82 1Kb] , affirmauit Cesari  illum et alium habere, quem ut afferre cogeretur rogauit; allatus coruus uerba que didicerat expressit: Â»Aue, uictor imperator Anthoni.Â« Nihil Cesar exasperatus satis duxit [83 1Kb] iubere illum diuidere donatiuum cum contubernali. Salutatus similiter a psittaco, emi eum iussit. Idem miratus in pica, hanc quoque redemit. Exemplum hoc pauperem sutorem sollicitauit, ut coruum institueret ad parem salutationem; qui impensa exhaustus, sepe ad auem non respondentem dicere solebat: Â»Opera et impensa periit.Â« Aliquando tamen coruus cepit dicere dictatam salutationem. Hac audita transiit Augustus, respondens: Â»Salutatorum talium satis domi habeo.Â« Superfuit coruo memoria, ut et illa quibus dominum querentem solebat audire subtexeret: Â»Opera et impensa periit.Â« Ad  quod Cesar risit, emique auem iussit, quanti nullam adhuc emerat.---Solebat descendenti a palatio Cesari aliquod honorificum epigramma porrigere Greculus; id cum frustra sepe fecisset, rursus cum idem facturum uidisset Augustus, breue sua manu in charta exarauit Grecum epigramma, pergentique deinde ad se in obuiam misit Greculo. Ille legendo laudare et mirari  tam uoce quam uultu; cumque Cesar accessisset ad sellam, Greculus demissa manu in pauperem fundam paucos denarios protulit quos principi daret, dicens: Â»Non secundum factum tuum  , Auguste, quia si plus haberem, plus darem.Â« Secuto omnium risu, dispensatorem Cesar uocauit, et sestertia centum milia Greculo numerari iussit.---ueteranus quidam cum die indicto sibi respondendi iuris periclitaretur, accessit in publico ad Cesarem, rogauitque ut sibi adesset. Ille aduocatum quem ex comitatu suo eligendum putauerat, sine mora dedit, commendauitque ei litigatorem. Exclamauit ingenti [84 1Kb] uoce ueteranus: Â»At non ego, Cesar, te periclitante in Actiaco bello uicarium quesiui, sed pro te pugnaui;Â« detexitque impressas cicatrices, et erubuit Cesar, uenitque in aduocationem,  ut qui uerebatur non tantum superbus sed etiam ingratus uideri; in maxima enim potentia minima [85 1Kb] debet esse licentia, quia quod apud minores reputatur pro negligentia, apud potentes habetur pro superbia.--- Laberium quendam aspere libertatis Romanum militem Cesar quingentis milibus inuitauit ut prodiret in scenam [86 1Kb] et ageret mimos [87 1Kb] quos contra alios scriptitando deuotabat [88 1Kb] . Sed potestas non solum si inuitet, sed etiam si supplicet, cogit; unde et Laberius a Cesare se coactum testatus [89 1Kb] sic respondit: Â»Necessitas cuius cursus transuersi impetum uoluerunt multi effugere, pauci potuerunt. Quem nulla ambitio, nulla unquam largitio mouere potuit in iuuenta de statu [90 1Kb] uiri excellentis, mente demente concita bis trigenis annis actis sine  nota hodie fortuna immoderata in bono atque malo floris cacumen nostre fame frangere, et satisfacere populo non me deicit. Ita me uetustas annorum ut hedera serpens uires arboreas necat.Â« In ipsa autem actione subinde quo poterat habitu uelut flagris cesus preripientique se [91 1Kb] similis exclamabat super inducto sibi quodam iuuene Syro nomine Publio: Â»Porro, Quirites, inquit, libertatem perdimus,Â« et paulo post protenso digito ante Cesarem discurrens adiciebat: Â»Necesse est multos timeat quem multi timent.Â« Quo dicto uniuersi oculos et ora ad solum Cesarem conuertunt, notantes impotentiam eius hac dicacitate lapidatam. Cesar tamen furorem in publicum uertit fauorem, palmam Publio et annulum aureum donans  Laberio. Tunc Publius ad Laberium recedentem ait: Â»Quicum [92 1Kb] contendisti scriptor, hunc spectator subleua.Â« Sed Laberius nouo mimo hos uersus subiecit:

Â»Non possunt primi esse omnes omni tempore.
 Summum ad gradum cum claritatis ueneris,
Consistes egre, et citius quam descendas decides
Cecidi ego, cadet qui sequitur, laus est publica.
Beneficium dando accipit qui digno dedit.
Feras, non culpes, mutari [93 1Kb] quod non potest.
Cui plus licet quam par est, plus uult quam licet.
Comes facundus in uia pro uehiculo est.
Frugalitas miseria est rumoris boni.
Heredis [94 1Kb] fletus sub persona risus est.
Furor fit lesa sepius patientia.

Improbe

Neptunum accusat qui iterum [95 1Kb] naufragium facit.
Nimium altercando ueritas amittitur.
Pars beneficii est quod petitur si cito neges.
Ita amicum habeas posse ut fieri inimicum hunc putes.
ueterem ferendo iniuriam inuites nouam.
Nunquam periculum sine periculo uincitur.
Nihil magis duci conuenire quam de omnibus cogitare.Â«

 33.  Hiis et huiusmodi salibus abbas iam pronior ad gratiam factus, requisiuit secretius que fuerit causa eorum ad se aduentus. At illi aperuerunt quod habebant in mandatis consilium episcopi et ducis, expostulationem quoque ecclesie beati Huberti pro mutuanda sibi ecclesia Cauiniacensi. Requirente uero abbate quam uicissitudinem huius mutationis conferrent, responderunt illi ecclesiam uidelicet Melsinensem  cum uno manso terre in confinio uilantie, que pro situ positionis erat commodior ecclesie Prumiensi  , sicut et Cauiniacensis foret utilior ecclesie beati Huberti. Questionis huius negotium cum retulisset abbas ad audientiam et consilium fratrum, communi eorum  sententia decreuit quod querebatur concedendum. Ut ergo rei diffinitione legatio rata constaret, condicta est dies qua utriusque ecclesie abbates cum aduocatis suis ad eam determinandam et confirmandam conuenirent. Statuta die dux Godefridus cum Theoderico abbate Prumiam uenit, et euocatus ab abbate Wulfranno comes Bertoldus  adfuit; sicque in publica presentia, et communi consensu fratrum, multorum quoque regni optimatum cum predictis principibus collectorum, traducta [96 1Kb] et manumissa sed et adstipulata est legaliter per manus abbatum et aduocatorum conditio inter utramque ecclesiam predicte commutationis, anno 1083.

64.  Rogerus Maceriensis, uiuente adhuc domno Theoderico abbate maiore, consensu filii  sui Godefridi donauerat beato Huberto quicquid habebat in Cheuugio pro habenda apud eum sepultura animeque sue consequendo remedio. Post quadriennium huius donationis, Rogero iam  defuncto et ut petierat ibidem sepulto, Rodulfus abbas Mosomensis  suggessit Raginoldo [97 1Kb] Remorum pontifici, eumdem Rogerum predictam elemosinam [98 1Kb] promisisse olim ecclesie Mosomensi, eiusque conuenire iusticie et honori ut promissam attraheret abbatie sui iuris. Credidit pontifex abbati, et quicquid in territorio Remensi suum erat ecclesie beati Huberti, ei uiolenter interdixit, nisi sibi recognosceret quod reclamabat ecclesia Mosomensis. Tali compulsus necessitate abbas ad archiepiscopum uenit, assumptoque Lamberto priore ab ecclesia sancti Remigii, ab eo requisiuit, cur sua beato Huberto sic interdixit. Reginoldus ut erat tenax cepte semel sententie, et maxime in quibus uidebatur sibi super posse, tum etiam quia  parum contra auaritiam consuluerat, in quibuscumque aliquod commodum sperabat, huius disceptationis iudicium decreuit referendum ad concilium episcoporum quod in proximo prefixerat Suessionis ciuitate agendum. Abbas ad concilium uenit, deducens secum Godefridum filium predicti Rogeri, paratum sibi disrationare legaliter elemosinam patris sui. Et cum inter cetera res quoque abbatis uentilaretur in concilio, hec inde sententia publice determinata est episcoporum iudicio. De altaribus Remensis ecclesie que acquisierat ecclesia beati Huberti, Remorum pontificem posse licenter implacitare abbatem; de fundis uero abbatie non ei quicquam [99 1Kb] respondendum, nisi in audientia Leodiensis ecclesie, ad quam eadem abbatia pertineret,  cum ex decreto canonum constet nemini licere in alienam messem manum mittere. Sic res abbatis absoluta est iudicio episcoporum. Bene autem conscius infensum sibi Raginoldum, eo quod unde [100 1Kb] sperabat nullum sibi proueniret commodum, adeo eum complacauit [101 1Kb] conuenientibus exeniis, ut altare de Bedols, firmato, priuilegio et exclusa in perpetuum persona, optineret donatum ecclesie Pirensi  .

65.  Rogerus quoque Porcensium comes ante ipsum Porcense castrum  trans fluuium Axonam ecclesiam in honore beati Thietboldi edificare ceperat, ibique deputatis quibusdam rerum suarum possessionibus, que in priuilegio eiusdem ecclesie renumerantur, cenobium alicuius magni nominis,  ut erat magnanimus, extruere meditabatur. Sed a suis proditus, et in captione dehonestatus, cum se non posse prosequi quod nimis distulerat uideret, tedio quoque nimio affectus dehonestationis sue, filiam suam Sibillam Godefrido filio Alberti comitis  Namucensis uxorem dedit, ipsumque Porcensem comitatum cum omnibus que erant sui iuris, patri et filio maxima pretii summa ab eis accepta uendidit; quorum consensu unanimi et dono legali cellam predictam beati Tietboldi Theodericus abbas ecclesie beati Huberti et beati Petri perpetuo habendam optinuit, suosque monachos ibi constituit, firmato inde publice priuilegio in archiuo pontificali ecclesie Remensis, recognoscente illud et signante archiepiscopo Raginoldo cum clericis beate Marie semper uirginis  .

66.  Cellam etiam Cunensem  , que est in honore beati Michelis archangeli, cum omnibus appenditiis suis, scilicet denominatis in priuilegio eiusdem ecclesie, subiectis illi ecclesiis, decimis,  familia, terris cultis et incultis, pratis, siluis, uineis, aquis, molendinis, piscaturis, furnis, legali Galteri et fratris eius Dodonis dono et uxoris eius Hawidis filie Arnulfi comitis  ecclesie beati Petri et beati Huberti perpetuo hahendam acquisiuit. Ubi consensu Engelberti Treuirensis archiepiscopi locatis monachis Robertum monachum optime habitudinis, olim autem clericum maioris ecclesie uirdunensis, prepositum constituit; cuius industria eumdem locum possessionibus et edificiis ampliauit.

67.  Boso, abbas sancti Agerici, uir admodum optime religionis, morabatur Iupilie cum episcopo suo Theoderico uirdunensi  . Ibi infirmatus, cum se presentiret moriturum omnimodis precibus  exegit a suis, ad sanctum Hubertum se referendum ibique sepeliendum. Prosequentibus autem quibusdam nobilioribus castri Hoiensis---fuerat enim inde bene natus, nepos uidelicet Bosonis archidiaconi longe supra memorati---sepultus est in ecclesia honorifice ad dextram altaris beati protomartyris Stephani, deseruiente eius exequiis qui tunc morabatur ibidem domno Henrico pontifice Leodiensi. Ex eius parentum iure hereditario prouenerunt huic ecclesie due mansiones uiginti librarum in Hoiensi foro.

68.  Henricus episcopus ut erat uir tuende uirtutis, Obertum quemdam prepositum ecclesie sancte Crucis criminibus conuictum de ciuitate decreuerat omnimodo [102 1Kb] exturbandum. Ille uero proripiens  se ad Berengerum abbatem sancti Laurentii uenit, et apud eum tam diu latuit, donec eo suffragante in gratiam episcopi rediit. Sed non multo post collectis rebus suis, Henricum regem adiit, qui a Gregorio papa per decennium excommunicatus, quibus  poterat expeditionibus Romanam ecclesiam persequebatur. Obsessa enim et capta Urbe Gregorium papam fugauerat, eoque superstite Guibertum Rauennatem loco eius substituerat, qui et ipse iam diu excommunicatus sedem apostolicam temerarius inuadere presumpserat. Decedente autem Gregorio apud Beneuentum, cardinales Romane ecclesie Odonem Hostiensem episcopum, ciuibus religiosioribus consentientibus, pro eo in sede apostolica substituerunt  , quem olim Remensem clericum et postea Cluniacensem monachum Urbanum papam censeri iudicauerunt. Sic sacerdotio et regno dissidente, licet generaliter in mundo sancta ecclesia periclitaretur, specialius tamen Henrico insistente uexabatur, dum pontifices postposita iustitia  sibi fauentes, uel Urbano subtraherent [103 1Kb] uel Guiberto attraherent [103 1Kb] . Sub tali dissentione ecclesiastica languente iustitia, preter cetera uirtutum dispendia, simoniaca heresis passim inualuerat, dum modo quos excommunicabat Urbanus Guibertus absolueret, et Guiberti desertores Urbanus colligeret. Interea adhuc superstite Henrico pontifice, Obertus morabatur cum principe, et honoratum secum delatis muneribus, prout poterat, ambiebat obsequiis et fauoribus alicuius honoris ab eo abstrahendi optentis.

69.  Anno autem uerbi incarnati 1091 , sue uero ordinationis 16, dominus Henricus hominem exuit; in dampnum glorie Leodiensis et  maximo dispendio nostre quam specialius colebat solitudinis. Cuius uix audita Obertus morte, sine electione ecclesiastica de manu regis episcopatum extorsit, cum maximis pactis premiis, tamen etiam fidelitatem illi faciens interpositione iurisiurandi [104 1Kb] .

70.  Contulerant se ad eumdem principem duo quondam pseudoabbates, Guolbodo sancti Laurentii et Leupo sancti Trudonis, quos conuictos et excommunicatos, criminibus probatis, dominus Henricus ab episcopio Leodiensi expulerat [105 1Kb] . Hii audita eius morte adducti in spem recuperandi honoris, et ipsi pacti sunt pecuniam principi. Obertus quoque restitutionem eorum ad gratiam eius iurauit, illos quoque secum Leodium deduxit . Dissimulauit tamen interim que intenderet  agere, donec consecratus Colonie  fidentior esset in malignitatis exercende [106 1Kb] . In eadem autem die reuersionis sue mandauit Berengero abbati, ut sine dilatione ab ecclesia sancti Laurentii discederet, et Guolbodoni abbatiam libere habendam relinqueret. Berengerus ne irrationabiliter culparetur abiecisse ecclesiam quam legaliter susceperat regendam, in crastinum Oberto se presentauit, causatus publice coram melioribus ciuitatis, nimis  iniuste se pregrauari, sine iudicio iustitiam uiolenter opprimi, diuinam quidem uel dispositionem uel permissionem placere sibi, uelle tamen ab eis censeri, si sic mereretur tractari. Succlamantibus quibusque et hoc nimis iniuriosum esse, nec tale quid illum pati debere, respondit Obertus id ipsum se bene recognoscere, sed preceptum domini sui non esse pretereundum sibi, quod siue iustum siue iniustum illi iurauerat exequendum. Ad hec Berengerus constantior: Sine magno dolore, inquit, relinquitur, quod non cum magno amore possidetur. Sic digrediens tulit secum baculum quem tenebat pastoralem, attestantibus quibusque, ipso quoque Oberto, hunc illi iuste conuenire; et assumptis secum fratribus quos placuit sibi, secessit ad ecclesiam beati Huberti,  quam plane recognoscebat matrem conuersionis et professionis sue. Ibi gratanter exceptus, cum illatam non solum sibi iniuriam referret, sed etiam publicas exordinationes, quas Obertus temere exercebat, cum Theoderico abbate et fratribus conferret---scilicet quod de manu excommunicati sine legitima electione et pacta pecunia episcopatum arripuisset, quod se sic eiecto et Guolbodoni deposito iustitiam prodidisset, quod abbatiam Florinensem Gisleberto Hasteriensi  preposito et Broniensem cuidam Guiremundo sancti Iacobi monacho taxato publice pretio uendidisset, quod hactenus liberam et gloriosam sancte Marie sanctique Lamberti ecclesiam sic infecisset---tantam aduersus Obertum  suscitauit eorum indignationem, ut communi consensu quasi excommunicato probabiliter non amodo communicandum censerent. Ad hec Berengerus timens eidem ecclesie pro periculo temporis, ipsius etiam abbatis retractans simplicitatem insufficientem huic tante defensioni, subiunxit neminem inquinari, nisi ex consensu mentis; se quidem uiolenter expulsum, et ideo alias sibi secedendum: ipsi cum pace loco suo persisterent, neque inimicitias temere aliquas in se suscitarent, cum ad hoc nemo eos adhuc impelleret; cauerent omnino ne inconsultius tale quid inciperent, quod quandoque eis incepisse peniteret, respondit abbas se quoque sui et suorum esse sollicitum, malle se Obertum offendere quam Deum; si quis esset Domini, perseueraret ei  uel in loco persistens uel de loco secum exiens. Firmata ergo communiter huiusmodi sententia, Theodericus assumpto secum Berengero secessit in Franciam, et cum Raginaldum Remorum pontificem de euentu rerum consulendum expeterent, ille priuatim Ambianensem pontificem Iheruinum premittens, mandauit uenientibus ne se ei presentarent, quia nullo modo uel in uerbo uel in osculo eis communicaret, nisi culpam suam fatentes premissus ad eos  episcopus a Wibertina heresi et Oberti communione absolueret. Illi per talem inuectionem cum iam certiores fierent sententie sue, absoluti per Iheruinum, excepti sunt uenerabiliter a Raginaldo pontifice; a quo consolati et confirmati, ut persisterent tuende ueritati, diuerterunt ad cellam Eberneicortis. Hanc Theodericus Berengero accommodauit, ut ibidem remaneret cum suis, donec per accessum temporis expectaret finem rei, sicque Cumensem cellam moraturus ibi expetiit. Interea Berengerus criminationibus [107 1Kb] infamare, uite et moribus eius derogare, tam male se ab eo tractatum continuis querimoniis deplorare, non eum ex pontificatu honoratum, sed pontificatum ex eo dehonestatum declamare. Nec latuit Obertum hec illorum sententia, et sue publice  criminationis infamia, quam licet dissimulatam sua sibi etiam attestabatur conscientia. Decreuit igitur se uindicare, sed ne id uideretur inconsulte fecisse, euocauit consulendos, quos sibi uel premiis uel promissionibus effecerat fideliores amicos. Conuenerunt etiam quos ordinauerat et restituerat abbates, scilicet Guolbodo sancti Laurentii, Leupo sancti Trudonis, Gislebertus Florinensis, Guarmundus Broniensis, Theodericum abbatem condempnare parati, cum ipsi dampnabiles ex decreto canonum, nullam haberent auctoritatem iudicandi. Ne tamen soli uiderentur precipitasse sententiam alicuius temeritatis, habito consilio cum archidiaconis, decreuerunt legitimis euocationibus abbatem prosequendum,  et nisi infra terminos earum se representaret ad episcopale iudicium, illum iuste excommunicandum, aut omnino deponendum. Interim Obertus furere, et in abbatem indignari, et unde illi tanta constantia contra Leodiensem episcopum demirari, eiciendos ex loco monachos et militibus suis abbatiam dispertiendam minari. Missi sunt ab eo ad monasterium Godiscalcus abbas Hasteriensis et Guarmundus Broniensis, ut fratribus hoc periculum enuntiarent, et sic a sententia reuellerent, et errori suo huius timoris impulsu inclinarent. Fratribus constanter persistentibus, et illis communicare uel in respondendo nolentibus, populares quique, audita huiusmodi comminatione, abbatem et monachos querebantur insanire, in confusionem  abbatie nouis et inauditis deliramentis ab episcopo Leodiensi dissentire, eos penas huius dissensionis luituros, nec se amplius uel ecclesie uel illis deseruituros, nisi huius nouitatis utrimque sopiretur contentio. Abbas tot infestationibus et questibus permotus, cum ab omnibus quasi fugitiuus argueretur, decreuit se obiciendum periculo, et preter spem omnium uenit Leodium, Dei confisus auxilio. Miratus aduenisse, representauit se auditorio aduersariorum condicta die. Igitur personata questione in uice Oberti, culpatus est abbas Theodericus criminibus denominatis, uidelicet papam Urbanum et Raginaldum Remorum pontificem in consiliis suis  adhibuisse [108 1Kb] , imperatorem dominum suum et se eius episcopum suo instinctu excommunicasse, et per hoc excommunicatum eum probare, quod se suosque ab eius subtraheret communione; itemque fratres suos ab ordinibus eius prohibuisse. Insuper Berengerum publicum preconem sue infamie ad eius iniuriam retinuisse.

Abbas accepto loco consulendi sibi, cum aduocasset quos nouerat sanioris consilii, de criminibus obiectis bona conscientia pro se satisfacturus respondit, uidelicet nec imperatorem nec episcopum excommunicandos quesisse ullo modo, nec excommunicatos se uelle probare. Fratres suos ab ordininibus eius se prohibuisse, quia ordinati sufficerent officiis ecclesie. Berengerum abbatem post tantum  preiudicium et uiolentiam ad matrem suam ecclesiam confugientem non se debuisse abicere, presertim cum precipiat apostolus necessitatibus sanctorum communicare. Iudicio eorum se paratum committere, si quid in hiis omnibus uideretur alicui peccasse. Relatis per Henricum archidiaconum excusationibus singulis, cum obiceretur abbati quomodo fidem faceret dictis, habito iterum consilio, ad hoc usque uentilata est sententia huiusmodi iudicii, ut quia monachicus ordo erat uocationis apostolice, ex euangelica auctoritate sufficeret excusando abbati Est et Non  dixisse, interdicente Domino omnino non iurare, et si quid abundantius esset hiis, a malo esse. Indignatus  Obertus post tot sui ipsius contumelias, post tot sue animositatis minas prouenisse abbati tam facilem euadendi uiam, mandauit ei, gratiam episcopi Leodiensis semper esse necessariam abbati sancti Huberti, elaboraret eam sibi ad presens maximis exeniis acquirere, cum necdum quicquam seruitii uideretur fecisse. Ad hec abbas sibi bene conscius et longe alterius glorie cupidus respondit, Leodiensi episcopo non defuturum seruitium abbatie; sub hac dissentione extenuatas res ecclesie nec sibi nec fratribus uel ad usum uiuendi eas sufficere. Inde cum tandem post multas fatigationes dimissus ad monasterium redisset, grauissimum a fratribus pertulit scandalum, existimatus illis communicasse quibus ipsi salua fide destinauerant non communicandum.  Sed cum certius probarent id eum non fecisse, decreuerunt, ut assumptis de fratribus quos uellet, loco et tempori cederet, et meliora ornamenta ecclesie secum eueheret perque remotiores cellas transponeret, ne ea superueniens Obertus uiolenter diriperet. Respondente abbate nolle se communi periculo deesse, grauiora esse mala que singulariter timentur quam que pariter perferuntur, fratribus quoque subiungentibus, se magis illi timere quam sibi, qui ut priuati episcopo nichil deberent, cessit tandem eorum consilio acquiescere, Lambertumque maiorem et Wiredum pro defensione fidei se ultro ingerentes secum eduxit. Euectis quoque  secum melioribus ecclesie ornamentis ad cellam suam, que tutior erat, in Cunensi castro moraturus ibi secessit; et accepta fide cum obsidibus a Dodone predicti castri domino de ornamentis reddendis ecclesie, quicquid de se eueniret, non multo post assumptis hiis qui secum uenerant, et Roberto ipsius celle priore, Berengerum abbatem uisitare uoluit, et ueniens urbem Remensem, illum apud sanctum Remigium inuenit. Berengerus eum qui se gratia caritatis uisitabat exhorruit quasi iam apostatam factum, ne ab eo contaminaretur uitauit. Sic inter utrumque orta dissensione, indignabatur abbas sic sine causa sibi permutatum, quem sperabat unanimem amicum. Discredebat se illi Berengerus credere, quem credebat excommunicatis communicasse,  paratus etiam cum suis recedere, si cellam sibi prestitam ille uellet accedere. Sed intercurrente ratione cum probaret abbatem extimationis sue esse minime, regratiati Eberneicortem discesserunt, ibique fratres grauiter scandalizatos de prefate communionis calumpnia inuenerunt. Quibus cum satisfieret, non sic rem se habere, uix duo eorum satisfactioni huic potuerunt attrahi, Lambertus scilicet et Heribrannus monachi sancti Laurentii, quibus adeo tunc erat exosum nomen Oberti, ut eo audito, uel in colloquio communi, nullo modo se continerent a sputo indignationis. Unus tamen eorum, uidelicet Lambertus, non multo post uictus cupiditate ambitionis, ordinatus est ab eodem Oberto  abbas Florinensis, sed post annum recordatus, a loco eodem priuatus recessit. Conuenerant ad eamdem cellam tam ex nostris quam ex fratribus sancti Laurentii ad 25 monachos, qui tanta honestate se agebant tamque ordinata religione, ut Raginaldus Remorum pontifex et Helinandus presul Laudunensium, afflati bone opinionis eorum odore, certatim eis uite necessaria subministrarent; abbas quoque Berengerus elaborabat eorum inter quos deueniebat, adeo se conformare moribus, ut in breui fieret omnium karissimus, et comes Ebalus  , communis aliorum tyrannus haberetur illi mitis et humanus. Qui eodem tempore, suggerente uxore sua Sibilla, tertiam partem decime Eberneicortis ecclesie dedit, et pratum quod dicitur Regis legali auctoritate eidem loco  habendum perpetuo confirmauit. Manasses etiam prepositus ecclesie Remensis tanta eum collegerat affectione, ut sepius euocatum per biduum aut triduum secum manere compelleret, et ad abbatiam  sancti Remigii habendam post abbatem Henricum promouendum destinaret; quod et post archiepiscopus factus fecisset, nisi ille ad abbatiam suam reuocatus Leodium redisset.

71.  Interea Metensis ecclesia uiduata Herimanno uenerabili pontifice, elegit sibi episcopum ordinandum Burchardum prepositum Treuerensis ecclesie  . Qui sine consensu Henrici regis in ciuitate susceptus, cum a Treuerensi pontifice benedici uitaret, eo quod ille Wiberto, ipse uero Urbano consentiret, euocauit ad se consecrandum Hugonem archiepiscopum Lugdunensium et legatum ecclesie Romane. Hugo ut erat deuotus catholice fidei, Mediomatricum intrepidus accessit , quinque comitatus episcopis,  Constantiensi  , Madasconensi [109 1Kb] , Lingonensi, Tullensi, uirdunensi, Ieronta quoque abbate Diuionensi, qui olim audita desolatione ecclesie nostre, scripserat ei epistolam hanc consolationis sue Theoderico abbati de sancto Huberto, uiro Dei gratia religione uenerando, et toti congregationi sub eodem patre Deo militanti, Ierunta Diuionis abbas et sancti Benigni tota congregatio spiritum Moysi in Pharaonem et in omnes seruos eius. Moyses uerus Altissimi seruus maluit ueritatem profiteri et affici cum populo Dei tribulatione, quam mendatio consentiens, filius filie Pharaonis appellari. Iohannes baptista, cuius dextera sanctissimum caput saluatoris tangere meruit, sic propugnator et amicus ueritatis extitit, ut potius  eligeret carceris squallorem et capitis obtruncationem, quam in faciem iniqui regis sileret, et nefandis eius nuptiis legis frenis et iustitie armatura [110 1Kb] non obuiaret. Iohannes euangelista de fonte Saluatoris ebrius et apud diligentem omnes dilectione precipuus, senilibus membris fomentum balnei noluit adhibere, quoniam inter balneantes hereticum Cherintum conspexit residere  , credens illi nichil esse publicum, qui perfidia sua se subtraxit a consortio christianorum, docensque nullam habendam communionem cum illis qui per heresim sese precidunt a corpore Christi, quique per auaritiam fiunt sagitte diaboli, dentes in faucibus antichristi, subdola uiperarum progenies, organa serpentis antiqui. Cherintus in quo deterior Otberto [111 1Kb] ? Cherintus sola fraude catholice fidei  nocuit, calliditate perfidie sue quoscumque potuit ad consensum sui erroris attraxit. Otbertus pecuniam dedit ut fieret hereticus, ut fornax cupiditatis et auaritie, templum totius religionis et ueritatis obrueret,  et omni spurcitie infectus inquinatione, sancta sanctorum suis maledictionibus, si fas est dici, contaminaret. Ecce uerus antichristi satelles, currus sathane et fidelis auriga, Simonis magi quedam similitudo uera molitur destruere regnum Christi, dum sancte matris ecclesie statum persequi non desistit, et in corpus suum trahicere laborat, quos Christus cruore suo redemit et pascit et potat. Tanti capitis mortem exinanire cupit, ouesque tanto sudore Saluatoris inuentas leoni, qui semper animarum nostrarum sanguinem sitit, prodere non formidat, immo omnes in obliuionem ueritatis et odium religionis secum precipitare festinat. Ergo quia nunc tempora periculosa que predixit apostolus instant, omnes quod professi sunt esse contendant. Si tuba sathane  grauiter intonat, et temporalium bonorum minatur dispendia, carnis etiam quandoque moriture admonet penas, totum libenter Christi excipiat caritas, ut neque mors, neque uita, neque aliqua creatura terreat nos a defensione ueritatis et zelo iustitie, ut a gremio matris ecclesie nequeamus auelli, et a semita Romane exorbitare sedis. Quapropter uos, o amici Dei et usque modo ueritatis et sanctitatis amatores, locum uestrum, id est fidem catholicam, nolite deserere, in castra Domini lupos cum furore irruentes in quantum potestis exturbate, armati fide et spe celestis glorie corroborati, omne pro nomine Iesu improperium maximam dignitatem reputate, rapinam bonorum uestrorum cum gaudio suscipite, contumelias  et corporum uestrorum cruciatus certissimum peccatorum uestrorum medicamen existimate. Gloria et diuitie Christus sit in corde uestro. Bonum conscientie uestre testimonium sit uobis indeficiens consolatio; et si aliquantulum pro ueritate sustinetis, fidelis est Deus qui non patietur uos temptari supra id quod potestis; sed ueniens ueniet et non tardabit, facietque prouentum ut sustinere possitis. Si uero molas leonum quas Dominus in ira sua confringet timetis, ne uos deuorent et simplicitatis uestre cursum aliquo modo perturbent, sancti Benigni domus fugam filiorum ecclesie in Christi gratia benigne suscipiet, et paupertatulam nostram uoluntati uestre non dicam dare, sed quasi uestra [112 1Kb] uobis reddere uel ministrare sumus parati. Quapropter, fratres  karissimi, uirilem animum in causa Dei tenete, et a ueritate, que Christus est, ne excidatis omnino satagite. ualete. In exitu Isrel de Aegypto sanctificata est per Dominum uera confessio. Huic conuentui predicte benedictionis die statuta abbas Theodericus studuit interesse, abbate Berengero, Lamberto, Wiredo, Roberto comitatus, pro se suisque legatum ecclesie Romane interpellaturus. Cuius causam cum suggerentibus predicto Ierunta abbate Diuionensi et Radulfo abbate uirdunensi  , domnus  Hugo Romane ecclesie legatus approbasset, et in conuentu episcoporum relatam laudaret, eam auctoritate sua ex firmis firmioribus reddidit, beatificans ecclesiam cuius erant tales filii, qui, deficientibus aliis, persisterent catholice et apostolice fidei; et promittens eis auxilium Romane ecclesie et sue legationis, ne Oberto subessent uel communicarent omnino interdixit.

72.  Otbertus amaricatus relatione gestorum, ut solebat exarsit in ira, et sepius complosis manibus, se ipsum arguebat, uel quia semel a se compulso abbate non extorsisset licentiam nocendi partibus suis, exacta fide sibi in nullo dissentiendi, uel quod se adhuc continuisset, non confundisse penitus ecclesiam sic sibi rebellem sancti Huberti,  fratribus inde uiolenter expulsis. Nec diu conceptum furorem dissimulare potuit, collectaque manu militari ad monasterium uenire disposuit, et hospitatus, Nasanie, nuncios aduentus sui premisit ad fratres, ut in crastinum ei honeste procederent, et ut decebat Leodiensem episcopum uenientem susciperent; comminatus uindicandum in eos, nisi solito accuratius et sollempnius id agerent. Premissis apparitoribus et hanc extorquentibus minaciter gloriam, nemo respondit ad gratiam; sed ne conticuisse omnino nimia uideretur indignatio, quassa tantum uoce Gislebertus prior dixit se et fratres super hiis in commune consulturos, et pro re et tempore quid facere deberent se facturos. In crastinum de negotio  tractantibus, licet quibusdam nutaret in occulto fidei tenerrime status, in hanc tamen sententiam discessit omnium melior consensus: legitimum abbatem eis preesse, quamuis contingeret eum tunc abesse, eorum communi assensu illum ab episcopo dissentire, sine conscientia eius non debere eos cuiquam maxime cum periculo fidei consentire; conuenire Deo potius quam homini obedire. Erat autem solempnitas Iohannis apostoli , qua recolitur ante portam Latinam missus a Domitiano cesare in dolio feruentis olei . Posthabito igitur timore cum fratres ordinem suum exequerentur, et suo tempore iam maior missa celebraretur, ecce superueniens Otbertus cum tumultu et ira patentem intrauit ecclesiam, et nulla reuerentia  premissa orationis, cum furore in superiores cancellos se proripuit, manibusque iniectis diacono euangelium legenti librum clausit, et ceptum officium ira dictante intermittendum minaciter edixit. Deinde totius more impatiens, arrepta sacerdotali stola ambonem [113 1Kb] ascendit, et sine ulla retractatione abbatem absentem et eos qui secum exierant nominatim excommunicauit, causatus publice eum meliora ecclesie ornamenta quasi sacrilegum subduxisse, uel, quod magis eum grauabat, sibi quasi  excommunicato non communicare. Obstupefactis circumstantibus in ammiratione sic effrenate immoderationis, cum ad ea que uidebant scandalizarentur singuli, tum uel maximo pudore afficiebantur qui cum eo uenerant nobiles laici et ut quique [114 1Kb] erant diligentiores illi seruande fidelitatis; a quo uix optinentes, ut quasi in consilio loqueretur eis, compositis suggestionibus elaborabant eum reuocare sibimetipsi, dieentes illum quidem iustissime irasci, sed esse iniuriosum ab ira sapientem superuinci, mirabile omnibus uideri eum clausisse et sic excussisse euangelium Dei, se nec uelle nec posse pati officium quod interdixerat amplius interrumpi; in tali negotio non temerarie, sed consulto opus esse, presertim cum ei subesset potestas cuiuscumque  uellet, conuenientioris tamen uindicte. Ad hec Otbertus erubuit presumpsisse, quod iam sanior nollet fecisse, et publice confessus est se tunc etiam maximam formidinem pertulisse, cum subito respexisset fratres consistentes in choro ordinate, et posthabito omni eius timore Deo soli reuerenter deseruire, miratus cum indignatione tot et tales ibidem se offendisse, cum sibi nuntiatum esset perpaucos in loco remansisse. Quibus statim satisfaciens, quod eos inquietasset inconsultus, ut ceptum officium exequerentur humiliter expetiit, et ecclesiam exiit. Ea die copiis secum delatis prandentes plenissime refecit, non ut regratiaretur exasperatis, sed ut leniret exeniis quos non concusserat terroribus intentatis. Preterea per quosdam opportunos  partis sue omnes blanditiis ambire, singulorum animos attemptare, firmiores circumuenire, infirmiores inuenire, humilitatem et humanitatem erga eos attentius commmendare, eorumque utilitatibus, si sinerent, se communem fore. Ita per suos attemptatis fratribus in crastinum semetipsum eis presentauit Otbertus, et quamuis illi assurgere dedignantibus, indignationem tamen suam dissimulare doctus, quasi dolens pro eis, ut sese haberent cepit percontari, necessitates eorum ac si suas conqueri, paratum se in omnibus consulere illis: tantum sopita omni contentione consentirent sibi, mallent eius experiri amicitiam quam inimicitiam, pensantes cuius esset periculi talem  pessumdare ecclesiam, et ecclesiasticam dissipare familiam. Subclamantibus hiis qui cum eo uenerant, optime perorasse pontificem, omne os eorum aduersum se rationabiliter conclusisse, non expedire eis talem uirum in sua culpa perdere, qui remisso auctoritatis pondere non erubescebat humiliter exposcere, quod si uellet poterat uiolenter cogere: non  iam multum aberat quin, ut dicitur, gladio melle lito  deficeret iam pene prostrata in eis ueritatis defensio, nisi subuenisset uel solo pudore paululum cunctata consilii ratio. Secedentes namque in partem fratres consulendi gratia, cum aliquamdiu dubitarent an desisterent an persisterent in sententia, tandem placuit omnibus nichil agendum sine abbatis conscientia, quem nullo adhuc legitimi examinis iudicio uidebant depositum, quemque sciebant nullius criminis obiectione iuste deponendum; inducias potius ab episcopo expeterent, donec missa legatione abbatem super hiis conuenirent, et si possent impetrata immunitate libere ueniendi et recedendi secum illum deducerent. Quod cum difficulter optinuissent, et tres ad abbatem fratres destinassent,  inter agendum quidam Bulonienses [115 1Kb] gregariis satellitibus collectis apud Gruispontem, latentibus in silua insidiis uias obsederunt, et duodecim uehicula rapientes, quibus deducebatur episcopale seruitium, donec ea diuiderentur, in castro quod iuxta erat Meruolt concluserunt. uulgante fama, que ut suum est de minimis exaltat maxima, nunciatur Oberte, se cum suis ab inimicis circumuentum, hac et illac latere in siluis cuneos hostium, talia neminem ausurum, nisi magnis uiribus confisum. Cepit unusquisque pericula metu suo metiri, alius alium ad fugam hortari; sicque proxima nocte conductis locorum peritis, infecto negotio propter quod uenerant, per occultos anfractus Otbertus recessit. Qui uero missi fuerant ad uocandum abbatem, cum  presente Dodone ei rerum ordinem retulissent; consilio eiusdem Dodonis uisum est abbati non se ingerendum temere irate potestati, cedendum interdum fortune et tempori, idque a nullo sapiente imputandum crimini, cum ipse Dominus pro persecutione de ciuitate in ciuitatem fugiendum preceperit. Sic interim abbate cessante, cum audiretur Otbertus a loco recessisse, iam securior ipse abbas ad monasterium uenire maturauit, et aliquamdiu moratus cum fratribus, in sententiam quam tuebatur eos reposuit, eorumque rebus pro tempore ordinatis, Deo illos committens recessit.

73.  Per idem tempus ad augmentum episcopii querebat Otbertus emere castrum Couiniacum   , quod erat comitis Balduini  heredi tarium. Huius negotii executores elegit Arnulphum et Wigerum fratres Tudetiani castri  nobiliores, qui tanto sibi ad hoc uidebantur opportuniores, quanto predicto comiti ex uicinitate priuatiores. Qua functione exacta, cum uiderentur Otberto satis deseruisse ad gratiam, suggesserunt illi, mercedem  huius sue executionis non solum illi paratos remittere, sed et quantum placeret ei de suo addere; tantum daret abbatiam sancti Huberti cuidam fratri eorum Ingobrando, sancti Petri cenobii Lobiensis monacho. Que res cum difficilis uideretur Otberto, superstite adhuc abbate legitimo, licet sibi inobedienti et contrario, subintulit presens ibi comes Arnulphus  nepos eorum, si quod pro hoc ipso impedimentum curaret, id sibi curandum relinqueret; felicem fore tali procuratore abbatiam, illam nepoti suo se committente non multo post in pristino statu reformandam. Otbertus ergo cum aliquandiu fatigaretur tot promissionibus et suffragiis, tum uero impelleretur ira et odio Theoderici hoc modo eiiciendi, licet reluctante conscientia ex iudicio rationis,  consensit tamen operam dare tante exordinationi. Mandauit denique Arnulpho Lobiensi abbati, ut ad se quantocius ueniret, et monachum suum Ingobrandum secum deduceret. Deductum sibi liberum reddi iussit, eoque presente ordinauit abbatem ecclesie sancti Huberti, nulla premissa fratrum regulari electione, nullo cognito in eo merito maturitatis et uite. Dein missa legatione mandauit fratribus se eorum et utilitatibus et honestati consuluisse, nobilem illis et satis humanum abbatem ordinasse, orare ut gratia sui amoris illum uoluntarie susciperent [116 1Kb] , sibique cum eo uenturo fauore debito procederent. Turbati omnes tam subita rerum permutatione, cum post communem ammirationem ad se singuli redirent, tum denique postposita  periculi necessitate cepit euidenter apparere, quid apud quemque hactenus uiguerat uirtutis amore, quicquid [117 1Kb] latuerat simulationis timore; grauabat uiros uirtutis inimicum humani generis aduersum eos sic suum malignasse consilium, suscitabat censores extincti pudoris affectate nouitatis sic eis prouenisse emolumentum. Illis pro pondere et estimatione rerum uix erat uel cedendi locus, uel consulendi tempus. Alii ne celerius excessisse notarentur a communi sententia, sola reprimebantur uerecundia, licet sit difficillima ad se celandum gaudiorum patientia. Tamen collecti in unum, cum quererent in commune quomodo se presenti necessitati compararent, licet quorumdam cor a labiis distaret, in hoc tamen omnes uisi sunt consensisse,  ut uel ad tempus in sententia persistentes consulerent estimationi sue et fame, ut et qui deliberarent deficere, quasi coacti uiderentur hoc fecisse.

74.  Interea Otbertus illum suum ordinatum deducens aduenit, habens secum Arnulphum Lobiensem abbatem itemque Arnulphum comitem pluresque episcopii nobiliores. Cumque se uix contineret a furore, indignatus neminem sibi ut mandauerat processisse, optimatum suorum suggestu hoc ipsum compulsus est dissimulare, ne uideretur  exasperare, quibus ignoti hominis personam ueniebat ingerere. Euocatis igitur fratribus, indixit eis in unum conuenire, se colloquendi gratia uelle conuenientibus interuenire.

75.  Relicto interim Ingobrando, et assumptis secum quos affectande rei nouerat idoneos, ad fratres processit, eosque hilari uultu salutans consedit. Et premissa questione quomodo se haberent, quem exitum tot malis suis sperarent, subiunxit paterna sollicitudine, quod suum erat, illis prouidisse, eorum desolationi patrem idoneum procurasse, eumque illis adduxisse. Illis ad hoc reticentibus, et quasi ex habitu lese erga se pietatis uultum in terra declinantibus, ex hiis qui conuenerant pro sua quisque potentia cepit tacentibus succensere:  huiusmodi gestum summe feritatis et immoderate dedignationis esse; extreme uideri dementie, sic illos uelle episcopo Leodiensi obsistere; nimia apud eos patientia illum uiluisse, qui tam diu insolentiam eorum sic impune pertulisset; fratribus econtra publice causantibus preter legem se pregrauari, satis superque iniustum et iniuriosum uideri abbatem habentibus abbatem superinduci, et hoc ipsum nullius eorum esse cognitionis nulliusque legitime electionis. Indignatus est Otbertus se suosque concludi tam euidenti ratione, iamque ordinationem suam irritam esse, nisi contradicentes uiolentia opprimeret, postposita omni canonica auctoritate. Et ne quid inexpertum relinqueret erga sibi obsistentes, semel et iterum, licet retineretur ab eis,  se pedibus eorum temptauit prosternere, ut uel tanta pontificalis dignitatis inclinatione uinceret, quos eotenus potestate probauerat omnino inuincibiles. Igitur post multas contentiones, post uarias uerborum obiectiones et reiectiones, exurgens de medio fratrum, cameram secessit, et per abbatem Lobiensem itemque comitem Arnulphum mandauit eis, ut aut uolentes placito suo gratanter accederent, aut sua sibi relinquentes loco discederent. Tam crudeli sententia determinata, fratres petierunt inducias prepositos cellarum euocandi et cum eis in commune consulendi; sed eas nullo modo nisi usque in crastinum potuerunt assequi. Interea Arnulphus comes singulos, ut quemcumque nouerat, pro nepote suo aggredi, eius causa consilium et auxilium suum ecclesie  polliceri, cum interim filius eius Otto ipsa eadem die Cauiniacum fiscum peruadens, omnem eius predam abducebat, et quosdam etiam interficiens, fidem paterne pollicitationis inficiebat. Nec iam supererat constantia diutius reniti, firmioribus tot concussionibus fatigatis, infirmioribus tot promissionibus inductis. Isti destinabant apud se huic exordinationi uel non communicandum, uel cum possent loco cedendum; illi oblata spe nouandarum rerum affectabant alicuius functionis assequi commodum,  uel permissa libertate prosequi uoluntatis proprie uel otium uel negotium. Sic fratribus inter se dissidentibus, magis autem a se deficientibus, Ingobrandum Otbertus loco introduxit, ibidemque introductum relinquens, tardius sibi hactenus dissidentibus se preualuisse letatus discessit.

76.  Ingobrandus post tot anxietates insimulate sibi contradictionis, tandem factus compos desiderii sui, ut erat rudis et nimie simplicitatis, otio et licentia iuuenili cepit resolui, securus, immo inscius procurande prelationis. Piget meminisse, quomodo sub hiis casibus pulcherrimus ille flos maximi honoris et decoris huius loci decoloratus conciderit, qua uelocitate defluxerit tam diu elaboratus ille status decentissime religionis et que cis Renum  eo tempore laudabatur singularis; que quante fuerit excellentie, uix aut nullo modo posteritati future uidebitur credibile, cum sit suum humani ingenii uel potius erroris, credere tardius quicquid uirtutis inertie eius putatur  . Ingobrandus infracto rigore tenende uirtutis, nimium que expers moderande discretionis contra morem maiorum quadam liberalitatis specie ferociores religiosorum animos emollire, iuuenum uero et maxime adolescentium familiaritates affectare, postremo nec modestie nec sumptui parcere, dum quosque quasi ad gratiam obnoxios fidosque sibi faceret  , licet uero sit difficile, hoc modo attenuatis immo pene elapsis ecclesiasticis reditibus; superuenit rei familiaris inopia, que cum iam non sufficeret imprudentium tolerare  negligentiam, impulit eos etiam negligere dampnum suum et infamiam. Nam distractis uiginti quinque ex ornamentis ecclesie que remanserant ibidem, abbate Theoderico meliora queque saluandi gratia efferente, cum necdum preualerent sic effugere indigentiam, addiderunt etiam obpignorare aut uendere possessionum suarum molendinos et ecclesias. Preterea cum rerum indigentia, quod erat grauius, passim premebantur uicinorum infamia, et quibus uigente religione fuerant glorie et honori, ea languente erant iam ignominie et oneri. Sub eisdem quoque diebus Berengerus erga ecclesiam quasi Otberto subiectam tantas exercuit inimicitias, ut conuersionis et professionis proprie oblitus, sue  etiam et suorum retentionis in persecutione ingratus, fieret loco inrecuperabiliter dampnosus. Nam cum illo suo more, quasi ad fratres suos sustentandos, questionarias circuitiones ageret, ad Idam uxorem Cononis comitis uenit, eamque apud Montemacutum infirmatam inuenit; que presentiens sibi mortem proximam, dum se apud beatum Hubertum quo pater eius Lambertus iacet deliberaret sepeliendam, Berengerus omnino obstitit ne id fieret, utque ob subiectionem Otberti excommunicatos uitaret,  Stabulensem sepulturam potius expeteret, ibidemque elemosinam suam constitueret. Causantibus filiis eius Lamberto et Henrico, quomodo Stabulensis ecclesia uideretur absolutior, cum ex dono subiaceret regi Henrico et ex cura pastorali Otberto, Berengeri sententia preualuit, et reditum trium librarum quotannis ecclesie beati Huberti in perpetuum abstulit. Theodericus quoque et sectatores eius per quoscumque poterant ecclesiasticas possessiones infestabant, dumque ad incendia et rapinas earum tyrannos hortarentur, obsequium se prestare Deo arbitrabantur. Unde et quidam, accepta occasione circa locum tyrannidis exequende, Ingobrandum impostorem et pessimum clamare, fautores eius fidei desertores et religionis proditores  denotare, et ideo omne malum eis inferendum, nullumque bonum illorum amodo seruandum, idque quod erat ecclesie illis solis attribuendum, qui per cellas diuertentes, malorum uitauerant contagium. Denique quicquid ex eorum rebus rapere poterant, impune rapiebant, adeo ut ex ipso monasterio age rent predas publicas, quod nemo umquam eius temporis euenisse audierat uel uiderat. Quicquid etiam suum ecclesie erat in episcopio Remensi uel Laudunensi, item Metensi et uirdunensi sine respectu Otberti et illius sui Ingobrandi quieto iure deseruiebat abbati Theoderico sibique subiectis fratribus, interdicentibus ducibus Godefrido et Theoderico suis hominibus, ne alicuius prece uel pretio seducti iniuriam illis inferre molirentur. Guiredus  quoque concessa sibi prouidentia Sulpeum et Nogarias cum Cheuogio  procurabat, et hoc tanta instantia, ut si quem ministerialium mercede Ingobrandi Mosomenses uel Bulonienses illuc deducere laborarent [118 1Kb] , ille eos uel astu preueniret uel collectis uiribus remoueret. Raginerus quoque Pirensis prepositus tanta sedulitate Maceriensem transitum illis obstruxerat, ut nemo earum partium se illo ingerere auderet cuiuscumque negotii gratia. Robertus etiam Cunensis prepositus uiribus Dodonis Caluiacum, Flabotiuillam et Gandrehengias  peruaserat, et fratribus qui illo plures conuenerant eorum reditibus deseruiebat. Hanc abbatie diuisionem cum Ingobrandus Otberto sepissime suggereret,  Otbertus uero hoc ipsum duci Godefrido quasi aduocato ecclesie quod talia pateretur tristis ingereret: ille e diuerso causabatur, id sibi iniuste eum succensere, ea que sua erant ecclesie, filiis eius nec debere nec posse quemquam prohibere, ipsi hoc potius imputandum esse, qui tantam in loco hactenus honesto suscitauerit confusionem, quique legitimo abbati superinduxerit illum suum talem consultorem et prouisorem. Sub tali huius ecclesie confusione Lambertus minor, qui apud  ecclesiam beati Remigii morabatur, propter temporis et rerum occasionem subiectam epistolam scripsit fratribus [119 1Kb] .

77.  Grassabatur tunc inter Otbertum et Louaniensem comitem  inexorabile discidium, et ex eo inter utrosque medium grauissime opprimebatur episcopium, comite ipsam ciuitatem frequentibus assultibus impetente, Otberto quoque collecta expeditione debellare comitem destinante. Hac occasione condicta die conuenerant in ciuitate principes prouincie conuocati, ut in tali discidio consulerent rebus ecclesie. Cumque inter consulendum inferret Obertus predictum comitem iam se excommunicasse, sed illum nullo modo id curare, subintulit dux Godefridus arridens, dictum sibi ab eodem  comite excommunicationem illius nullam apud se constare, nisi abbas Theodericus de sancto Huberto eam sibi auctorizaret, ut aut ab eo se absolui reposceret, aut illi quasi ab eo excommunicato uniuersalis ecclesia non communicaret. Ad hec Obertus cum pene fureret, et nimis illoto sermone furori satisfaceret, iurauit cum indignatione, malle se mori quam respectu talis tamque uilis persone se infamari uel despici, si quid usquam ualeret ipse uel sui. Cumque ipsis quoque principibus iratus opponeret, in hoc eos fidelitati sancte Marie sanctique Lamberti deesse, quod sic impune paterentur deprimi auctoritatem Leodiensis episcopi; nullo modo id illos decere pati si qua illis subesset cura sui honoris: commotus ad hec dux ipse in primis,  Albertus quoque comes Namucensis et Henricus Durboiensis  , Cono etiam comes Montisacuti, sed et prefatus Arnulfus Chisniacensis, ut erat diuersus a se, cum genero suo Dodone Cunensi, responderunt, se quidem fideles sancte Marie sanctique Lamberti esse, sed in hoc nimis patienter hanc ipsam fidelitatem hactenus dissimulasse, quia dissensionis huius causas neglexissent inquisisse. Consensu ergo unanimi ceperunt insistere, ut diem constitueret inter se et abbatem questionis agende, ita dumtaxat, ut quoscumque posset sue sententie defensores impune abbas deduceret et reduceret, et in publica audientia Leodiensis ecclesie per liberam licentiam dicendi et audiendi ipsis presentibus elimata  ueritas triumpharet. Obstupuit Otbertus, quasi cornuto ut dicitur syllogismo  interceptus, et cum nusquam posset declinare, tot uirorum compressus auctoritate, quamuis egre diem illis concessit questionis agende. Sed non poterat euinci, ut abbati permitteret ueniendi et redeundi securitatem. Cumque causarentur omnes et hoc iniustum  esse sibique inhonestum, cum satis intelligeretur hac occasione audientiam se uelle declinare, tandem promisit cum duce de hiis consulendum, et per illum quicquid uideretur eis inde agendum, in proximo se determinaturum. Hec omnia cum Dodo rediens abbati referret, ille exhilaratus gratias egit dispositioni diuine, sperans ex hoc pendule dissensioni finem prouenturum, et ueritatis iudicium sub tot testibus ad uictoriam perducendum. Nec mora, abbati Berengero hec omnia per ordinem significauit, et ut in partibus suis ueritatis defensores conduceret secum mandauit. Ipse uero assumpto secum Lamberto maiore et Roberto Cunensium priore, Mediomatricum, Tullum, uirdunum aggressus est peragrare, et propositam necessitatem  tuende fidei notis sibi fidelibus enuntians, quia non sua sed Christi res erat agenda, ne eius testimonio deessent instanter admonebat. uideres per singulas urbes religiosas et potentes personas tantam pro iustitia persecutionem non secus quam qui patiebantur indolere, periculi sui securitate religiose quondam et honeste Andaginensis ecclesie causam tuendam excipere, neminem eorum alium quasi cunctando consulere; sed singulos opem suam certatim abbati promittere. Denique Paulinus Metensium archidiaconus, ut erat doctus suffragari eiusmodi defensionibus---consueuerat enim longis et multis persecutionibus, que illate fuerant Herimanno pontifici, constanter decertare tuende fidei---Et nos, inquit, iam diu fatigauit hic rerum euentus,  nec ad hos quasi nouos casus excipiendos cuiusquam incitatione indigemus. Et nos et nostra Christo debemus, dignitas [120 1Kb] huius criminis communis est in eum credentibus. Erit certe quoque iniuriosum, si quod debet esse uoluntarium, aliqua mora interueniente uideatur extortum, et quod uerbis ostentamus, auxilio differamus. Huic negotio non conueniunt uerba summo ore stillantia, sed ex intimo cordis fundo diligenter exsculpenda. Nulla hic merces corrumpet linguas nostras, liberis officiis celebrabitur hec amicitia, et ipsa re et non ex commodo estimabitur hec talis gratia. Cui cum Lanzo abbas sancti uincentii diceret se quidem iturum prompto animo, sed quosdam famis periculo, que tunc maxima  erat  , retardandos: Nostris, inquit Paulinus, stipendiis ibimus singuli, quia non est perfecte caritatis, si quod est exequendum gratis, ingrauato aduersus amicum auxilio prosequaris. Eadem ad auxilium abbatis Tullenses et uirdunenses excitauit sententia, eadem ad procedendum animauit constantia; cumque per tot defensores causam suam agendam abbas eque iam  securus locasset, Cunis reuersus quomodo res sua processisset abbati Berengero apud Eberneicortem commoranti, et quos ipse procurasset sibi rescribi mandauit. Rescripsit ille, se procurante, paratos ad condictam audientiam conuenire, de Remensi quidem metropoli domnum Manassem prepositum, postea factum archiepiscopum  , Rogerum defensorem ecclesie et archidiaconum, Rodulfum cancellarium et post Manassem prepositum  , Odalricum scolasticum ecclesie Romane satis notum et carum  ; de ecclesia beati Remigii Lambertum priorem et quos secum deducere uellet; de ecclesia Suessionensi Engelrannum [121 1Kb] archidiaconum, non multo post Lauduni episcopum ordinatum  ; de ecclesia Laudunensi Ebalum archidiaconum et  Adalberonem abbatem, et quos ipse quoque secum uenire competeret. Preterea significauit ei per easdem litteras, Henrico et Lanzoni archidiaconis et quibus sibi uisum fuerat rationabilioribus Leodiensis ecclesie pro re et tempore se plurima scripsisse et transmisisse, in quibus arguebat eos mercede Balaam seductos coram filiis Israhel scandalum posuisse, habentes modo Otbertum pro pontifice, quem secum olim detestabantur iudicio contradictionis iustissime, et ut ipsa quedam eius uerba interponantur: Si hoc, inquit, recte fecistis, hodie letamini in Abimelech et ipse in uobis: Dominus autem letabitur in operibus suis . Omnes has procurationes defensionis sue retulit abbas Dodoni Cunensi, et ut secum ducem Godefridum  commorantem Bulonii conueniret precibus optinuit, per se certius ab eo quesiturus, quid cum Otberto tractasset de securitate agendi conuentus. Respondit dux iterum atque iterum se Otbertum pro hoc interpellasse, illum uero uariatis uerbis certius inde responsum hactenus insimulasse [122 1Kb] ; sed in crastinum se habiturum cum eo colloquium uilantie, secum eo usque Dodo ueniret, illicque experiretur quid credendum de mandatis abbati referret. Presenserat autem Otbertus studiosissime abbatem rem suam procurasse, totque auditores aduersum se et clericos suos suscitasse, ipsos quoque Leodienses maximam indignationem concepisse, quod persone aliarum urbium, quasi perspicaciores superinducerentur eis ad disputandum; et diffidens  parti sue si congrederentur ei ad iudicium, necessitatem imminentis audientie destinauit se quocumque modo uitare: unde et duci ad se uenienti hoc ipsum secretius intimauit. Dux uero ut hoc audiuit, callide quod timebat Otbertus aduersus eum ingrauauit,  dicensque eamdem audientiam non solum per se auertendam [123 1Kb] , uerum sua auctoritate et conductu roborandam, compulit sibi duplicari pecunie promissionem primam; sicque malignante impietate cum auaritia, oppressa est eliminande ueritatis experientia. Nam cum defensione ducis et conductu tantus tamque uulgatus conuentus speraretur agendus Leodii imminente natalitio apostolorum Petri et Pauli , ipsa eadem die cum comite Arnulfo se Remis futurum publice condixit, ut eius causam cum Rainaldo archiepiscopo ageret, eumque de Mosomensi castro quod incenderat et uastauerat  concordaret. Dodo intelligens Otbertum et ducem cognitioni discernende ueritatis defecisse, eumdem defectum abbati retulit, et meliora speranti maximi  doloris uulnus adauxit. Neque enim tantum pro se dolebat, subducto sibi loco defensionis, quantum pro hiis quos emouerat tante expectationi. Subinde quoque Berengerus abbas assumpto priore sancti Remigii, Piros usque processerat, quesiturus de certificanda securitate eorum quos et ipse uenturos sollicitauerat. Ibidem paulisper cessanti missus ab abbate Lambertus maior occurrit, et quo astu Otberti et ducis spes eorum frustrata esset, nichil tale uerenti nunciauit. Berengerus indignatus ex tam subita rerum euersione, statim dictante eadem sua indignatione scripsit maioribus Leodiensis ecclesie, non recte eos fame sue et honori consuluisse, iudicio et iustitie nimis impudenter in capite suo defecisse, infamiam huius defectus sui longe lateque  tot auditoribus repulsis declarasse, et tamen a condicta audientia sic frustratos, causas agende defensionis et elimande ueritatis nichilhominus effecisse. Sciens quoque abbatem Theodericum affici grauissimo merore, secundum animi sui teneritudinem hanc inter plurima illi scripsit consolationem: Rerum quidem exitus prudentia metitur, sed alieno decepti errore rotam fortune nos quoque aliquandiu reuoluimus, et maximos labores frustra fatigati expendimus. Erit certe hoc eterni Iudicis uindicare, pro cuius fide maxime proposuimus inimicis eius displicere. Summopere uero curandum est uobis hoc citius eis quos uocastis, ut in locis suis cessent, significare. Ego quoque rediens id ipsum curabo maturare. uale. Nec mora, ordinatis ab utroque legatis, ut cessante  audientia cessarent et euocati, Berengerus rediens Remis quantocius duci occurrit, et quia pro tempore sibi uidebatur potens persona, potius caute lenienda, quam mordaciter exasperanda, cum publice quereretur de ea quam patiebatur sancta ecclesia ab  Otberto iniuriam, dicendi modum, quasi defensori eius duci parcens, obliquabat. Cum enim Otbertum accusaret quod condictam ueritatis defensionem male sibi conscius subterfugisset; ducem uero e diuerso commendaret, quod eam cum ceteris principibus episcopii condicendam extorsisset, dux rubore perfusus, teste conscientia, arguebatur, qua se iudice nemo nocens absoluitur. Excepit uerbum prudentissimus uir Rainoldus archiepiscopus a Berengero priuatim premonitus, et causatus cur uel ipse uel ceteri ecclesiarum defensores sic paterentur abbatias Leodiensis episcopii deperire, cum possent suum illum Otbertum ad quod uellent etiam nolentem uiolenter attrahere, uel uolentem liberaliter inclinare; eo usque ducem rationabiliter inductum  affectauit, ut promitteret se reuera iam allaboraturum ecclesiastice defensioni et legitimorum abbatum restitutioni, quod et hoc modo diuina disponente clementia processit.

78.  Erat castrum inter Hoium et Leodium, quod Mons clarus  dicebatur, quodque infestissimum sibi nauigantes per Mosam sepissime Oberto conquerebantur. Tot illorum querelas et iniurias cum ille diu indignaretur pati, collectis uiribus obsidere castrum destinauit. Huic obsidioni disponende ducem episcopii et principes euocauerat, iamque ordinata expeditione ante castrum constiterat, cum subito dux arrepto tempore Otbertum inclamauit, eique publice consilium suum et auxilium  excusauit, nisi abbatias sancti Huberti sanctique Laurentii suo statu reponeret, et eas quas uendiderat, eiectis emptoribus, per condignas personas gratis ibidem ordinatas disponeret  . Quod inquit, o commilitones, a Deo auxilium sperabimus, qui eius ecclesiis depereuntibus non solum defensionem non impendimus, sed et liberam uocem contradictionis subtrahimus. Scilicet hoc de nobis promeruit benignissima dispositio Creatoris, qui nos ministros sue publice rei constituit, ut pro sua quisque persona nostrum illi negemus seruitium, quos pro tuendo iure suo hoc nostro tempore elegit eius generale dominium. Plura dicere parantis abrupit uerbum assensus principum, et inuecti pariter in Otbertum, prefixam a duce conditionem de restaurandis ecclesiis et reponendis  abbatibus legitimis uiolenter exigere ceperunt. Conuenerant autem ad eamdem expeditionem disponendam quidam ex archidiaconis et prepositis episcopii, qui rapta occasione per hanc inuectionem publicam, quasi pro zelo tuende iustitie, priuatas animositates aduersus Otbertum ingrauabant, ut ex hoc sibi apud eum locarent in posterum timorem, cuius nisi ex aliquo commodo inutilem uilipendebant amorem. Et cum illi constanter obiiceretur  quod omnino interdicit canonica auctoritas, scilicet taxato pretio abbatias uendidisse et ecclesiastica ministeria, que pro animabus curandis gratis largiri debuisset: Otbertus tali tamque insperata compressus exactione, licet intelligeret hoc non recte fecisse, conabatur tamen sibi pretendere non solum sue malignitatis uelamen, sed et multorum prelatorum probate heresis defensionem, contestatus non se in benedictionibus suis gratiam Dei uendidisse, sed potius eas gratis contulisse; non autem sibi uideri iniustum, si de possessionibus ecclesiasticis suum exigeret commodum, quas non habentibus distribuebat ad habendum. Hec pestis de Francia transfusa in Lotharingiam quam sit detestabilis, nostro tempore Petrus Damianus Alexandro pape huiusmodi  inuectione deplanxit [124 1Kb] . Sed ut ad rei ordinem redeamus, Otbertus predicta principum exactione compressus, licet quasi obtorto collo cogeretur uelle quod nolebat, de abbatum restitutione benigne tamen pro tempore respondit, et ex tempore sententia quicquid inde censerent, se facturum promisit. Decretum est statim ut remota omni dilatione Wolbodonem et Ingobrandum eiiceret, et legitimos abbates locis suis reponeret. Ad hoc Otbertus ueritus ne sibi quandoque oneri foret, si talis permutatio abbatum subito et inconsulte fieret, retractato cum prudentioribus consilio, de hiis iudicium agendum constituit, ut rationabiliter illis pro culpa sua conuictis et eiectis, iam tunc excluderet sibi  occasionem quandoque remouende contentionis. Igitur prefixa die ad rem maturandam collectis abbatibus et archidiaconis iudicium sedit, et ex comprobatione iniuste in eos facte exordinationis, et incomposite eorum conuersationis uterque conuictus loco quem inuaserat decessit.

79.  Scripsit extemplo Otbertus Berengero, se illi regratiatum, et reiecto Wolbodone eius deliberasse monasterium placere sibi et primatibus suis ut fidenter redeat, et fratres qui ad eum confugerant secum reducat. Abbati uero Theoderico, licet idem suffragium idemque iudicium in causa fuerit, hoc scribere dissimulauit, tenacissimus erga eum concepte indignationis; optime etiam conscius illum non communicaturum sibi. Preterea cum illis suis  fidelioribus abbatibus et archidiaconis secretius tractans, ut quia ad eius placitum licet iniuste illum excommunicandum olim iudicauerant, nullo modo suam paterentur infirmari sententiam, nisi publica satisfactione eius requireret absolutionem et gratiam. Berengerus autem accepta legatione Otberti, primo quidem dubius hesit an cepte defensioni persisteret, an ecclesie olim sibi commisse iamque omnino deficienti reuertens consuleret. uerebatur enim,  accusante conscientia, publice uituperationis infamiam, ne reconciliatus Otberto uideretur a uere fidei perseuerantibus apostata, qui eius hactenus tot probatis inuectionibus predicauerat apostasiam. Sed sepius retractans, non sine diuino nutu prouenisse hunc in rebus tam mutatum tamque insperatum euentum, assumens secum quosdam suorum, properauit Leodium. Ibi occurrentibus sibi extra ciuitatem archidiaconis officiosissime, cum se eisdem comitatus Otberto presentaret, Otbertus ut sibi eum affectuosius attraheret, coram duce Godefrido itemque primoribus ciuitatis obtulit ei iustitiam de ea quam fecerat discendenti iniuria. Quam licet egre Berengerus uisus est suscepisse, ea tamen ab eo illi imposita conditione, ut quidquid per Wolbodonem  dispersum disperierat ecclesie, suo statui reformaretur; illo annuente, sic deosculatus eum secum sedi recollocauit, multis non solum mirantibus sed etiam scandalizatis, quasi ex tam subita permutatione tanti uiri, quem utique credebant nullo modo a priori sententia posse diuelli; cum ille, ut sibi uidebatur, coram Deo securus conscientie sue et intentionis, non hoc ageret gratia alicuius ambitionis, sed ut subueniret ecclesie periclitanti et fratribus ab ea dispersis.

80.  Hiis auditis, abbas Theodericus, qui tunc morabatur Cunis, fratres suos ad consilium euocauit, et quid in tali negotio opus esset sibi agendum inquisiuit. Lambertus maior, ut erat uir  consilii, itemque Wiredus Robertus et Rainerus responderunt consulenti, gratias agendas diuine dispositioni, quod preter spem omnium eorum locum eis patefecerit ad ecclesiam suam reuertendi; rediret quantocius sicuti et fecerat Berengerus, ne, eo cunctante, eueniret aliquis sinister euentus; sua etiam ecclesie referret ornamenta, que inde sustulerat saluandi gratia. Firmato ergo consilio decernitur tempus ad rem exequendam, et ex consensu Dodonis assumptis secum ornamentis media nocte castellum exiit, sicque insequenti uespera Fredegorium  uenit. Postera die dispositis per loca opportuna custodiis, primo adhuc mane in querceto quod imminet monasterio descendit, premissoque ad fratres Lamberto maiore, mandauit se eos reuisere  paterno affectu; subiungens, ut nullo modo se uererentur, si quid excessissent per tam uarios rerum euentus. Ad hec quibusdam conscio pudore silentibus, quibusdam uero timore Otberti ne facerent quod nolebant opponentibus, tandem meliorum optinuit consensus, ut, quod eos decebat, iustitie et ueritati et consulerent honestati, utque abbati pro Christo exilium passo gratanter procederent, eumque pro suo recognoscentes honorarent. Hiis abbati relatis, procedentibus sibi fratribus humiliter se presentauit, et prosequentibus eum hiis qui secum exierant, quampluribus quoque qui audito eius  reditu conuenerant, cum Dei laudibus ingressus est ecclesiam. Deinde renumeratis uel ostensis publice ornamentis que retulerat, in conuentu fratrum uenit, et tam de communione Otberti quam de subiectione Ingobrandi culpam suam fatentibus penitentiam indixit, sicque absolutos deosculatus priori sententie reformauit. De predicto autem ecclesie thesauro commiserat interposita fidei sue sponsione Rodulfo uilantiensi, scilicet duas cappas et textum euangelicum auro et gemmis insignitum, qui fuerat Karoli Magni imperatoris, et tria cornua eburnea ex elemosina Godefridi ducis cognomento Barbati. Hec omnia ut erat impudens neglector fidei et ueritatis, irato sibi domno uulframno Prumiensi abbati, ut ei regratiaretur, in dono obtulit. Miratus  abbas requisiuit unde hec illi prouenissent, cum euidenter textum recognosceret ex facta olim sibi processione. Tandem conuictus est confiteri, immo mentiri, ea sibi uendita ex distracto thesauro sancti Huberti. Ad hec abbas caput quassans, et de dispersione tante ecclesie condolenter suspirans, duo quidem ex cornibus fratri suo Ultraiectensi episcopo  transmisit, cetera uero per Rodulfum beato Huberto caritatis gratia remisit. Quam tamen gratiam abbatis predictus Rodulfus, quasi a se esset, duobus equis pro ea exactis ecclesie impudenter uendidit, ex qua etiam iniquitate coram predicto abbate conuictus gratiam eius perdidit.

81.  Iam triduum transierat, et ecce Berengerus  abbas cum Henrico archidiacono ueniebat, ut ex precepto Otberti quasi uacantem disponeret abbatiam. Audientes autem abbatem esse regressum et a fratribus receptum, in uillam ecclesie que dicitur Burs  diuerterunt. Cumque ad Otbertum reuersi renuntiarent regressum abbatis, ille iratus interdixit nichil pro eo faciendum ecclesie ministris. Idem tamen interdictum eadem facilitate extenuatum est qua et prolatum, nec ministri ecclesie uel abbati uel fratribus pro hoc ministrare destiterunt. Otbertus quoque ira parumper refrigescente, dissimulabat meminisse quod recognoscebat se irrationabiliter precepisse. Indignatio tamen eius erga abbatem pertinacius obfirmata, nec tempore nec ratione sedari poterat. Unde adeunte se Lamberto  maiore pro quibusdam negotiis ecclesie, cum predictum abbatem infirmatum audisset, ei quasi excommunicato, si moreretur, interdixit fratrum sepulturam communem, nisi sibi ut episcopo suo satisfaceret uel communicaret. Abbas tamen ex infirmitate conualuit, et malitie Otberti aduersum se consummate tanto securior quanto et certior, hanc epistolarem apologiam scripsit ecclesie Leodiensi, in qua se nec excommunicatum probauit, nec quemquam nisi culpa exigente posse excommunicari: Cum nullum crimen anathemate dignum commiserim, iniuste me excommunicatum liberrime defendo,  quia nec fur nec sacrilegus sum uel fui eius ecclesie, quam Dei gratia rego, neque ecclesiam aliquibus suis rebus spoliaui, nec quicquam de fundis eius aut uendidi aut distraxi aut cuiquam quoad in me fuit usurpare permisi. Sed cum uiderem res aliarum ecclesiarum a suis emptoribus, hoc est a Wolbodone, Leupone [125 1Kb] , Gisleberto, Warimundo, male diripi, et in pretium simoniace sue uenalitatis pessime distrahi, timens ne similiter ab aliquo peruasore res ecclesie nostre dilapidarentur, concilio Godefridi ducis aliorumque sapientium uirorum, qui quod postea accidit uerebantur, partem thesauri cui maxime timebam, egredientibus mecum de monasterio fratribus uiris fidelibus commisi, et non alias quam infra possessionem et fundum ecclesie sancti Huberti  cum ipsis fideliter usque ad unum quadrantem conseruaui, meamque restitutionem operante Dei gratia, non ut sacrilegus, sed ut fidelis conseruator, quod suum erat ecclesie mecum restitui. Unde si que iaculata est sententia excommunicationis irritam eam censent presentia testimonia sanctarum Scripturarum, que me propugnant et defundunt. Hieronymus in commentariis super Matheum uersum illum exponens: Â»Quodcumque ligaueris super terram, erit ligatum et in celis, et quodcumque solueris super terram, erit solutum et in celis ,Â« ita dicit: Â»Istum locum presbiteri et episcopi non intelligentes, aliquid sibi de phariseorum assumunt supercilio, ut uel dampnent innocentes, uel soluere se noxios arbitrentur, cum apud Deum non sententia  sacerdotum, sed reorum uita queratur. Legimus in Leuitico de leprosis ubi iubetur ut ostendant se sacerdotibus: Â»Et si lepram habuerint, tunc a sacerdote immundi fiant .Â« non quod sacerdotes immundos faciant leprosos, sed quod habeant notitiam leprosi et non leprosi, et possint discernere, qui mundus uel qui immundus sit. Quomodo ergo leprosum ibi sacerdos mundum uel immundum discooperiendo facit, sic et hic aut ligat aut soluit episcopus uel presbiter, non eos qui insontes sunt et noxii, sed pro officio suo cum peccatorum audierit uarietates, scit qui ligandus uel qui soluendus sit.Â« Gregorius papa Ianuario Carallitano episcopo: Â»Inter querelas multiplices Isidorus uir clarissimus a fraternitate  tua se excommunicatum conquestus est: quod cur factum fuerit, dum a clerico [126 1Kb] tuo qui presens erat uoluissemus addiscere, pro nulla alia caasa nisi pro eo quod te iniuriauerat factum innotuit. Que res nos uehementer afflixit: quia si ita est, nichil te cogitare de celestibus ostendis; sed terrenam te habere conuersationem significas, dum pro uindicta proprie iniurie, quod sacris regulis prohibetur, maledictionem anathematis inuexisti. Unde de cetero esto circumspectus atque sollicitus, et talia cuiquam pro defensione iniurie tue inferre denuo non presumas;  nam si tale quid feceris, in te scias uindicandum.Â« Item Gregorius in euangeliorum tractatibus: Â»Sepe pastores ecclesie in ligandis et soluendis sue uoluntatis motus non autem causarum merita sequuntur, unde fit ut hac ligandi et soluendi potestate se priuet, qui hanc pro suis uoluntatibus, non pro subiectorum moribus exercet. Sepe fit ut erga proximum odio uel gratia moueatur pastor. Iudicare autem de subiectis digne nequeunt, qui in subditorum causis sua uel odia uel gratiam sequuntur. Cause ergo pensande sunt, et tunc ligandi et soluendi potestas exercenda.Â«

82.  Ea tempestate, hortante papa Urbano, una eademque intentio totius occidentis christianos exciuerat populos, uidelicet armatos Ierosolymam adire, et Medos et Persas qui eam inuaserant debellare,  terramque repromissionis sibi tenendam subiugare. Huic expeditioni non solum diuerse etatis populares, sed etiam ipsi prouinciarum consenserant principes, et sponte posthabitis uxoribus et filiis, honoribus quoque et patrimoniis aut omnino relictis aut pretio distractis, festinabant captare incerta pro certis. Cum hiis Godefridus dux ire disposuerat, et causa parandi commeatus Buloniense castrum Otberto uenale exposuerat. Causa huius negotii exequendi Ida mater ducis eiusdem Bulonium uenit; que uidens deperisse elemosinam patris sui maioris Godefridi, et monachos discessisse ab ecclesia beati Petri consensu filii sui Godefridi, qui remissis fratribus ad matrem ecclesiam beati Huberti, hortatu domni Henrici pontificis iterata donatione  legali quidquid erat elemosine predicti aui sui in rebus mobilibus uel immobilibus beato Petro et beato Huberto tradiderat coram testibus idoneis, grauiter tulit, et abbatem Theodericum ad se uenire mandauit. A quo dum quereret cum merore, cur uel quomodo memoria patris sui loco illo defecisset, respondit abbas id fratri suo et filio suo imputandum, qui subtractis reditibus adnichilassent locum omnesque destructores eius nosset excommunicatos secundum Alexandri pape priuilegium. At femina uirtutis sollicita pro patre saluando itemque pro fratre et filio absoluendo, abbatem cum lacrimis adorsa est orare, ut curam ecclesie beati Petri resumeret, et repositis ibi fratribus, periculum  eorum qui in Deum et patrem suum peccauerunt absolueret. Ad hec abbas cum negaret se posse quod cogebatur uelle, mater filium suum impulit porrigere illi humiliter uadium satisfactionis, utque ueniam excommunicationis obtineret, ecclesiam matrem de Saltiaco riuo  cum capellis illi subiectis itemque capella sancti Iohannis et prebendis ibi deseruentium clericorum omnibusque eiusdem capelle mobilibus et immobilibus; ita tamen ut decedentibus clericis qui erant tunc temporis, omnia subiaceant monachis, procurante abbate capellanum  [127 1Kb] , qui deseruiet castro et populari parrochie, sicut auus suus Godefridus maior beato Petro donauerat legaliter, ipse quoque fratribus ibi reponendis publice recognosceret. Quod cum Godefridus in audientia nobilium suorum sine ulla retractatione uel contradictione sollempniter fecisset, ipsa Ida comitissa matrem ecclesiam in Baseio  uilla, que propria ab antiquo sui patrimonii in Bracbante erat, sita iuxta Niuigellam, ecclesie beati Petri et beati Huberti tradidit habendam pro anima patris sui Godefridi Barbati itemque fratris sui Godefridi filiique sui ibidem presentis, eamdemque donationem legali priuilegio et legitimis testibus confirmari  , fratres etiam in sui presentia ab abbate reponi optinuit apud ecclesiam beati Petri.

 83. . Otbertus glorie sue studens, predictum castrum oblatum sibi concupiuit, et mille quingentas argenti libras pro eo duci condixit  . Ad has exsoluendas cum proscripsisset exspoliandas congregationes episcopii, tum demum hac occasione aduersus ecclesiam beati Huberti maximas inimicitias exercuit. Nam ipsis exactoribus suis missis, tabulam altaris auro tectam disparauit, tres cruces aureas dispersis lapidibus effregit, quarum unam magne quantitatis domnus abbas Theodericus prior nouiter fecerat studio Lamberti maioris, quamque Henricus episcopus a nemine distrahendam sub anathemate interdixit. Ex huius rapine reliquiis predictus Lambertus unam marcam et dimidiam  auri collegit, et allodium de Felc, quod est prope Nasaniam, a Conone comite qui cum duce Iherosolimam ibat, presente Bouone de Wahart et Walterio de Ambluz donatum ecclesie comparauit. Nec multo post dux Iherosolimam uadens [an. 1006 Aug.], ludum unum christallinarum alearum nobis transmittens, multos secum nobiles et religiosos adduxit, quorum defensionis intuitu insectatio Otberti utcumque uidebatur tolerabilis Theodorico abbati. Quibus abeuntibus longo et graui tedio affectus, cum se pensaret imparem perferendis tot rerum casibus, nemini quod conceperat edicens, quasi more solito ad tempus exiret, ualedicens fratribus, ad sanctum Remigium Remis se contulit ibidem moraturus. Quod cum apud se destinasset, quia idem  locus amplissime dignitatis et maxime uideretur honestatis, tunc magis hoc ideo affectauit, quia didicerat ibidem abbatem quemdam ordinatum Robertum Maioris ecclesie  monachum, quem  ex dicto Urbani pape expetierat Manasses archiepiscopus causa ibi artius augende religionis. Quod quam longe aliter euenerit, testatur Hugo episcopus Lugdunensis, legatus ecclesie Romane, super hiis ita scribens Urbano pape: Reuerendissimo patri ac domino suo Urbano pape Hugo Lugdunensis ecclesie seruus se ipsum per omnia. Litteras uel legationem cuiusdam monachi Maioris monasterii nomine Roberti ad uos iam uenisse putamus, quem frater Manasses Remensis archiepiscopus, quod per se non ualuit, ordinandum in abbatem sancti Remigii litterarum uestrarum auctoritate ab abbate suo  impetrauit. Adiuncti sunt etiam ei quidam religiosi fratres, quorum fretus consilio et auxilio subditorum suorum Remensium monachorum animos informaret  et ad sacre religionis imitationem instrueret. Ipse autem, prout uirorum bonorum relatione cognouimus, spreto eorum consilio qui ei dati fuerant ad auxilium augende religionis, cepit adherere complicibus leuitatis et remissius relaxare districtionem uite regularis. Quo comperto Remensis archiepiscopus sepius eum per se perque alios religiosos uiros, ut erga ordinem suum et sibi subditos corrigendos studiosior esset, admonuit, nichilque profecit. Tandem frustratum se cognoscens de eo quem religiosum putauerat et in abbatem consecrauerat, hoc ipsum abbati Maioris monasterii significauit, et ut eum corriperet et emendaret obsecrauit. Abbas uero directis a latere suo religiosis personis, multotiens eum increpauit, et ne tam negligenter  uiuens ecclesiam unde uenerat dehonestaret, attentius admonuit, et nisi se emendaret, ut inobedientem et professionis sue transgressorem se excommunicaturum intentauit. Quid multa? Die constituta se ad eum iturum et uelut patri suo obediturum promisit. Sed consiliariis suis prauis locutus, ire contempsit. Abbas autem sicut minatus fuerat, eum consentiente episcopo excommunicauit. Ipso uero reclamante et anathematis eius uinculo se minime teneri dicente, quasi ab eius obedientia et professione absolutus et Remensi ecclesie ut sibi uidebatur liber redditus, constituta est dies ab archiepiscopo, quo iudicio episcoporum et abbatum lis illa terminaretur. Prefixa autem die conuenientibus episcopis et abbatibus multisque aliis religiosis personis, ipso quoque abbate  Maioris monasterii et priore Cluniacensi discussis utrimque rationibus et obiectionibus, cum probari non posset, quod predictus monachus Robertus a prime professionis sue uinculo per abbatem suum presentialiter  uel per litteras eius signatas esset absolutus, ac sic liber archiepiscopo Remensi concessus: iudicatum est ipsum ab abbate suo excommunicatum esse, nec ab episcopo Remensi retineri posse. Iudicio finito, sepedictus monachus minime adquieuit, et ut pluribus uidetur querens occasionem uagandi, pregrauari se dixit, et audientiam uestram reclamauit. Quem cum archiepiscopus retinere uellet et abbati suo reddere, propter reclamationem uestram liberum permisit ire. Qui illico ad nos ueniens, rei geste seriem nobis nuntiauit, et ex eius relatione didicimus, iuste eum posse reuocari ab abbate Maioris monasterii. Nuntiauit etiam nobis pro huiusmodi negotio quosdam fratres Maioris monasterii ad nos uenturos, et nobis offerentibus ut pro sua commendatione [uel  restitutione, si fieri posset, eos expectaret, sustinere noluit, et a nobis abscessit. Die autem tertio post eius abscessum domnus Hilgoldus quondam Suessionensis episcopus  et frater Pontius noster quondam notus, Rodulfus quoque Remensis ecclesie prepositus ad nos uenientes, rem gestam nobis per ordinem narrauerunt, et ex parte Remensis archiepiscopi litteras obtulerunt, obsecrantes ut nostro consilio alterum abbatem in ecclesia beati Remigii sibi ordinare liceret, ne detrimentum pateretur, si diu rectore careret. Quod quidem propter solam appellationem uestram facere noluimus, quamuis quod in tanto conuentu et a tam discretis personis factum fuerat, iustum censeremus. Itaque cum non sit nostrum sanctitatis uestre prudentiam docere, prouideat uestra paternitas,  qualiter predicto monacho, si presentiam uestram adierit uel litteras uobis direxerit, respondeatis. Si enim ecclesia beati Remigii uenerit in potestate alicuius irreligiosi, et in temporalibus et in spiritualibus minuetur, et cum periculo animarum cultus diuine religionis ibi adnichilabitur.

84.  Hugo quoque Cluniacensis abbas de eodem negotio scripsit eidem pape Urbano: Amantissimo et reuerendissimo patri, sancte atque apostolice sedis summo pontifici, domno pape Urbano, frater Hugo Cluniacensis cum tota congregatione nostra continuas et fidelissimas deuotionis orationes et perpetuam pacem. Multi, o domine pater, iustis ac necessariis causis existentibus cupiunt dignam uestram  adire presentiam, sed impediuntur uariis difficultatibus obsistentibus. Unde et aliqui eorum saltem ad nos ueniunt, quasi ad domesticos uestros, si quo modo eis consulatur uel subueniatur illorum necessitatibus. Inter quos domnus Manasses Remorum pontifex, uester humilis filius, noster quoque deuotus amicus, quem et in alia epistola uobis commendauimus, conquestus est nobis de Maiori monasterio in ecclesia beati Remigii se quemdam monachum abbatem ordinasse, et longe aliter quam sperabat de eius irreligione maximum loco dampnum prouenisse. Petiit autem ut interpellaremus inde uos; sed quia domnus  Hugo Lugdunensis archiepiscopus omnem ordinem rerum uobis significauit, sicut audiuimus, reuerentie uestre suggerimus, ut si ad uos uenerit idem monachus, prudentiam uestram nullis circumueniat calliditatibus, sed faciatis ei secundum sapientiam quam a Deo habetis. Reuerentissimam ac dilectissimam nobis paternitatem uestram dominus Christus sanam et incolumem nobis conseruet et uniuerse ecclesie.

85.  Abbas autem Theodericus in festo sancti Aegidii , qui olim fuerat dies ordinationis eius, de monasterio egressus cum Remis moraretur, in sollempnitate sancti Remigii sequenti uenerunt ad eum Rainerus Pirensis, Robertus Cunensis, Wiredus quoque prepositus Eberneicortis, de intentione  eius certius inquisituri. A quo cum didicissent, priuatam uitam se sponte elegisse, tot insectationes Otberti pati non posse, ecclesiam ob sui inuidiam destrui uitare, nolle amplius preesse, quibus in tot periculis non sufficeret prodesse: responderunt fratres hoc non sic temere agendum, sed consulendos abbates qui ad predictum conuenerant festum. Decernitur igitur tempus ad rem. Et cum ad abbatem sancti Remigii ceterosque ibi collectos ecclesie Remensis consilium referrent, et illi causam abbatis Theoderici ueteri iam auditu notissimam ad respondendum uentilassent, ad hunc deuenerunt finem, ut quia priuatus uiuere uellet ne Otberto subesset, caueret, ne unde se expediret alium impediret, neue predicto Otberto ingereret, quem nouiter  pro se consecrandum eligeret. Respondit abbas in hoc ipso sibi et fratribus suis consuluisse, et domnum Berengerum abbatem sancti Laurentii sibi successorem iam diu apud se destinasse, quia et monachus olim fuerit ecclesie, et a domno Henrico episcopo consecratus legitime, nulla indigeret Otberti consecratione. Laudatus abbas id optime prouidisse, consensu predictorum uel presentium fratrum ibi scripsit Berengero sub obtestatione professionis sue, quam fecerat ecclesie, ut illi in presenti periculo succurreret, quodque uolenti animo abbatiam sibi commissam relinqueret; hac tamen omnino interposita conditione, quod quibuslibet aliis postpositis, ideo eum successorem elegisset, ne consecratione Otberti indigeret. Scripsit etiam fratribus in  commune, ut quem elegerat, ipsi quoque eligerent, sicque per manus Raineri Pirensis et Roberti Cunensis baculum pastoralem remisit ecclesie; quem illi apud Piros ex consultu interim reliquerunt, ut quasi de incertis adhuc rebus preueniret inter dissidentes certius consilium, et tanto citius Berengeri eligerent auxilium, quanto ex Theoderico abbate grauaret eos desolationis sue fastidium, maxime propter insectationem Otberti, que tanto immineret eis infestior, quanto in desolatos effrenatior.

86.  Redditis uero litteris Theoderici in communi  audientia, cum mers notaretur uel eius spontanea priuatio uel Berengeri eligenda prelatio, ut fit in nouandis rebus, pro suo quisque niti cepit ingenio; orta inter eos dissentione, Theodericum quidem commissos sibi inordinate deseruisse, ad abbatiam uero regendam plures apud eos superesse, Berengero suam illi sufficere posse, nullo modo se pati eum sibi preesse. Indiffinito uero consilio in tam uario dissensu, non multo post reddite sunt littere Berengero, misse illi a Theoderico. In quibus cum se legisset electum, et sciret iam a fratribus repulsum, paululum subridens: Cato, inquit, Uticensis die qua passus est repulsam risit, et nocte qua moriturus est legit. Que quidem repulsa licet altius quam quisquam ratus esset in cor eius descenderit  , pro  tempore tamen quasi benigne respondit, satis consulte pepulsores suos censuisse sua sibi sufficere, unicuique in ecclesia sua militanti debitum honorem competere, scire se moribus eorum non conuenire; quererent cui flos glorie iam apud eos decidentis refloreret, et religio deficiens resurgeret. Audiuit interea Otbertus rerum seriem, et euocatis ad se de monasterio quos nouerat meliores, mirari se dixit cur Berengerum repulissent, quem in ecclesiasticis utilitatibus uirum tam ualentem iam rapuisse debuissent. Eadem sententia de Berengero apud clericos et laicos crebrescebat, et neminem rei et tempori utiliorem censebant. Iam etiam fratres tot assertionibus conuicti consenserant eius electioni, cum ille  semel concepta indignatione prime repulsionis, nullis precibus Otberti, nullis acclamationibus fratrum uel cleri eualuit procurationi oblate attrahi. Tot igitur tempestatibus, tot dilationibus iam pene deficientis ecclesie pertesus Otbertus, indixit fratribus, ut quem uellent de suis eligerent eique consecrandum in abbatem presentarent.

87.  Inter has disceptationes Lambertus maior infirmatus ad mortem, Berengerum de Leodio ad se reconciliandum mandauit, unctusque oleo quod sibi reposuerat ex consecratione Henrici pontificis, anno incarnati uerbi 1099, 8 Kalendas Maii obiit. Qui strenuus cooperator abbatis Theoderici maioris, in acquirendis prediis et ornamentis, in renouandis et ampliandis edificiis, in uitreis et fabrefacturis,  facturis, in ordinando fratrum uictu et uestitu, et in quibuscumque poterat ecclesie profectibus et utilitatibus, cum sub Theoderico iuniore assueta dignitate priuatus, adolescentes sibi preponi iustissime indignaretur, adeo coactus est [128 1Kb] desipere, ut post discessum eiusdem Theoderici scrinulum beati Huberti quod argento parauerat, ablato etiam capitio aureo mirifici operis, dispararet, cum exactoribus episcopi tres cruces aureas et tabulam altaris auream  in cemptione Bulloniensi deliberaret, Godefrido de Ham duo dorsalia cum dalmatica una et cappa commodaret, in ipsa quoque infirmitate sua extrema Berengero partem auri et copiam lapidum pretiosorum a loco asportanda relinqueret. Et ne cui uideatur de Lamberto hec talis mentio uel apud Deum penalis criminatio uel apud homines iudicialis detractio, nouerit eum acerbo et longo dolore, ut hoc faceret, prouocatum, dum nimis inhoneste tractatus et despectus in ipsa senectute, tot labores iuuentutis sue apud ingratos doleret euanuisse; quia et est miserrimum genus infelicitatis, felicem fuisse et de regno in seruitium, immo contumelias decidere.

88.  In eodem uero anno [1097?]  Kalendis Iunii Otbertus castrum Miruolt non longe  situm a monasterio ad desolationem circumiacentis prouincie refirmauit; quod optentu domini Theoderici maioris Henricus episcopus deiecerat sub interminatione perpetui anathematis: ipsum quoque montem qui ab antiquo fuerat beati Huberti ecclesie, firmato priuilegio legaliter reddidit  , condita ibidem et dedicata ecclesia in honore beati Michelis, fratres secretius utpote in deserto Deo militaturos constituit. Prouinciales autem ex timore desolationis quam uerebantur non solum sibi, sed et posteris suis, condicta die conuenerunt ad ecclesiam beati Huberti, expostulantes corpus eius cum lacrimis Otberto presentari, si forte uel sic resipisceret ab intentione huius sue inceptionis. Coacti fratres non solum necessitate communi, sed et propria  que magis preponderabat, licet nimis inconsulte, utque fit in rerum tumultuaria perturbatione, nullis premissis ieiuniis, nullis uigiliis, nullo apparatu huius executionis, assumto beati uiri corpore, processerunt nudis pedibus et operto capite [129 1Kb] . uideres passim concurrentium turbas augeri [130 1Kb] , luctuque populari canentium letanias et psalmos deprimi. Audiuit Otbertus tanti pontificis auctoritate se insequi, et ad horam furore dissimulato, ascensoque equo cum suis et ipse uenientibus obuiam processit. Pretenta uero paulisper reuerentia orationis, post aspersionem aque benedicte, inter thurificandum fustem ad hoc ipsum paratum arripuit, et de cesis fratrum capitibus sanguine fuso, per siluam  palantes huc illucque dispersit. Super tantam tamque iniuriosam temeritatem demirantibus turbis iustitiam Altissimi, qui cum sit patiens redditor, secundum multitudinem ire sue , non querit, perlatum est corpus sancti ad ecclesiam beati Michelis archangeli, ibidemque aduigilatum a fratribus recollectis. In crastinum disponebat illud uiolenter auferendum Otbertus, sed cum in tali presumptione nemo sibi assentiret suorum, iam  sanioris animi resumens consilium, cum reuerentia et honore ad suum retulit locum. Cuius euectio cum maximi fuisset ponderis, reuectio uero leuissimi probauit eamdem euectionem sibi displicuisse et reuectionem placuisse. Positum autem super altare beati Petri, et per octo dies nullo modo potuit loco suo reponi, quasi quamdam satisfactionem exigeret huius sue remotionis. Non multo post ea ipsa die anniuersaria, qua beato Huberto predictam fecit iniuriam, Otbertus captus est a comite Henrico, et Durboium usque deductus incitato equo et satis feroci, durissime et inhoneste collisus uix mortem euasit; sed et quamdiu ex tunc superfuit, numquam aduersitatibus et dedecorosis oppressionibus caruit.

 89.  Et dum Otbertus fratres iterum atque iterum de eligendo abbate compelleret, tunc demum illis prefixit diem, quo tales determinarentur dilationes. Electus tandem communi omnium consensu quidam Girardus, Leodium ducebatur; cum inter eundum de Otberto cepit agi sermo a deducentibus, donum eius nullo modo legitimum fore, tam pro Henrici regis excommunicati subiectione, quam pro prefati castelli refirmatione quod restruebat Henrici pontificis neglecto anathemate, tum etiam pro effuso propria manu eius monachorum immo sacerdotum sanguine. Huiusmodi disputatio dum attentius retractaretur inter Gislebertum decanum et Wiredum Ebernensem prepositum, persuaserunt Gerardo interim cessandum, donec  ipsi euntes Leodium super hiis abbatem consulerent Berengerum Gerardus, ut erat uir probus et nullius iniuste promotionis cupidus, simpliciter cessit illis suis consultoribus condictum rei negotium ultro exequentibus. Qui cum id penitus non curanti Berengero de reddendo super hiis consilio suggererent, eidem etiam Otberto quod de dono suo non legali uerebantur ingererent; ille id sibi quasi ad iniuriam reputans ingestum, primoribus suis crastinum indixit publicum auditorium, et utrum iniuriosam sibi tam diu abbatiam sancti Huberti funditus annullaret, an ordinaret, edixit eis in commune consulendum. Succlamantibus cunctis potius ordinandam, iterum atque iterum [131 1Kb] eius obtulit  Berengero prouidentiam. Ille cum semel recusatam nullo modo admitteret curam, communem omnium accepit sententiam, ut destinaret pro estimatione sua quam ad hoc exequendum utiliorem nosset personam. Qui paululum cunctatus in tali opposita sibi deliberatione, respondit pro tempore neminem utiliorem se nosse, quam ibi presentem Wiredum monachum eiusdem ecclesie. Hortatus accedere Wiredus, licet ut fit aliquamdiu reluctari uideretur, tamen donante Otberto abbatiam suscepit, sicque comitatus Berengero et Frederico preposito, Andaginum uenit. Fratribus autem electionem sic frustratam indignantibus, et uenienti ut est mos procedere  detrectantibus, interuenerunt mediatores Berengerus et Fredericus, suffragantes prout poterant ingenio et ratione, ne sic inconuenienter hactenus fratri, amodo uero patri dissentirent, et si eum hoc pati, illos tamen facere non deceret; consulerent uel fame sue, ne nimis inconsulte uiderentur tale aliquid egisse, experirentur prius utrum esset utilis et retinendus, an inutilis et reiiciendus. Tandem rationi ad horam cedentes, suppressa ad tempus contradictione, passi sunt illum adesse, sibique equanimiter interesse, donec eadem contradictio quandoque fieret iustior, si consecratus ab Otberto Romane sententie probaretur desertor, cuius antea fuerat acerrimus assertor. Grauabat autem adhuc ab introitu Ingobrandi presentem ecclesiam  maxima rerum inopia, quia dispensatores earum tractabant eas nimis prodige, nullo respectu fidelitatis, et pene ad numerum uiginti librarum imminuti erant reditus ecclesiastici ab introitu domni Theoderici maioris, de prebenda fratrum sine consensu eorum datis immo et uenditis nouiter et iniuste beneficiis, et hoc, ut supradictum est, consilio et actu Lamberti maioris et Theoderici iunioris. Et cum frequens querimonia fratrum coram Wiredo huiusmodi iniustitiam et dampnum deplangeret, ille caput quassans, complosis manibus cum indignatione talibus consultoribus et auctoribus penalem uindictam ultionis imprecabatur diuine. Sed quam inexcusabilis est omnis qui iudicat, cum et ipse idem faciat! Quia enim, ut dicitur, uoluntates regum  ut sunt uehementes ita et mutabiles, non multo post Wiredus predictis nouiter casatis diem ad se conueniendi posuit, et contra publicam fratrum contradictionem ad priuatam eorum gratiam singulos recasauit, cum et ante legitimam consecrationem suis nullum legale donum posset ab eo fieri. Unde et magis ex hoc crebrescebat communis fratrum sententia, illum omnino uel pro nullo habendum uel reiiciendum, dum Romane auctoritatis priuilegium, quod a Gregorio papa huic ecclesie specialiter est decretum, huiusmodi presumptorem potestatis honorisque sui dignitate censeat priuandum, aut si quod uerebatur manibus Oberti se submitteret consecrandum. Quod ille presentiens Oberto  consecrationem suam offerenti aliquandiu se suhduxit, utque tutius uitaret pondus necessitatis de proximo imminentis, Franciam diuertit, et apud Ebernensem cellam morari cepit. Obertus huius subductionis satis conscius, attemptauit eum inducere tanto facilius quanto et suauius, ex suo coniectans ingenio, ut sese res habebat, nolle illum facile iam carere semel degustati honoris experientia, cuius donum in accipiendo [132 1Kb] recusauerat de manu eius, que sibi non uidebatur prius legitima. Scripsit autem illi in hunc modum a Leodio: Obertus Dei gratia Leodiensium episcopus fratri Wiredo abbati de sancto Huberto gratiam suam et ueram dilectionem  in Christo. De promotione tua qualiter canonice et secundum regulam sancti Benedicti fuerit facta, quomodo, inquam, humana gratia et terrena commoditas et cetera, quibus indigni homines indigne ad honores solent prouehi, procul fuerunt a nobis, utpote qui tam carnalem quam spiritualem rei uestre publice reparationem per uos desideramus fieri, nulli notius est quam uobis, et eumdem recte intentionis oculum semper purum, semper apertum erga uos habere uolens, quod in uobis bene ceptum fuit, melius perficere uolui, et ad benedictionis gratiam in proximo uos perducere, Deo opitulante, disposui. uos autem illo tempore imparatum, uos in quibusdam negotiis lacrimabiliter dixistis obligatum, et consilio et auxilio bonorum, precipue autem concordia et unanimitate fratrum uestrorum  ad tam sublimem gratiam esse proueniendum, diemque huius rei perficiende elegistis et petistis, et in ipsa sancti Andree festiuitate, me annuente, statuistis. Sed quia tunc Leodii non fuimus, quippe honori et gratie domni imperatoris deseruimus  , uos tunc Leodium non uenisse nequaquam negligentie imputamus. Nunc autem precipiendo uobis denuntiamus, et per ueram obedientiam uos admonemus, ut remotis omnibus impedimentis 10 Kal. Februarii  Leodii sitis in crastino, hoc est in sequenti die dominica  , ad percipiendam benedictionem paratus, uosque per Deum et per beatum Hubertum omnimodis ammonitum esse uolumus, ut interim nichil aliud, nisi quod ad meum honorem et ad ecclesie uestre  spectet utilitatem, queratur a uobis uel agatur. ualete. Sic Obertus, ut aiunt, gladio melle lito si quid constantie in Wiredo supererat funditus extinxit, illeque prefixa sibi die Leodium uenit. Quem dum Otbertus argueret tam diu oblate sibi benedictionis gratiam subterfugisse, ille ad horam quasi resumpto zelo ueritatis attestande, uel ut inde apud fratres excusabilior uideretur de sua consecratione, hanc pretenderet, in publica audientia subintulit libero ore, non sibi uideri commodam eius benedictionem; quippe cum in obstinatione tam longa aduersus sedem et autoritatem apostolicam Henrico regi nitenti singulariter faueret, tum quia ex hoc ipso, si benediceretur ab eo, timebat fratrum suorum contradictionem, tum etiam quia in desolationem ecclesie  beati Huberti castrum Miruolt refirmasset, quod ne a quoquam amplius fieret Henricus predecessor eius interdixerat sub perpetuo anathemate: respondente Otberto non modo esse tempus istius discussionis agende, dissimulataque callide indignatione inuectionis tam subite, illam suam benedictionem iam quasi nolenti deliberabat subtrahere. Statimque bene conscius eius animositatis ad rem inter utrumque componendam Berengerus subintulit, benedictionem non esse Oberti, sed Dei; cum econtra Dominus per Malachiam dicat de sacerdotibus displicentibus sibi: Maledicam benedictionibus uestris  quia non posuistis super cor, ut gloriam nomini meo detis . Acceperat tunc temporis quidam monachus beati Laurentii Lambertus de manu Otberti abbatiam Florinensem, qui, ut iam dictum est  non nisi cum sputo nominis eius poterat meminisse, quamdiu cum Berengero morabatur apud cellam Ebernensem. Huius cum Wiredo consecrando constituta erat consecratio, quam tunc quidem gratia Wiredi Berengerus differendam optinuit, donec Stephanus sancti Iacobi abbas premissus ad ecclesiam beati Huberti ex auctoritate pontificali hortaretur fratres consentire agende benedictioni. Ille adueniens cum nullum questionis sue optineret effectum, inter agendum requisitus est a fratribus, ut secundum suimet intellectum super  eiusdem rei negotium redderet eis liberum ueritatis et iustitie consilium. Miratus abbas sic se conclusum, cum quasi obtorto collo cogeretur dicere quod nolebat ueritatis et iustitie testimonium, respondit, se non uenisse ut deferret eis ueritatis et iustitie testimonium, sed ut uoluntatis eorum eis qui se miserant referret assensum. Sicque inactus rediit Leodium. Wiredus licet sollicitus fraterne contradictionis, magis autem curiosus quomodocumque retinende prelationis, Lamberti predicti consecrationi agende ultro se consecrandus ingessit. Lambertus non multo post redarguente se conscientia abbatiam Florinensem sponte deseruit. Wiredus assumpto secum iterum Frederico preposito Andaginum  uenit, diutissimeque sperata, sed negata processione ecclesiam introiit. Iniuriam huius auersionis non solum sibi iniuriosam, sed et Oberto ecclesieque Leodiensi in publico fratrum conuentu, presente immo indignante Frederico conquestus, cum eo Leodium rediit, ibidem hoc ipsum conquesturus. Et quia tunc temporis iustitiam deprimebat potestas et rationem uoluntas, quidam ex fratribus inferendam sibi uiolentiam timuerunt, et ex eis decem simul in una die abeuntes per cellas diuerterunt. Hiis quasi exoneratus iam securior immo ferocior Wiredus rediit, nimiumque ambitiosus proprie dominationis et omnino incredulus fraterne procurationis, ecclesiasticas dispensationes sub se solo prouisore commisit laicis. Sic ergo ipse laboris impatiens et  domi conquiescens, dum non Dei sed sua querentibus magis quam fratribus dispensationes ecclesiasticas crederet, ceperunt nullo procurante sationes deperire, dominicales mansiones cum horreis ruere, assentientibus infidelibus ministris et eodem assensu se ipsos tuentibus, omnimodo aduocati regnare super pauperes ecclesie, legitimas consuetudines detortas ad placitum suum demutare, obsonia indebita exigere et leges uoluntarias aduersus ecclesiam ingrauare, constitutiones suas exactis scabinorum uiolenter iudiciis in posterum firmare, deprecatorias uiolenter questiones exaggerare.

 90.  Interea indignabatur Theodericus suam de Berengero annullatam electionem, cepitque abbatiam suam repetere, quam ea tantum remiserat conditione, ut ei talis succederet, qui non Oberti indigeret consecratione. Consilio ergo Manassis [133 1Kb] Remorum archiepiscopi et abbatum qui testes erant prefate conditionis confirmatus, ex hoc ipso iustam querelam agendi scripto mandauit Wiredo, se satis superque mirari, illum tam impudenter potuisse fieri monstrum tam diuerse dissimilitudinis, ut a sententia cuius olim secum fuerat acerrimus assertor, tam cito exciderit apostaticus desertor; ideoque nullam sibi debitam in ecclesiasticis dignitatibus prelationem, cum etiam pro mercede huius iniquitatis apostolice sedis prodiderit auctoritatem: uel  si eum ut minus scientem suo seduxit consilio, ut se abbatia pro Christi fide priuato, fraudulenter eius succederet loco, in condicto a se ecclesie Romane iudicio ex hiis omnibus inter eos ageretur discussio. Scripsit autem ei hoc modo: Frater T. ceterique fratres dispersionis ecclesie beati Petri et beati Huberti W. nimis ambitioso et inconsiderate gloriam propriam querenti, et in hoc ipso contra Deum et apostolicam sedem fauentibus sibi. Filius eterni Patris semper ceternus et cequalis ei in unitate Spiritus sancti, non rapinam arbitratus se equalem Deo, semetipsum exinaniuit, et assumpta forma serui sine conditione seruili, oblatum sibi regnum fugiendo recusauit, et crucem sibi baiulans ad mortem pro nobis  ultro descendit, seque uiam humilitatis non arrogantie constituit imitatoribus suis. Idem resurgens a mortuis in trina confessione dilectionis sue oues, quas sanguine suo redemerat, Petro commisit. Petrus cum data sibi potestate ligandi et soluendi eamdem auctoritatem et curam sedi Romane reliquit. Constat ergo Christo repugnare, ecclesiastice auctoritati et apostolice sedi non obedire, et eos eterne mortis diluuio inuolui, qui extra arcam catholice unitatis fuerint reperti. Ad hanc fidem tenendam domnus Berengerus cum suis uestra quoque industria doctior et feruentior ceteris, nos quasi simpliciores et tardiores informauit, ad eius defensionem etiam cum periculo uite nostre exemplum uestrum armauit. Quomodo ergo uerbo Dei inimicus homo superseminauit zizania?  Quomodo in agro cordis uestri germinauit spina et tribulus tante inconstantie et dissimilitudinis? Monstruosa plane constat dissimilitudo et omnino detestabilis coram Deo, apud quem nulla est transmutatio nec uicissitudinis obumbratio, ut quibus assertoribus firmata est sententia quam tenemus, eisdem desertoribus, quantum in ipsis est, infirmata peruertatur. Si enim post tot uentilata fidei christiane testimonia, ut et nos et uos seduceretis, contra Deum sensistis, omnino probamini heretici, et ideo in ecclesia Dei secundum sacros canones nullius promotionis uel auctoritatis habendi estis, solumque uobis  locum penitentie sciatis in hoc superesse, ut Iesum preceptorem reclametis a longe. Si autem gloriam Dei relinquentes et uestram constituere uolentes, facti estis apostatici, nonne---siquidem de similibus idem est iudicium---effecti estis membra diaboli, ut in uobis iam operetur mysterium iniquitatis? Et ne uideatur uobis nimis iniuriosa hec nostra sententia, uerbo et exemplo uestro iam diu probata, consulite totius catholice christianitatis ecclesias, consulite etiam uestras apud uos conscientias, utrum uos in his conatibus uestris coram Deo uel excusent uel absoluant. Et quomodo defecit uestra uirtus et constantia, qui nobiscum per exteras regiones, ut uidebamini, pro amore Christi passi mendicitates et exilia quasi cuiusdam martyrii palmas in conspectu hominum preferebatis?  quomodo scandalizetur in uestram apostasiam in suis locis? Scandalizantur in uobis sedes Remensis, Laudunensis, Metensis, uirdunensis, Tullensis, que uobis preconantibus dolebant omnino, sed adhuc dolent decolorationem quondam splendidissime et religiosissime ecclesie Leodiensis, sed et nostre Andaginensis. Sed et ille modernus eius sedis angelus, non bene nostri sollicitus, instinctu uestro scripsit Remensi nuper archiepiscopo, ut clauderet nobis aperta uiscera sue caritatis, et prohiberet nos a finibus suis et constitutis apud se iustis possessionibus nostris. Neque certe satis fuit glorie uestre ecclesiasticas personas in nos commouisse, quot utcumque fuerit tolerabile; sed et conductu presentie uestre quamplures secularium tyrannorum ad nos insectandum premiis  et promissionibus armastis, et contra sanctorum canonum decreta ad audientiam eorum nos uiolenter cegistis. Qui in nos satis humaniores caritate uestra, cum intelligerent, immo cum mirarentur nos [134 1Kb] a priori sententia ueritatis dissentire, exhorruerunt inter nos tractare quod non erat eorum iudicare. Nobis autem audientiam uel Remensis uel Laudunensis ecclesie reclamantibus, tandem Remis conuenimus, ibique cum Manasse archiepiscopo Engelramnum Laudunensem episcopum pridie Roma regressum inuenimus: in audientia eorum dato nobis [134 1Kb] loco uos defendendi, nobis autem libenter concedentibus placito uestro cedere, nobisque [134 1Kb] subesse, si salua fide iudicaretur nobis id fieri posse. Scitis certe, quo iudicio  uterque pontifex causam uestram concluserit, uidelicet nullo modo competere uobis uel nomen uel officium abbatis, nisi Romana auctoritas id specialiter rationi uestre adiudicauerit, aut legatione ueraci, delatis inde signatis litteris, uobis confirmauerit. Precamur ergo, monemus et obtestamur sub obtestatione et iudicio diuini nominis per auctoritatem concessam beato Petro eiusque apostolice sedi, ut iam tandem aliquando et uestro et nostro periculo consulatis, et ad discernendam causam uestre dissensionis, nobiscum audientie Romane in uenturo festo Simonis et Iude uos presentetis, nosque, ut iustum est, ex stipendiis  ecclesie matris nostre que uobis abundant, uobiscum [135 1Kb] deducatis, uel concedere dignemini unde ad eamdem audientiam statuta die possimus conuenire uobis. Si uero etiam cum ceteris iniustitiis quas patimur a uobis, stipendium matris nsotre ecclesie, quod scitis nostrum sicuti et uestrum esse, infra reclamationem audientie Romane nobis subtraxeritis, credatis pro certo quantum in nobis est, nos non defuturos prefixe audientie, etiamsi ad hoc exequendum nobis quicquam non suppeteret, nisi ex mendicitate. Huiusmodi euocationem Wiredus relectam spreuit et neglexit, noluitque credere quod indignabatur timere. Morabatur adhuc tunc temporis Lambertus Remi, et cum didicisset, referente Theoderico, incumbere ex apostolica reclamatione pondus  tanti periculi Wiredo et subiectis suis, pro fratribus grauiter indoluit, eumdemque Theodericum, ut erat tenerrimus in obiectis sibi controuersiis, tam per se quam per quos poterat prudentiores, ut consilio et rationi adquiesceret, utque ab hac commonitione cessaret, allicere studuit. Cui cum eo procurante suggererent multi, ipse etiam Manasses archiepiscopus se inclinaret huic suggestioni, scilicet sue nullius esse utilitatis uel honestatis, ecclesiam tanti nominis, tante quondam religionis, sic inconsulte per eum auctoritate apostolica deprimi; sicque illum non sini designatum successorem, uel ut sibi uidebatur inuasorem sue quondam prelationis acrius insequi, conuenire ab aliquo locum ne omnino  destrueretur tueri, quando ipse detestaretur subiectionem Otberti: tandem Theodericus acquieuit rationi et tempori, adeo ut palam promitteret, si Wiredus sibi credere uellet, paratum se cum eo Romam ire, et sua procuratione apud apostolicum illi liberam abbatiam conclamare. Promissionem hanc laudantibus quam plurimis, gratia huius compositionis Lambertus Wiredum expetiit, et ei predictam affectationem erga ecclesiam et eum diligentium, Theoderici quoque assensum, si illi credere uellet, nunciauit. Ad hec Wiredus: Non credam, inquit, inimico meo in eternum, neque sine assensu episcopi mei ullo modo mihi est Romam eundum, cum presto sim coram eo cum Theoderico subire iudicium. Respondente Lamberto secundum priorem  et ueram suimet ipsius sententiam, quam cum Christi fidelibus olim tuebatur, Otbertum esse nullum, utpote apostolice sedis aduersarium; adiecit ille: necessario pro suo habendum quem Leodiensis ecclesia qualemcumque pateretur dici suum. Hiis auditis Theodericus tulit satis indigne Wiredo se talia mandasse, prefatis quoque consultoribus suis improperauit satis iniuriose, et eos talia consulendo uerba perdidisse, et se ut dicitur crudum laterem  lauisse. Hinc inter utrosque ira et indignatio, hinc cum animarum periculo, cum ecclesiasticarum possessionum dampno inter interiores et exteriores fratres dissensio, adeo ut Castrenses  , Pirenses, Sanctienses  et Cunenses Wiredo subesse uel communicare detrectantes, Theodericum pro abbate omnimodo retinerent. Quorum ille ut poterat sollicitus pendentes ex suo respectu reuisebat frequentius, eisque cohabitans hortabatur, ut salua fidelitate matris ecclesie beati Petri et beati Huberti locis suis in proficiendo allaborarent singuli. Unde et Emmo prepositus Pirensis, postea uero abbas cenobii Morinensis  , ecclesiam beate Marie et beati Sulpitii a domno Raginero [136 1Kb] ceptam perduxit ad presentem summam; Castrenses, Cunenses  et Sanctienses, prout quisque potuit, profecit in habitatione sua. Occasione quoque huius dissentionis, Dodo Cunensis Caluitiacum et Flabotuillam uiolenter intercepit, et reditus earum fratribus celle sue deseruire cegit. Wiredus interea assentientibus sibi quasi ad gratiam fautoribus immo seductoribus suis, pro deliramento desipiens reputabat euocationem Romane audientie, quam Theodericus indixerat ei, quia ut exulem et pauperem nullo modo credebat posse exequi que uidebatur minari, cum non haberet subsidium perficiendi. Thodericus uero non immemor sui, ambiebat precibus quos nouerat uiros uirtutis, ut compaterentur sibi, et porrigerent manus caritatis ad exequendum negotium huius  sue procurationis. Unde in breui obtinuit ut eorum largitione acquireret subsidium honeste Romam eundi, assumptoque Heribrando, Urbanum papam apud Beneuentum commorantem  expetiit, eique huiusmodi compositionis clamorem humiliter presentauit: Domino et uniuersali pape Urbano filii ecclesie beati Huberti pro defensione uere fidei eiusque legitimi apostolatus passi dispersionem in oculis Dei quod dicitur esse. Dormiente domino Iesu, etc., Hanc epistolem uide ad calcem epistolarum Urbani II, Patrologie t. CLI.

91. . Recitata in presentia Urbani pape clamoris pagina, et a Romanis sepius et diligentius uentilata, abbatem sic destitutum ob fidelitatem ecclesie Romane condoluerunt, et Wiredum, nisi resipisceret  et loco cederet, excommunicandum sine dilatione decreuerunt. Suffragante autem Rainero, qui Urbano in pontificatu successit, tunc quidem dilata est sententia hec excommunicationis, usque in diem inter utrosque prestitute discussionis, si forte adueniente Wiredo certior fieret agenda discussio. Illo domi remanente, probatus est quasi conscius culpe condictam sibi audientiam subterfugisse; ideo in sollempnitate omnium sanctorum excommunicatione  a papa formata, et data coram se eiusdem excommunicationis epistola: Urbanis episcopus, seruus seruorum Dei, Arduennensis monasterii beati Huberti catholicis fratribus salutem et apostolicam benedictionem. Audiuimus et auditum non dolere non possumus, quia Otberti pseudepiscopi uiolentia uenerabilis filius noster Theodoricus, uester abbas, pro catholice fidei gratia de uestro sit monasterio expulsus, et Wiredus pseudomonachus per eiusdem Otberti uiolentiam super capita uestra sit ingestus. Quod omnino nobis displicere sciatis. Unde uos litteris presentibus salutantes, ut uestre fidei constantiam conseruetis hortamur, et licentiam indulgeo, ut si in monasterio uestro secundum regulam beati Benedicti et apostolicam ueritatem uiuere non  ualetis, ad quodcumque religiosum uolueritis monasterium secedatis, donec omnipotens Deus locum uestrum respiciat, et secundum beneplacitum suum in pristino statu reformet. Illum autem Wiredum monasterii uestri inuasorem cum suis omnibus subditis, quamdiu ab ipsius monasterii inuasione non destiterit, a sancta Romana ecclesia excommunicatum esse, scriptis uobis presentibus innotescimus. Dat . . .

92.  Misit etiam Urbanus papa Leodiensi ecclesie pro Theodorico hanc epistolam: Urbanus episcopus, seruorum Dei, catholicis omnibus in clero Leodiensi et populo salutem et apostolicam benedictionem. Dolemus pro uobis grauiter, filii in Christo dilectissimi, quia iam tanto tempore uestram ecclesiam errorum tenebre contegunt, et a ueritate sedis  apostolice alienant. Unde uos tamquam uiscerum meorum filios paterna dilectione corripimus, ammonentes et obsecrantes, ut ad mere ueritatis lumen mentium uestrarum oculos eleuetis. Auferte malum ex uobis ipsis; lupum illum dico et furem, qui non ad salutem uestram per ostium introiuit, sed aliunde ascendit, ut mactet et manducet et perdat. Aut igitur ecclesie inuasorem et occupatorem, Obertum dicimus, Henrici complicem et Guiberti, ex uobis, si quo modo possibile, pellite; aut ei tamquam a sancta Romana ecclesia alieno et excommunicato obedientiam uestram consortiumque uestrum subtrahite. Hoc ipsum de Wiredo pseudo abbate precipimus, qui per eiusdem pseudepiscopi uiolentiam Ardennense monasterium  beati Huberti occupauit, si quis autem deinceps eis communicare presumpserit, donec ecclesiarum quibus incubant oppressione deserta, Deo et sedi apostolice satisfaciant, sciat se eiusdem excommunicationis uinculo innodatum. uobis sane et ceteris omnibus notum sit, quia religioso abbati Theoderico licentiam dedimus, ut a schismaticis conuersos, qui ad ipsum confugerint, a uinculo excommunicationis absoluat. Datum. . . Quam epistolam cum rediens Theodericus ex edicto pape fratribus ecclesie  beati Huberti publice redderet, Wiredo tunc forte absente, intellecto animarum suarum periculo communi, singuli in absentem scandalizari, pro se quisque subiectionem et communionem uereri; adeo ut dominica que dicitur in palmis  usque ad exactum pasca ab omnibus pene uideretur destitui. Ille tamen dissimulata recognitione superposite sibi obligationis, defensionem huius sue obstinationis se ipso iudice conabatur tueri, contendens se a nemine nisi ab episcopo suo posse excommunicari, seque paratum in presentia eius respondere quibusque calumpniatoribus suis. Hiis compertis Obertus, licet ex decreto apostolice sedis eadem calumpnia sibi esset communis, subridebat tamen secum, occasione huius necessitatis a Wiredo  tandem legitimus episcopus recognosci, a quo aliquamdiu quasi non legitimus uisus est uitari; mandauitque fratribus interim parcere cepte disceptationi, donec ipsemet ueniens imponeret finem rei, Wiredus interea elaborabat aduersantibus sibi prestabilis fieri, prout quemque nouerat pro moribus suis posse complacari; sicque paulatim apud temere tumultuantes animos et apostolica sententia uiluit, et feruor tuende ueritatis refriguit. Hoc ad tempus impedeminto sic dilato, non tamen omnimodis ablato, Wiredus factus securior in maximum ecclesie dampnum liberos et militares casatos cepit sibi affectare, quorum receptis manibus inaniter iactaret suos esse. Causa huius uanitatis dedit Iohanni aduocato Cauiniacensem aduocationem; qua  occasione ille contraxit sibi totius Cauiniaci utilitatem. Dedit Waltero de Ampliz allodium de Seriel [137 1Kb] , quod ab antiquo erat addictum et conscriptum prebende fratrum cum tribus solidis. Dedit Bouini de Wahart  molendinum ad lacum et combam de Gruispont. Reddidit Rodulfo uilantiensi quasi suo parenti solidatas terre, quas ipsemet legali iudicio reacquisierat ecclesie; Lamberto de Ruuinia  hereditatem eius, que ascripta erat prebende fratrum, in casamentum uendidit. uendidit Goderanno de Burs minutam decimam eiusdem uille, et Duranno quicquid tenebat terre. Hiis casatis sibi nouiter conductis de rebus ecclesiasticis, ecclesie dolenti in perpetuum subductis subsidiis, quasi fortior  et gloriosior uellet uideri, longe aliter res ipsa processit, hoc ipsum disponente iustitia Omnipotentis, qui in contrarium uertit quicquid uidet contra se inutiliter moliri. Nam quos sperabat in consilio et auxilio sibi fore usui, frequentius quasi ad dominum suum conuenientes, ceperunt esse oneri; quosque in affluentibus conuiuiis presentes audiebat laudatores, ex contemptu nimie familiaritatis absentes habebat derisores. Contigit etiam ut inuidiam Otberti per quosdam eorum incurreret, dum aliquando  apud illum conuiuantes grauiter indignanti obiicerent, abundantiorem immo lautiorem esse mensam abbatis sancti Huberti mensa Leodiensis episcopi; et cum Wiredo referretur a quibusdam amicis, id sibi cauendum, illeque commotus promitteret tale quid amplius non admittendum, paruus tamen preualuit usus, nec fuit resistendi uirtus, quin cepta uanitas continuaretur.

93.  Anno autem incarnati uerbi 1103 Bouo castellanus Miruoldensis, qui uidebatur in talibus amicissimus mense amicis, aduersus ecclesiam et Wiredum insurrexit. Nam uiolenter peruasis quibusue reditibus silue, qui eatenus erant ecclesie, uastatis etiam sartis rusticorum, eo quod illa sine suo permissu fecissent, piscatores quoque ecclesiasticos  ad Lumniam transmissos missis apparitoribus cepit, et in castro custodie mancipauit. Huius iniurie et incitatores et auctores cum Wiredus ex consultu fratrum excommunicare fecisset,---habet enim hec ecclesia ex auctoritate apostolice sedis legitimam potestatem excommunicandi iniustos peruasores sui cuiusque iuris,---Bouo quasi hanc inauditam temeritatem, prout acrius potuit, Oberto retulit, uidelicet familiam episcopalem excommunicandam non esse, nisi uel prius ad illum premisso clamore. Otbertus cum maxima indignatione prefixa die exactionem huius sue iniurie Wiredo indixit, et ne interim de duobus ecclesie allodiis, scilicet Braz et Gruisponte, se ullo modo intromitteret interdixit. Wiredus assumpto Lamberto et Widone, cum  priuilegio legali interdicte sibi ecclesiastice possessionis ad condictam audientiam uenit, omnesque potentiores urbis personas cum Oberto aduersum se congregatas inuenit. Locato iudicio, sederunt in parte abbates et archidiaconi, in parte Obertus et laÃ¯ci. Appellatus est Wiredus, quod familiam episcopalem, scilicet defensores sui castri, excommunicare presumpserit, sine respectu premissi ad se clamoris. Respondit non se arbitratum esse eius familie temerarios desertores iustitie, uiolentos impugnatores ecclesie, uiolatores pacis constitute  et sua excommunicatione firmate; nec se illos tales ut sibi imputabat temere excommunicasse, sed eius excommunicationem pro pace infracta confirmasse.  Silentibus abbatibus et archidiaconis, et annuentibus eius rationabili responsioni, ad fauorem Oberti obstiterunt laÃ¯ci, iudicantes Wiredum ex hoc omnino culpabilem, et ideo ex hoc incurrisse offensam episcopalem. At Lambertus sedens cum archidiaconis: Quomodo, inquit, hic hodie uiluit ecclesiastice et uestre dignitatis decus [138 1Kb] , dum hoc iudicium quod rationabiliter erat censendum a uobis, tam irrationabiliter iam precipitauit laicalis temeritas,  nec nosse debeant laÃ¯ci quid faciant clerici? Continuo indignantibus archidiaconis aduersus laicos contentio surrexit, ueritusque Otbertus euentum contentionis, sessionem mutauit, euocatis solum ad consulendum assessoribus ecclesiastici ordinis. Dixit quoque Wiredo, ut in maius palatium cum suis secederet, donec consultius causam eius diffiniret. Inter consulendum cum diceret Otbertus, Wiredum utpote sic sibi iniuriosum se uelle deponere, allodia uero ecclesie Braz et Gruispont castro Miruold stipendiaria facere, restitit Berengerus constantissime, asserens nec Wiredum dignum depositione, nec conuellendam Henrici pontificis legalem donationem, publico et signato priuilegio confirmatam ecclesie. Quibusdam iniuste Oberto fauentibus, quibusdam  Berengero iuste attestantibus, subintulit Obertus, predicte donationis nullum priuilegium esse, uel si esset, illud in presenti uelle uidere; putabat enim non adesse. Uterque Henricus  , ut erant fideles ecclesie, Wiredum adeuntes priuilegii questionem fecerunt; quod si haberetur, committeret eis Oberto deferendum. Exacta et accepta fide referendi commissum, Wiredus commisit utrisque priuilegium; quod cum interposita conditione illud reddendi otbtulissent Oberto, illeque acceptum uel ioco uel serio conaretur retinere, morose explicatum morosius cepit legere. At Berengerus alludens quasi iam cecutienti et ideo in legendo tardanti, dari sibi legendum rogauit. Indignatus in eum Otbertus, quasi illi non bene uidens uideretur, cepit  legere citius, Berengero iterante ne grauaretur; hac ipsa nitens incitatione, ut in subscriptum anathema perlegendo incideret. Perlecto priuilegio, cum nouitate temporis attestarentur qui presentes erant [138 1Kb] , uerum illud esse, se legitime donationi Henrici pontificis interfuisse, seque eam uidisse et audisse, euocato Wiredo priuilegium publice probatum illi reddiderunt, dilato iudicio exacte excommunicationis ad festum sequens beati Lamberti . Quo dum abbates episcopii conuenissent, et causa Wiredi uentilata, illi pacem adiudicassent, eo quod excommunicationem episcopalem de infracta pace sua excommunicatione confirmassent: Obertus interim dissimulata indignatione, tunc quidem siluit,  seque plurimum grauari priuatioribus suis sepissime deplanxit. Unus eorum Bruno cum se iactaret quasi loci huius archidiaconus ipsam ecclesiam et Wiredum qualicumque occasione grauaturum, hortatus est Otbertus id attentius exequendum.

94.  Anno 1104 incarnati uerbi Bruno archidiaconus, collectis presbiteris quam pluribus et congregatis militibus, ut in synodo ageret, magis  autem ut ecclesiam uexaret, Andaginum uenit, et Wiredo ut sibi et suis obsonium faceret mandauit. Wiredus audiens cum synodali causa uenturum, omnino indebitum ei recusauit seruitium, uidelicet ex edicto beati pape Gregorii, qui nec ab episcopo nec a qualibet persona episcopali per procurationes omnino interdicit monasteria monachorum inquietari. Quod etiam Gualcaudus prohibet priuilegio sue auctoritatis. Remandauit tamen, si caritatis gratia inuiseret locum, hospitalitatem se illi ut et aliis superuenientibus facturum, sin autem parrochias suas sollicitaret, expectationem suam non sibi, sed procuratoribus earum mandaret. Sic ille cum ira et indignatione reiectus, uix enim fuerat in monasterium gratia orationis admissus, in domum  Oberti tunc temporis presbiteri ad hospitandum diuertit, et postera die , in basilica beati Aegidii, que prius ab antiquo constiterat in honore beati Dionysii martyris, synodi exacta Bastoniam diuertit. Ibi 6 Idus Ianuarii archidiaconatus sui clericos concilio indicto euocauit, et hoc maxime ad insidias et oppressionem ecclesie beati Huberti. In castro autem quod Ambra dictum est ab antiquo, Andaginum uero monasterium cognominatum a beato Beregiso, mater ecclesia constiterat in honore beati Petri apostolorum principis ab initio ibi exorte christianitatis. In hac, ut longe predictum est, Gualcaudus episcopus Leodiensis, assensu Leonis Romani pontificis,  consilio quoque Hildeboldi metropolitani Coloniensis, hortatu etiam Ludouici piissimi imperatoris filii magni Karoli, constituerat ordinem monastice religionis, que secundum canonicam auctoritatem permanserat extunc per annos 325 positionis monachorum  libera totius inquietudinis. Hec ut est proprium matris ecclesie legitimum possidet baptisterium, habens dotis nomine subiectionem 14 ecclesiarum, quarum libertas publico auctorizata priuilegio, nullum episcopali uel archidiaconali exactioni debet respectum. Quia uero hiis nostris temporibus dissidente sacerdotio et regno, ecclesiastica passim languebat auctoritas, in agenda legali iustitia pro cuiusque persona loco rationis dominabatur uoluntas. Unde et Bruno reputans apud se mutare posse  leges et tempora, in predicto suorum concilio quasi precordialem sibi intulit querimoniam, uidelicet Andaginensem ecclesiam nimis sibi inuenisse iniuriosam, se passum in ea despicabilem repulsam, indeque uelle quacumque occasione conceptam explere uindictam. Quia enim, utpote matri ecclesie, sciebat se legitimum baptisterium nullo modo posse detrahere, conabatur equidem oleum et chrisma sue dispensationis omnino ei subducere, ecclesias et eius subiectionis et defensionis banno superimposito hactenus liberas uiolenter infringere, et huius sue uoluntatis conatum eorum iudicio ira dictante precepit  censendum. Super hiis Wiredus a quibusdam fidelibus ecclesie premonitus, adierat idem concilium, ut remoueret si quid aduersus eam moliretur impedimentum. Qui consurgens libera contradictione protestatus est huiusmodi eorum non esse iudicium, nec eis conuenire super ecclesiam tante auctoritatis et libertatis aliquid censendum. Huius quoque conaminis rescriptum inter patres suos in generali synodo appellabat respectandum. Indignatus Bruno sic se legali protestatione et synodali appellatione preuentum, iudicio presentis ibi concilii uellet nollet concessit Wiredo respectum. Non multo post Obertus legationem suam ad Manassem Remorum archiepiscopum direxit, et ut pro requirendo a se beneficio Buloniensi ad colloquendum sibi conueniret,  precibus optinuit. Ergo ab utrisque apud Duciacum  condicta die huius colloquii, Obertus affectans uideri quis esset uel quid posset, abbates et archidiaconos suos et quosque potentiores episcopii ex edicto assumpsit, et archiepiscopo nichil tale curanti satis pomposus occurrit. In feria autem secunda rogationum  exacto eodem colloquio, preter effectum frustrate questionis, unusquisque ad diuersorium quod sibi sperabat familiarius festinabat. Cogebat enim eos solito feruentior estas. Wiredus secum reduxit Leodienses abbates Berengerum et Stephanum, iamque sibi mitiorem Brunonem archidiaconum. Aliquando enim moderatur tempore, quod ad tempus non potest moderari ratione.  Quo dum abundanti liberalitate dominicam ascensionem  celebrassent coram predictis abbatibus, uexatio quam inferebat ecclesie Brunoni obiecta est. Abbates illum priuatim conuenientes et leniter increpantes, defensionem etiam auctoritatis apostolice locum tuentem specialiter firmato priuilegio, ne quis inferat iniuriam, nisi honoris sui et potestatis interdicta dignitate, satis renitenti preferentes, tandem a sententia deduxerunt. Sic Bruno ratione conuictus, quicquid indebite exactionis, quicquid clamoris, quicquid alicuius insectationis uel infractionis uel proprio conatu uel hortatu alterius aduersus ecclesiam fecerat uel facere intendebat, iniuste se fecisse publice recognouit et penituit, et ne quis ea amodo ageret bannali auctoritate interdixit,  itemque interdicendum Alardo decano in conuentu sacerdotum sue subiectionis per obedientiam edixit. Alardus in sequenti natalitio apostolorum Petri et Pauli  bannales cruces deducentibus presbiteris, cum exsoluisset oblationes debite deuotionis, in publico eorum conuentu adiudicato sibi consensu omnium, banno archidiaconali edictum de recognita pace et libertate ecclesie beati Huberti confirmauit, et ne quis idem bannum amplius infringeret excommunicauit.

95.  Anno incarnati uerbi 1105, Richardus quidam cardinalis ecclesie Romane  , conciliis  indictis, agebat per Gallias apostolicas uices. Cui suffragante Roberto uirdunensi, qui illi familiariter adherebat, in eisdem conciliis declamauit Theodericus ordinem sue priuationis. Cuius causa dum uentilaretur, ex sententia fidelium decreuit idem cardinalis, nec debere nec posse illum prelationis sue dignitate priuari, quam nimis inconsulte intermisisse uidebatur ob defensionem ueritatis et fidelitatem apostolice sedis, sciretque Wiredus Andaginensem abbatiam omnino interdictam sibi, aut pro certo excommunicatum cum omnibus fautoribus et subiectis suis. Hanc apostolice auctoritatis sententiam Laurentius abbas sancti uittoni  et Robertus monachus interceperunt Wiredo enunciandam. Cui cum ad colloquendum diem et locum constituissent,  illeque non conuenisset, per Adelonem prepositum mandauerunt ei cardinalis decretum; Theodericus quoque litteris ad fratres destinatis, ingrauauit eis eiusdem excommunicationis periculum. Sub hiis insectationibus suis Wiredus Manassem Remorum pontificem adiit, et altare de Sulpio quod ecclesie per annos 7 subtraxerat, reddendum sibi reclamauit. Manasses non solum quod subduxerat, sed etiam altare de Nogarias remota persona et facta publica et legali donatione, consensu Geruasii archidiaconi et totius cleri sui firmato et signato priuilegio, ecclesie beati Huberti pro anniuersario suo ex eius reditu sollempniter agendo perpetuo habendum tradidit.

 96.  Obertus interea nimis immoderatus dominationis exercende cepit Leodii ciuilia iura conuellere, leges maiorum mutare, consuetudines annullare, utque liberius comprimeret minores, differebat interim exasperare maiores, donis etiam et promissis ad consentiendum sibi contrahebat potentiores. Sed nec diu potuit se continere, quin quod ad tempus distulerat proderet, et in eadem oppressione fieret omnibus idem. Ecclesiarum denique et clericorum procuratores totius liberos forensis iuris uiolenter infringere temptauit: adeo ut custodie manciparet domesticos Frederici prepositi ecclesie beati Lamberti. Unde euocatus querimonia totius cleri Leodiensis, uenit Aquisgranum palatium, donec Fredericus metropolitanus Coloniensis [139 1Kb] ibidemque  audientiam canonice discussionis publice habendam Oberto indixit. Aduenit Obertus, aduenit etiam cum abbatibus et archidiaconis multiplex Leodiensium clerus. Erat 1104 annus incarnati uerbi, feria quinta prime hebdomade quadragesime . Sub hisdem ferme diebus uenerat Wiredus Leodium de quibusdam iniustitiis ecclesie nostre illatis curaturus apud Obertum. Audiens autem tam frequens auditorium Aquis conuenisse, comitatus Lamberto, Adelone, ibidem maturauit adesse. Quem preter spem aduenisse mirati, processerunt in curia regali  Henricus et Bruno archidiaconi, postque orationem palatio introductum commendauerunt Coloniensi pontifici. A quo hilariter exceptus et deosculatus, interrogatus quoque ad quid uenisset, illeque grauiter suspirans interim reticeret---iam enim ante premonitus erat a Berengero, nullo modo sibi fore utile, si inter tot aduersitates suam que erat grauior causam de Miruolt aduersus Obertum sic oppressum ingrauaret---pontifex exsurgens Berengerum et Stephanum abbates seorsum euocauit, et ut sibi querimoniam cum dolore reticentis ex ordine exponerent, per obedientiam indixit. Berengerus optime conscius rei et peritus dicendi, quod iubebatur enarrauit. uidelicet quomodo predictum castrum, omni adiacenti prouincie infestum, ex edicto Henrici imperatoris  uiribus totius Lotharingie uix fuerat deiectum, quomodo ab episcopo Henrico restructum, iterumque ab illo sub interminatione perpetui anathematis destructum, quomodo etiam nunc in exitium ecclesie beati Huberti constaret refirmatum. Subiungente autem pontifice, cur inde abbas clamorem differret, respondit ille quia iustitie diffideret. Rapuit pontifex cum indignatione uerbum diffidentie, iurauitque de agenda iustitia abbatem frustra diffidere, si uita sibi superesset cum prosperitate. Circa horam sextam collecto aduersus Obertum clero Leodiensi, uideres tumultuaria dissensione rationem confundi, sine uicissitudine dicendi et audiendi iniurias quas ab Oberto pertulerant singulos conqueri, canonicas  sententias aduersus eum indifferenter conferri, donec pontifex Coloniensis eo secum introducto consedit. Tandem sedato tumultu, et data sententia ut unus diceret pro omnibus, ad hoc exequendum electus constitit in medio Henricus archidiaconus, qui dicere exortus: Hic, inquit, clamor super dominum episcopum a nobis hodie agendus non est eius priuate uite, cuius testis est Deus et iudex solus, sed de iniustitiis ecclesiasticis et nostris legibus et rebus publicis; uidelicet quod abbatias taxato pretio uendiderit, quod ecclesiastica ministeria que presunt animarum curis et que, utpote dona Spiritus sancti, donanda et accipienda sunt gratis, pacta mercede distribuerit; quod in commune dampnum ecclesiarum omnium prouincialium legitimas monetas totiens mutauerit uel minuerit,  et, quod est deterius, corrumpi consenserit; quod libertatem publici iuris, leges a maioribus nostris hactenus habitas uiolenter infringere contenderit; quod nobis et quibusque fidelibus sancti Lamberti ne hoc faceret suggerentibus, audire contempserit; quod tandem potentioribus episcopii exigentibus ut se corrigeret, corrigendi se fidem dederit, et datam irritam fecerit; quod thesauros ecclesiarum quas exspoliauit necdum cum possit restituere uoluerit. Quia ergo sic se habet publica Leodiensis ecclesie, preter priuatas multorum querimonias, quas longum est proclamare, conuenit  auctoritati uestre spiritum consilii et fortitudinis adesse, ut dictante iudicio reformetur iustitia, et absolutis filiorum suorum querimoniis in pace eorum letetur mater ecclesia. Ad hec archiepiscopus in concilio loquutus Oberto rediit, breuiterque concionatus super querimonia communi, Obertum rubore immo indignatione confusum de quibus culpabatur publice increpauit. Nec prius abstitit quam de quibus criminabatur cleri sui consilio et arbitrio corrigenda condiceret, eiusdemque conditionis obsidem propriam fidem et auctoritatem episcopalem in manu archiepiscopi deponeret. Terminum quoque predicte conditionis a se agendo concilio Colonie secunda dominica post pasca archiepiscopus prefixit; sicque iam uespera imminente audientiam soluit.

 97.  Sequente pasca Henricus rex Leodii celebrauit  . Ibi maximis obsoniis apud eum Obertus effecit, ne prefixum concilium Colonie sineret fieri, quia dissimulata conditione fidei condite, direrectionis pacte uerebatur exactionem. Si quid denique emendationis apud quosque potentiores uidebatur inde effecisse, non hoc effecerat uel fidei uel uirtutis executione, sed ut ad tempus sue consuleret infamie. Sic ex regali impedimento deficiente concilio, nostra quoque frustrata est de promissione archiepiscopi expectatio. Nec multo post suscitauit Deus spiritum pessimum inter Henricum et filium eius. Henricus a papa Gregorio uII excommunicatus pro criminibus euidenter probatis anno incarnati uerbi 1076 in synodo Romana, extunc per triginta  fere annos apostolicam sedem impugnabat, et quantum in se erat, omnes sibi consentientes a respectu et fidelitate eius periculo animarum eorum auertebat. Filio autem iam coronato, suggestum est ei a multis et maximis primoribus regni, ut ecclesie Romane, cuius erat pater suus tam longus impugnator, ipse fieret fidelis defensor, sicque pretenderetur [140 1Kb] sibi melioris cause defensionem patri repugnando. Suggestioni consensit iuuenis, letatus sibi licere ut obsisteret patri, aggregatisque quibusdam fautoribus suis transiit Renum, et Saxones uel quoscumque nouerat a patre suo multotiens prius iniuriatos secum illi rebellaturos emouit . Pater autem assumpto Leodii Oberto cum suis, collectis  etiam quibus utcumque uidebatur adhuc dominari, transito et ipse Reno per superiores regni fines itinere quindecim dierum prosecutus filium, sollicitabat prouinciales ad bellum. Euocatis uero principibus regionum, cum eis presentialiter indiceret decertationem aduersus filium, responderunt illi ad hoc compelli eos nec debere nec posse, quandoquidem omnes in commune eiusdem filii sacramento  fidelitatis obligasset. Sed Henricus spe bellandi deceptus, immo quod imminebat ei deterius, mediis hostibus quos putabat amicos interceptus, continuis et nocturnis itineribus Lotharingiam refugit, filio insequente fugientem cum facibus et armis. Factusque est illi adeo infestus, ut in castrum Becheneshem  cis Renum fugientem concluderet, et exactis ab eo regalibus ipsum quoque regnum abiurare compelleret. Facta sunt hec 1106 incarnati uerbi anno . Sic pater a filio tractatus, et uix de custodia eius elapsus, Coloniam uenit, sibi sollempniter uolentibus procedere non consensit, indeque ut priuatus nudis pedibus in asperrima hieme Aquisgrani palatium peraccessit . Obertus dolens hec euenisse illi, magis autem si filius preualeret  timens sibi, quasi gratia fidelitatis occurrit illi, secumque, ut erat uehementis animi, nimis temere nimisque imprudenter Leodium adduxit; quod se penitere cum uellet non licuit. Nam preter eius suorumque impensas grauabat eum permaxime prouincialium principum ibidem conuenientium assiduitas, quos et ipse ultro conuocabat ut subuenirent regi destituto, agens et donis et promissis ne confederarentur filio. Filius interea cum facte sibi fidelitati ab Oberto ceterisque principibus confideret, et Leodii tunc Pasca celebrandum destinaret, ipse residens Aquis trecentos fere optimatum suorum ad urbem premisit, et hoc feria quinta maioris hebdomade . Dux Henricus  a filio subductus  cum patre tunc Leodii morabatur. Hic hortatu Otberti in tempore conficiendi chrismatis, collectis secum militaribus auxiliis, emotis etiam uiribus eiusdem ciuitatis, cis pontem uisuensem  aduentantibus occurrit, illisque pene interfectis et submersis, maximam cladem regno intulit, sibique et patrie inexorabiles inimicitias consciuit.

98.  Eodem anno Arnulfus comes Chisniacensis in hoc loco Kalendis Aprilis monachus factus 16 Kalendas Maii obiit. Ipse ante annos quadraginta cellam Pirensem, ut predictum est  , beato Huberto legaliter in perpetuum habendam contulerat, tuncque moriturus pretium decem librarum dedit ecclesie in elemosinam. Et quia filius eius Otto tunc cum Henrico Colonie morabatur, nullumque donum  hereditarii iuris facere poterat sine eius consensu, per obsequentes fideles mandauit absenti, ut per fidem debitam patri pro anima sua deliberaret decimam de Fescals et montem Floheri  . Pridie autem Kalendas Maii apud castrum Dolhem  sub Leodio obiit comes Cono  , indeque se petente relatus, sepultus est Dinanum [141 1Kb] sibi diu loco electo. Qui ante decem annos iturus  Hierosolymam cum duce Godefrido, decem uncias nostri auri, ut predictum est  , super Felc acceperat. Ipsum quoque allodium totum cum partibus etiam que erant sui iuris in Monz et Heis et Cella  omnemque familiam ad eam pertinentem ubicumque esset, per manus fideiussorum, scilicet Bouonis W. et Bosonis, post decessum suum beato Huberto perpetuo habendum facta inde legali carta destinauerat. Post cuius exequias Lambertus filius eius eamdem elemosinam a fideiussoribus sibi redditam legaliter ecclesie tradidit, presentibus ibidem fratre suo H. archidiacono patruoque suo H. ecclesie beati Lamberti decano  , multorumque optimatum  suorum legitime donationis testimonio.

 99.  De Monz quidam miles Udo casatus erat, qui mediante Maio cum sciret fratrem quemdam illo aduenisse pro censu accipiendo, assumpto nepote suo Thiebaldo furibundus superuenit adhuc in mane quiescenti, et extracto gladio suo fedum satis facinus de monacho perpetrasset, nisi Thieboldus obiecto cubito conatus ferientis sustinuisset. Sic fugato fratre censum rapuit; sed non hoc illi diu impune cessit. Nam reuersus inde cum apud Rupem  comiti Henrico in prandio ministraret, quasi amens pedem exurendum iniecit cacabo carnium bullienti adhuc, et ex occasione eiusdem combustionis toto corpore tabefactus et reatum suum  publice confessus . . . . .




uolume back matter






ORDO RERUM QUAE IN HOC TOMO CONTINENTUR.


 HUGO ABBAS FLAuINIACENSIS.

    CHRONICON. 9
    Proemium.
    NECROLOGIUM. 19
    LIBER PRIMUS. 21
    LIBER SECUNDUS. 197

B. WOLPHELMUS ABBAS BRUNSWILLERENSIS PROPE COLONIAM.
    uita B. Wolphelmi. 403
    Obseruationes preuie.
    Prologus. 405
    Incipit uita. 407
    OPUSCULUM DE SACRAMENTO ALTARIS. 433
    uERSUS DE UTROQUE TESTAMENTO. ibid.

EKKEHARDUS URAUGIENSIS.
    CHRONICA. ibid.
    Pertzii prefatio.
    u. CL. G. Waitz proemium. 435
    CHRONICON WIRZIBURGENSE. 439
    EKKEHARDI CHRONICON UNIuERSALE.
    Epythome  Eusebii de sequenti opere. 497
    Excerptum de uita Alexandri Magni. 563
    De origine Francorum. 713
    Historia Gothorum. 725
    De Amazonibus. 729
     De origine Hunorum. 735
    Historia Longobardorum. 787
    Descriptio actuum Karoli Magni. 843
    De origine Saxonum. 885
    PARS ALTERA. 999
    Anni 1106---1125.
    Hierosolomita. 1059
    Ekkehardi Epistola ad Erkembertum. 1061
    GESTA TREuERORUM.
    Prolegomena. 1063
    Incipit de origine Gallorum Trebirorum. 1091
    Additamentum et continuatio prima. 1177
    Gesta Godefridi archiepiscopi. 1227
    APPENDIX MONUMENTORUM TREuERENSIUM.
    Ex translatione sancti Celsi. 1233
    Miracula. 1239
    De abbatia Sancti Martini. 1243
    Ex miraculis sancti Symeonis. 1245
    Ex uita sancti Agritii. 1247
    uita et passio Conradi archiepiscopi. 1251
    Ex historia martyrum Treuerensium. 1267
    Ex miraculis S. Modoaldi. 1275
    Ex inuentione et miraculis S. Mathie. 1279
    Gesta Alberonis archiepiscopi.---Gesta metrica, auctore anonymo. 1297
    Gesta Alberonis archiepiscopi, auctore Balderico. 1307
    CHRONICON SANCTI HUBERTI ANDAGINENSIS. 1337




 FINIS TOMI CENTESIMI QUINQUAGESIMI QUARTI.

