
PATROLOGIAE TOMUS CLXIu.

S. BRUNO

TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLXIu.


S. BRUNO

ASTENSIS, ABBAS MONTIS CASINI ET EPISCOPI SIGNIENSIUM

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

S. BRUNONIS

ASTENSIS ABBATIS MONTIS CASINI ET EPISCOPI SIGNIENSIUM

OPERA OMNIA

AUCTA ET ADNOTATIONIBUS ILLUSTRATA IUXTA EDITIONEM ROMAE ANNO 1791 CURANTE BRUNO BRUNI DATAM ACCEDIT

ODDONIS

ASTENSIS MONACHI BENEDICTINI

EXPOSITIO IN PSALMOS

S. BRUNONI AB IPSO AUCTORE DICATA Quam ad calcem Operum S. Brunonis edidit D Maurus Marchesius, Casinensis decanus, uenetiis anno 1651 ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
uENEUNT 2 uOLUMINA 14 FRANCIS GALLICIS

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXIu CONTINENTUR S. BRUNO ASTENSIS SIGNIENSIS EPISCOPUS.

PROLEGOMENA. 	Col. 9
Expositio in Genesin. 	147
---in Exodum. 	233
---in Leuiticum. 	377
---in Deuteronomium. 	505
---in Iob. 	551
---in Psalmos. 	695
---in Prouerb. 	1230
---in Cantica. 	1234





Main uolume text




[S. BRUNONIS ASTENSIS OPERA OMNIA.]





REGIAE CELSITUDINI CAROLI EMMANUELIS PEDEMONTII PRINCIPIS, ETC., ETC. BRUNO BRUNI SCHOLARUM PIARUM.


Cum, Regia Celsitudo, nouam operum S. Maximi episcopi Taurinensis editionem, iussu Pii sexti ponticis maximi absoluissem, eamque Augusto regi, uictorio Amedeo optimo parenti tuo, ipsius nomine ornatam, eodem pontifice maximo iubente, Taurini reddidissem; prospere etiam mihi contigit, quod iamdiu magnopere optaueram, ut te quoque presentem colerem; atque ex ipsius pontificis mandato eadem S. Maximi opera tibi humillimus offerrem. Tunc sane que absens de te celebrari, summisque laudibus extolli audiueram; egregiam nempe indolem tuam, ingenii aciem, singularem humanitatem, animique prestantiam, quibus certam spem prebes proauis tuis ducibus, ac regibus imparem non futurum, coram sum admiratus. Sed multo magis me in obsequium, et admirationem abripuit sapientia tua; uix namque lustratis aliquibus S. Maximi homiliis; statim de eius latini sermonis elegantia, de doctrine copia, de orationis robore, tanquam peritissimus iudex, quam recte, preclareque sentires, significasti. Hec admiratio desiderium in me accendit, ut aliquid pro exiguis uiribus meis pararem, quod regia celsitudine tua non indignum foret, meamque erga te uenerationem testatam faceret. Neque diu cogitandum mihi fuit, quid eligerem; cum nouissem, quanti rex parens tuus estimarat munus pontificium editionem scilicet concionum, et tractatuum sancti Maximi, qua nominis eius celebritas, laus Ecclesie Taurinensis, atque regalis familie gloria confirmata, et illustrata est. Aegre iamdiu ferebam alterum Ecclesie lumen in Pedemontii regione ortum, atque excultum, a probatissimis scriptoribus commendatum, in quadam obliuione, et obscuritate iacere; quod scripta eius non satis diligenter conquisita fuerint, nulla autem cura typis tradita pene in contemptum abierint. Is est S. Bruno Astensis ex nobilissima Soleria gente, medio seculo XI procreatus, Signie in Campania episcopus, atque insignis monasterii Casinensis abbas. Scripsit autem Bruno doctissimos commentarios in plures utriusque Testamenti libros, sermones etiam quamplurimos in Euangelia, atque tractatus ecclesiastice eruditionis non paucos, quibus cum preclara doctrine, et sapientie argumenta prebuisset, sanctus Gregorius uII, uictor III, Urbanus II, Paschalis II, Romani pontifices, eum plurimi fecerunt, eique grauissima munera demandarunt. Collatis igitur S. Brunonis operibus que edita sunt cum optimis mss. eiusdem eui, aut paulo inferioris, noui illa immerito huc usque neglecta, ab erratis mendisque librariorum expurgari posse, suppleri omissa, et singula natiue sue lectioni restitui. Comperi etiam maximam homiliarum partem, quarum ipsum S. episcopum auctorem fuisse constat euidentissime, notho scriptori Greco non sine fraude tributam, nonnullosque alios libros a S. Brunone exaratos alio nomine publici iuris factos. Quare opere pretium duxi, iniuriosas huiusmodi S. antistitis estimationi rapinas detegere, scripta eius ab usurpatione uindicare, emendatiorem perfectioremque editionem ueteri mendose opponere, atque conflatas in eum censuras diluere ac propulsare. Causam ago doctissimi sanctissimique uiri, cuius in rempublicam Christianam merita, amplissimeque doctrine ornamenta tunc me uere predicasse putabo, cum clarissimis Pedemontanis episcopis iure optimo comparandum Brunonem dicam. Hi quidem sunt, qui luctuosis temporibus Ecclesie laboranti firmissimo presidio fuerunt; qui magna, et ardua pro Dei gloria egerunt, qui inuicto animo pro doctrina catholica decertarunt. Eusebium uercellensem cum nominem, quis ignorat eum fidei Nicene assertorem ualidissimum, malleum Arianorum appellari? Si huic addam ualerianum Cimeliensem seu Niceensem episcopum medio u seculo homiliarum auctorem illustrem, Maximum Taurinensem sacro e suggestu oratorem disertissimum, Turibium item episcopum Asturicensem sanctitate, atque doctrina tota in Hispania celebratissimum ab ipso S. Leone Magno suis litteris commendatum, eos in fastis ecclesiasticis laudatissimos commemorabo. Horum gloriam et in Ecclesiam merita emulati sunt posteriores Atto uercellensis ob commentarios in Sacras litteras, tractatus theologicos, et conciones ad populum nemini secundus, atque Anselmus archiepiscopus Cantuariensis iurium Ecclesiasticorum uindex post hominum memoriam inuictissimus doctissimusque theologus. Age uero nonne inter istos spiendidissimum obtinet locum S. Bruno Astensis Signiensium episcopus, ut acta uite eius et scripta luculentissime testantur? Ille enim operarius in uineam Domini missus fuit ea etate qua heresis Berengariana, Guiberti Rauennatis schisma, Simonia, cleri corruptio, ecclesiasticorum iurium usurpatio sacra omnia conterebant. Bruno igitur, refugientibus et pertimescentibus ceteris callidissimi hominis audaciam, decertare cum Berengario in concilio Romano non dubitauit, et longam acerrimamque de sanctissimo Eucaristie sacramento instituere disputationem; cuius tandem fuit exitus, ut  homo ante audacissimus, et in sua perfidia obfirmatissimus, mutaret repente animum erroresque suos damnaret. Amplissimam hanc uictoriam aliis atque aliis palmis uir sanctissimus cumulauit, qua sermonibus, qua scriptis suis, cum esset episcopus Signinus, uirtuteque pastorali diuinitus instructus, hereticos, schismaticos, Simoniacos aggressus, nullibi eos consistere patiebatur, donec ad Ecclesie catholice sinum confugerent, ubi et sacrorum dogmatum integritatem addiscerent, et pacis concordieque amori studerent, et legum custodiam tenerent. Hec cum recolo, lectissime princeps, uideor uidere exsultantem animum tuum, qui ad omnem religionem ac pietatem formatus, letaris profecto, audiens a sanctissimis et doctissimis episcopis tua in dominatione ortis Ecclesiam semper esse defensam, eliminatos errores, sancta Iesu Christi dogmata populis tuis tradita, et alias etiam in regiones propagata. Letaris, inquam, quod nichil felicius, nichilque iucundius regibus atque principibus contingere potest, quam quod suo in regno floreat Christiana religio, illesum a prauis opinionibus seruetur depositum fidei, et perfecta concordia sacerdotium inter et regnum stabilis perseueret. Hec te sentire, hec te in uotis habere, cum ab ore tuo, non sine maxima iucunditate perceperim, tuaque gesta ad hoc unum pertingere uideantur; enixas preces ad te effundere non dubitaui, ut S. Brunonis opera a me collecta, ineditis scriptis aucta, adnotationibus illud strata, et sue sinceritati restituta benigne complectaris, tuoque nomine ornari permittas. uereor tamen exiguitatem meam haud satis dignitati ac sapientie tue responsuram; sed erit magnanimitatis tue ueniam, quam exoro, mihi clementer impertiri; et hoc qualecunque obsequentis animi mei testimonium habere acceptum. Interim Deum O. M. deprecor atque obtestor, ut regem parentem tuum, et te, totamque regiam familiam diutissime sospites seruet ad Christiani nominis gloriam, ad populorum tuorum felicitatem, ad Ecclesie catholice presidium, ad scientiarum bonarumque artium incrementum.

Dabam Rome ex collegio Nazareno Scholar. Piar. Kalend. Sextilibus anno D. 1789.





PROLEGOMENA IN S. BRUNONIS ASTENSIS OPERA.



PROLEGOMENON PRIMUM.



PROeMIUM.


Absoluta sub auspiciis, magnaque auctoritate, ac beneficentia Pii uI pontificis O.M. operum S. Maximi episcopi Taurinensis editione, cui litterati omnes plauserunt, egeruntque grates quamplurimas sapientissimo pontifici, qui doctis tam preclari antistitis monumentis ornari Ecclesiam mandauerit; desiderium optime eius uoluntati obsequendi, et amor illustrande patrie me impulit, ut alterius Pedemontani presulis peruulgata scripta splendidiorem in lucem emitterem. Noueram equidem S. Brunonem Astensem Signie in Campania episcopum commentariorum in utrumque Testamentum, plurimorumque tractatuum auctorem; sed uehementer dolebam tum interpretationes eius in sacram Scripturam,  tum lucubrationes alias parum feliciter editas huc usque obscuras iacere, atque neglectas. Quare opere pretium duxi eas cum melioribus codicibus mss. conferre, et quidquid noui, uel perfectioris lectionis comperissem, addere, ut ad suam integritatem, et natiuam prestantiam restitute reuiuiscant amplioremque estimationem obtineant. Hanc igitur prouinciam, arduam ualde, et salebrosam alacriter aggressus sum, sperans rem me facturum gratissimam his qui sacris studiis delectantur, quique sancta religionis nostre dogmata, atque ecclesiasticas traditiones a SS. Patribus, tanquam a purissimis fontibus haurire concupiscunt, si S.  Brunonem expurgatum, illustratum, et ineditis scriptis auctum eis legendum prebeam.



CAPUT PRIMUM. DE SCRIPTIS S. BRUNONIS ASTENSIS A MAURO MARCHESIO MONACHO CASINENSI EDITIS, DEQUE SCRIPTORUM TESTIMONIIS.

In duo uolumina Marchesius S. Brunonis opera distribuit, ediditque uenetiis apud Brentanos an. 1651. Horum primum comprehendit commentarios in quinque libros Moysi, in Psalterium, in Canticum canticorum, in Iob, et in Apocalypsim. His premittit collector dissertationem suam historicam de S. Brunone, deque eius scriptis. Huic subsequitur disquisitio Philippi Malabayle monachi Cisterciensis, et congregationis S. Bernardi uisitatoris  De ortu S. Brunonis, canonicatu, et recessu a Casinatibus. Tertio legitur uita eiusdem sancti scripta a Petro Diacono bibliothecario Casinensi, lib. Iu, cap. 34 chronici eiusdem cenobii. Quartum locum tenet altera uita S. episcopi ab anonymo, ut fertur, Signiensi canonico in quinque lectiones distributa. Hec sunt documenta, quibus lectores suos de gestis, scriptisque S. Brunonis instruit editor prelaudatus. Alterum uolumen continet 145 homilias, seu sacras conciones in Euangelia totius anni, sex libros Senentiarum, qui sunt sermones de diuersis; preterea tractatus De incarnatione Domini, De sacrificio Azymi, De sacramentis, et ecclesiasticis ritibus, uitam  S. Leonis pape IX, cui additur responsio ad questionem: Cur corruptus status Ecclesie. Insuper eodem in uolumine habentur compendium uite S. Petri Anagnie episcopi, et epistole due, una ad Petrum episcopum Portuensem, altera ad Paschalem II pontificem.

Sed alia plura exarasse Brunonem constat ex catalogo scriptorum ecclesiasticorum, quorum testimonia suo loco subiiciemus. Petrus Diaconus nuper laudatus primus fuit, qui de eo scripsit, lib. XXXIu De uiris illustribus Casinensibus, eumque insignissimum, et splendidissimum Ecclesie defensorem, et doctorem appellauit. Post eum de eodem S. episcopo Signiensi egerunt Sixtus Senensis, Cesar cardinalis Baronius, Robertus cardinalis Bellarminus, Natalis  Alexander, Ferdinandus Ughellius, Aubertus Mireus, Ioan. Albertus Fabricius, Antonius Posseuinus, Theophilus Raynaudus, Philippus Labbeus, Iacobus le Long, Guillelmus Caueius, Casimirus Oudinus, Ioannes Mabillonius, Franciscus Combefisius, Ludouicus Elies Dupinius, Augustinus Calmetus, Remigius Ceillerius, Dominicus Maria Mansius in notis ad bibl. Fabricii M. et I. Latinitatis, Ioannes Marius in adnotat. ad Petrum Diaconum De uiris illustribus, Ioannes M. comes Mazzuchelius, omnes tandem scriptores Casinenses, quos si recenserem, nimis longus essem.



CAPUT II. DE DISCREPANTIA SCRIPTORUM IN ADNOTANDIS BRUNONIS OPERIBUS.


Dissentiunt autem inter se prelaudati auctores in eodem censu operum S. Brunonis describendo; cum alii plura, alii pauciora ei tribuant. Aliqui non uulgata quedam memorant, quidam nonnulla ei auferunt, aliaque falso supponunt. Scripta uero, que omnium suffragiis Brunoni Astensi conceduntur, sunt expositiones in Pentateuchum, in psalmos, in Iob, in Canticum canticorum, et in Apocalypsim. Habetur etiam auctor plurimarum homiliarum in Euangelia, et sermonum, sicuti aliquorum tractatuum, cum de his expressam mentionem faciat Petrus Diaconus, eiusque sacras conciones suis sub titulis describat. uerum non satis diligenter adnotata sunt a Petro Diacono singula Brunonis opera;  omittit enim commentarium in Isaiam, cuius ipse in prefatione ad Apocalypsim meminit; item expositiones siluit in libros Iosue, Iudith, et Regum ab aliis eidem commentatori attributas. Silentio etiam preteriuit preclaram illustrationem in quatuor Euangelia, sicut parabolam Salomonis De muliere forte a Brunone interpretatam. Iacobus equidem le Long fere omnes huiusmodi commentarios in elencho opp. S. Brunonis descripsit, eiusque expositionem in quatuor Euangelia testimonio duorum codicum confirmauit; quorum unus est Bibl. S. uictoris Parisiensis, alter bibl. Regii Athenei Taurinensis, quod etiam admonet comes Mazzuchelius. Diligentior etiam fuit Remigius Ceillerius congr. S. Mauri monachus in catalogo scriptorum  S. Brunonis, cum plura memoret ab aliis prorsus omissa.



CAPUT III. DE CODICIBUS MSS., QUIBUS NOuA OPP. S. BRUNONIS EDITIO INSTAURATUR.

Non ausus essem uenete editionis S. Brunonis emendationem suscipere, nisi lectione, collationeque optimorum codicum mihi constitisset, eam expurgari, suppleri, perficique posse. Et quidem cum in feriis autumnalibus anno 1785, hac de causa Florentiam me contulissem, primas curas impendi in comparanda lectione u librorum Moysi, qua usus est Bruno cum insigni codice biblico olim monasterii S. Saluatoris montis Amiate ordinis Cisterciensis in agro Senensi iam ab anno precedenti in bibl. Mediceam  Laurentianam translato. Hoc de codice clariss. canonicus Angelus M. Bandinius Reg. bibl. prefectus eruditissimam descriptionem in Ephemeridis Florentinis statim publicauit, pluraque de eius prestantia, et antiquitate disseruit, que ego breuiter contraham, ut quanti faciendum sit uenerabile illud sac. Scripture monumentum magis magisque innotescat. uolumen istud ingentis molis est membranaceum in folio grandiori, quadratis characteribus Romanis nitidissime exaratum, optimeque asseruatum, eiusque uetustas a uI Domini seculo repetitur, cum ex epigraphe ab aliquo S. Gregorii M. discipulo exscriptum arguatur. Continet autem libros omnes utriusque Testamenti, cuius uariantes lectiones adnotabimus. Differt autem  in capitum diuisione, quod, ut eruditissimus Ioseph M. Blanchinius admonet, et clariss. Petrus Lazzarius in pref. ad comment. Brunonis in Euangelia, apud ueteres bibliographos usitatum comperimus. Nemo huc usque in dubium uertit S. Brunonem Signiensem episcopum expositionem in Pentateuchum egisse, cum ipse sua in prolusione fateatur, rogatu Petri Anagnie episcopi opus illud elaborasse, de quo etiam testimonium perhibent plures mss. codices uel XI: seculi, in quo floruit S. Bruno, uel sequentis XIII. Primum codicem, quem ego ipse cum editione ueneta comparaui mihi suppeditauit supra memoratus canonicus Angelus M. Bandinius, et est membranaceus in fol. minor. olim. bibl. S. Crucis Minor. in Laurent. Medic. translatus, et exstat in Plut. IX, p. S.  in cuius epigraphe legitur: Incipit expositio uenerabilis Brunonis Signiensis episcopi; qui codex omnimodam pre se fert integritatem, atque ex eo plura decerpsi ad corrigendam, supplendamque Marchesii editionem ualde opportuna. Duo pariter codices Casinenses mihi perutiles fuere, quorum alter sign. n. 195, alias 366. sec. XII, alter sign. n. 619, sec. XIII, uterque membranaceus in fol. charactere Romano descriptus. Ex his copiosam segetem pro restauranda, perficiendaque in nouis formis. Brunonis expositione in Pentateuchum, mihi liberaliter morem gerens collegit cultissimus D. Thomas Capomatius insignis illius cenobii modernus presul, ac precipue magni habendam censeo aliam fere ex indoctrina,  et perspicuitate longe excellit commentarium a Marchesio editum. Ad horum confirmationem codices tres bibl. Regie Parisien. sign. numm. 2505, 2506, 2507, commemorabo, qui Brunonis episcopi nomen in fronte deferunt.

Haud minus sollicite codices exquisiue pro confirmanda, et illustranda Expositione A. N. in librum Iob; uerum et si plures adiuerim bibliothecas, ut cum ueteribus mss. libris hoc opus conferrem, sola bibliotheca Ghisiana non inutilem reddidit sollicitudinem meam, cum in ea preclarum codicem adinuenerim talibus notis exornatum, ut sufficere possit pro multis. Fuit enim codex iste recognitus a doctissimo Iacobo Sirmundo cum alio codice bibl. Reg. Parisiensis, quod sua manu in fronte adnotauit,  donoque misit an. 1638, ad eminentissimum cardinalem Fabium Ghisium, qui deinde creatus Romanus pontifex Alexander uII appellatus est. Codex hic membranaceus sec. XIu, in fol. minori nitidissime descriptus S. Brunonis Signiensis episcopi nomine exornatur, ex quo nonnulla in meum exemplar induxi. Paucis nunc egi de commentario in Iob; cum alia dicturus sim in preliminari admonitione. Expositio in psalmos imperfecta, multisque defectibus laborans a Marchesio edita, requirebat, ut nichil omitterem, quod ad eius correctionem, et integritatem conduceret. Sed contra exspectationem nec in uaticana, nec in Casinensi bibliothecis reperti fuere codices huiusmodi commentarium continentes; sed uices eorum suppleuerunt codices duo multo in  pretio habendi; alter uallicellanus, alter Ghisianus. Ex primo consecutus sum expositionem, que deest in Marchesio a psalmo LIX ad ps. LXIu, a ps. etiam LXXuII usque ad ps. LXXXII, et mediam expositionis partem psalmi LXX. Eedem lacune in cod. Ghisiano reperiuntur; attamen ualde mihi utilis fuit, cum emendatissimus sit, et aliquibus in lecis cod. uallicellano prestantior. Alias insuper additiones ab utroque codice acquisiui, tam pro emendatione lectionis psalmorum, quam pro recta eorum interpretatione, quibus constabit Marchesium mendosis, interpolatisque mss. usum fuisse. Codices autem uallicellanus, et Ghisianus, qui membranacei sunt, in folio, et sec. XIII a tribus codicibus bibl. Reg.  Paris. sign. numm. 2508, 2509 et 2902, confirmantur, sicuti a duobus aliis bibl. Rom. S. Crucis in Ierusalem, imperfectis quidem, sed S. Brunonis episcopi Signiensis nomen ferentibus. Neque omittam mentionem facere de cod. bibl. Med. Laurentiano, quem pro breuitate temporis, quo mihi licuit Florentie moram facere, aliosque codices consulere uolui, ut inferius dicam, uix delibaui, aliqua tamen ab eo accepi, ceteris adnotationibus addenda.

Diutius immorari me oportet in statuenda interpretatione super Canticum canticorum, que sublata omni controuersia, Brunoni nostro ascribi debeat. Ex quo Marchesius inter opera Signiensis episcopi expositionem illam in Canticum canticorum publicauit, magna orta est disceptatio Benedictinos scriptores,  inter, et Dominicanos. Comperta est eruditis uiris inueterata opinio, D. Thomam Aquinatem, cum in monasterio Cisterciensi Fosse Noue decumberet, monachorum illorum precibus Canticum canticorum explanasse, cuius commentarius inter opera eiusdem sancti doctoris iussu S. Pii u Rome edita a. 1570 insertus fuit, iterumque recusus in altera editione ueneta apud Galterium anno 1745, tom. XII. His in publicum deductis, cum palam fieret Marchesii suppositio, qui scilicet Brunoni Astensi tribuerat, quod S. Thome Aquinati germanum opus asserebatur, partes eius cepit Angelus de Nuce auctor Benedictinus in notis ad chronicon Casinense lib. Iu, cap. 31. Innititur precipue auctoritati duorum codicum Casinensium, quorum alterum uetustissimum dicit, et  ornatum epigraphe: Brunonis in Canticum canticorum, alterum recentiorem fatetur sec. nempe XIu, cuius in fronte adnotatum est: continet Expositionem S. Brunonis in Canticum canticorum. Erasmus etiam Gattula in Republica litteraria satis notus Marchesii, et Nucei opinionis defensorem se fecit in Historia Casinensi seculi uII, p. 383 et seq., contenditque S. Brunonem Signie episcopum commentarii illius parentem agnoscendum. Cum huiusmodi controuersia penderet adhuc ex typographio Ioan., Bapt. Pasqualis ueneti an. 1750, prodiere dissertationes clarissimi uiri Ioan. Francisci de Rubeis O. P. De gestis, et scriptis, et doctrina S. Thome Aquinatis. In his ad trutinam reuocat momenta scriptorum Benedictinorum, qui satis tutam suam sententiam  arbitrantur; et inuicte probat, neque S. Brunonem Astensem, neque D. Thomam interpretationi illi operam dedisse. Obseruat enim maximam codd, mss. diuersitatem, cum aliqui, ut antiquissimus Fabrianensis, Aymoni Alberstatensi, alii Remigio Antissiodorensi, alii etiam Cassiodorio laudem huius operis tribuant; in hac tanta mss. Codd. discrepantia, nichil certi statui posse affirmat. Apparuerat ante studio eruditissimi Ioannis Garetii congreg. S. Mauri Rotomagi, an. 1679, renouata operum Cassiodorii editio, in qua iuxta plurimorum opinionem commentarium in Canticum canticorum sub eius nomine uulgatum ei ascribit. Sed in prefatione multis rationum momentis probat opus illud Cassiodorio haud esse nuncupandum. Horum primum  est, quod diuersis in locis affertur S. Gregorius M., presertim super Euangelia, cuius illustrationem non egit, nisi postquam summus pontifex creatus est, quod contigit anno 590, quo iam ad minus anni 17, effluxerant a morte Cassiodorii, non amplius superstitis inter uiuos an. 575. Secundo, hic commentarius in sacrum epithalamium a Cassiodorii stilo, et forma scribendi plurimum differt. Tertio, de hoc tractatu ne uerbum quidem habet idem Cassiodorius in prefatione ad librum De ortographia, ubi libros omnes a se exaratos recenset. Quarto, sacre Scripture lectio non est iuxta uulgatam translationem, qua prelaudatus commentator semper usus uidetur in ceteris suis scriptis. Tandem opinatur Garetius  commentarium hunc, compendium, et epitomem esse amplioris tractatus super eumdem librum Cantici canticorum, qui sub nomine S. Isidori Hispalensis fertur in uulgus. In hac tanta opinionum diuersitate Bruno noster laude expositionis in sacrum epithalamium caruisset, quamuis ipse apertissimis uerbis illam egisse fateatur. Canonicis Senensibus, ait in pref. ad comment. super Apocalypsim, cum quibus et ipse qualiscunque canonicus uictitabam, Cantica canticorum, pro ut potui, exposui; nisi clarissimus Ioannes Lamius in catalogo codd. mss. bibl. Riccardiane descripsisset uolumen, in quo exstat huiusmodi Brunonis explanatio, atque de ea etiam specimen dedisset. Hoc de codice mentionem faciunt doctissimus Dominicus M. Mansius in notis ad Fabricii  bibliothecam, et Remigius Ceillerius tom. XXI, p. 101 Histor. sac. Script. Eo autem tempore, quo, ut dixi, Florentie uersabar, humanissimus Riccardiane bibl. prefectus Franciscus Fontanius hunc preclarum codicem mihi concessit, non tam ut consulerem, sed ut exemplar ab eo educerem; de quo hec subiiciam. Imprimis est membranaceus in fol. minori signat. n. uI Plut. K. ordin. III, atque in fronte legitur, codicem illum, clariss. Benedictum uarchium Flor. Histor. possedisse. Nitidissime exaratus inspicitur, et ad sec. XIII referendus. Secundo, continet collectionem plurium commentariorum super eumdem librum, qui ita describantur. 1. Translatio de tractatu Origenis in epithalamicis auctore S. Hieronymo. 2. Expositio in Canticis canticorum  auctore Origene, et interprete Rufino presbytero. 3. Expositio B. Ambrosii episcopi super Cantica canticorum ex libris eius collecta. 4. Expositio in Canticis canticorum, auctore S. Gregorio papa. 5. Expositio de muliere forte, auctore domno Brunone Signino episcopo. 6. Expositio in Cantica canticorum auctore eodem. 7. Epistole quatuor auctore eodem. Cum igitur pateat collectoris mentem fuisse precipuos diuini epithalamii commentatores uno uolumine complecti, non est ambigendum eum S. Brunonem nostrum uerum illius expositionis parentem nouisse. Idem etiam scribendi genus Brunonis proprium, et carmina diuersi generis iuxta illius etatis gustum, quibus auctor speciosiora diuini sponsi, et sponse colloquia complexus est, certum  argumentum prebent, et hunc commentarium Brunonem scripsisse.

Hec sunt ergo opera S. Brunonis Astensis, que hoc in primo uolumine continentur; scilicet Expositiones in Pentateuchum, in librum Iob, in Psalmos, et in Cantica canticorum, cui premittitur explanatio parabole De muliere forte; utraque inedita. Que supersunt eiusdem scriptoris opera, pro secundo uolumine reseruamus, quod quam primum in lucem emittere Deo dante uitam, speramus; et de his quidquid premonendum erit satis lectoribus faciemus.



CAPUT Iu. DE SCRIPTIS S. BRUNONIS DEPERDITIS.


Inter scripta S. Signiensis episcopi, que dolemus amissa, precipue commemoranda est Explanatio eius in Isaiam prophetam, de qua hisce uerbis testimonium prebet in prefatione ad Expositionem super Apocalypsim. Ante hanc, inquit, prophetarum nobilissimum Isaiam, rogatu Damiani uenerabilis abbatis, satis compendiose, dilucideque disserui. Quid uero pro eo commentario obtinendo egerim, dicam. Legeram, apud Iacobum le Long, manuscriptum illud existere apud Carthusianos S. Bartholomei ad Anagniam. Non Anagnie, sed Trisulti non longe ab Aletrio exstat cenobium illud Carthusianorum. Desiderio igitur incensus pretiosi illius monumenti  acquirendi, collegam meum Clementem Porrum in collegio Aletrino rethorice professorem rogaui, ut ad monasterium Trisulti se conferret, atque bibliothece codices mss. recognosceret. Morem mihi gessit eximius ille uir, sed infructuoso prorsus itinere. Rescripsit enim mihi XuI Kal. Iunii 1786, nullum omnino codicem illa in bibliotheca superesse; dictumque ei a seniore monacho, olim presidem quemdam Neapolitanum Neapolim ad Carthusiam S. Martini omnia mss. uolumina transtulisse. Hac de re sermonem habens cum spectatissimo presule Dominico Coppola sac. congr. Rituum a secretis; ipse pro sua singulari comitate, studioque in omnem ecclesiasticam eruditionem, mihi patrocinium suum pollicitus est, ut in codicibus mss. bibl. S. Martini  Expositio illa in Isaiam S. Brunonis inquireretur. Illam autem prouinciam dedit D. aduocato Xauerio Mattheio in litteraria republica notissimo. Amico monacho Carthusiano usus est Mattheius, qui nichil omisit, ut scriptum illud episcopi Signiensis e latobris erueret; sed eruditus monachus nequicquamtempus, et labores insumpsit; quemadmodum fassus est in epistola typis Neapolitanis anno sequenti edita, eidemque D. Xauerio Mattheio nuncupata; de qua alibi agendum erit. Interim cum ad plures amicos meos Brixie, Nouarie, uercellis, Mutine, Mediolani, Casini commorantes litteras misissem, ut in bibliothecis, et archiuis urbium illarum ea expositio in Isaiam detegeretur, omnium responsio affirmauit, incompertam esse, et deperditam reputari.  Me spe aliqua recreauerat Philippus Amedeus Millo eccl. metropol. Taurinensis canonicus, et in studiis sacris ualde uersatus, qui III Kal. Iunii eiusdem anni 1786 mihi respondit, forsan commentarium S. Brunonis in Isaiam repertum iri Catane; cum Arnoldus Wion monachus Duacensis in opere, cui titulus Lignum uite lib. I c. 8 adnotet, se habuisse quidem ms. opera S. Brunonis inter que prelaudati commentarii meminit, sed codices illos, ait, amicitie ergo dono dedisse D. Constantino monacho Benedictino Catanensi. Catanam misse fuerunt littere, et quesitum, an exstaret adhuc illa Brunonis expositio in Isaiam; sed responsum fuit D. abbati Casinensi Thome Capomatio a D. Philippo M. Hernandez monacho Idibus Decembribus an. 1786, monasterii  illius bibliothecam multis refertam mss. codicibus in uehementissimo terremotu ann. 1693 penitus interiisse. Tandem uix mihi licuit, ad bibl. uaticanam, numero, et raritate codd. mss. omnibus anteferendam accessi, certa spe ductus, me in ea scripta Brunonis Signiensis reperturum, qui sua etate tam celebris fuerat, et qui preclara Ecclesie Romane munera obiuerat. uerum et si aliqua, ut commentarium in Apocalypsim, opusculum De mysteriis, etc., et sex libros sententiarum uidere obtinuerim, de reliquis S. Brunonis opp. nichil aliud exstare dictum est. Inter deperdita eius scripta similiter referam primam eius illustrationem in Psalterium, de qua ipse loquitur in preliminari admonitione ante secundam psalmorum Interpretationem;  item commentarium super libros Iosue, et Iudith, quem Petrus Diaconus, et alii scriptores ei asserunt.



CAPUT u. DE SCRIPTIS DUBIIS S. BRUNONIS.

In codice uallicellano C. XII, a quo exscripsimus Expositionem Brunonis super Psalmos, eius nomine insignitum inuenimus p. 125 opusculum, cuius titulus est: Questiones super libros Regum. Sed cum iisdem uerbis, et titulus, et questiones ille impresse fuerint  inter opera uen. Bede edit. Basilee per Ioannem Heruigium an. 1563, tom. uII, col. 357, earum Signiensem episcopum auctorem dicere, quamuis nonnulla ei faueant testimonia, non audeo. Plurimum apud aliquos ualeret auctoritas anonymi scriptoris Signiensis uite S. Brunonis, qui inter eius opera Expositionem quamdam in libros Regum recensuit, his uerbis: Non solum quinque libros Moysi spiritualiter exposuit, uerum etiam Psalterium, Isaiam prophetam, Regum libros, Iob quoque, etc. Nec leuis momenti haberi poterit suffragium doctissimi cardi nalis Sirleti, a quo cum de mandato Gregorii XIII anno 1584 approbate fuerint lectiones proprie S. Brunonis recitande in secundo nocturno die festiuo eiusdem sancti, et in eis fiat mentio de commentario  eius in libros Regum, non sine maturo huiusce rei iudicio id Sirletum asseruisse nemo dubitabit. His accedunt suffragia Iacobi le Long, Augustini Calmeti, et aliorum, qui ualde probabilem hanc sententiam reddunt; sed nisi potiora affulgeant argumenta, semper licitum erit cuique dubitare, Brunoni an Bede opusculum illud sit ascribendum. Item dubie sunt plures sacre conciones eidem S. episcopo attribute.



PROLEGOMENON SECUNDUM.



CAPUT PRIMUM. DE TRANSLATIONE SACRARUM SCRIPTURARUM QUA USUS EST S. BRUNO.


 Iam diximus lectionem quinque librorum Moysi, ut habetur in Expositione a Marchesio edita in aliquibus uocibus differre a contextu antiquissimi codicis, olim monachorum Cisterciensium montis Amiate, qui est iuxta uersionem ueteris Itale, ex interpretatione LXX uirorum. Huic uersioni conformantur reliqui sacrarum Scripturarum libri a Brunone interpretati. Sed aliter res se habet circa Psalterium, in cuius duplici translatione commentarios elucubrasse ipse testatur. Cum adhuc adolescentulus essem, ait in pref. ad Psalterium, exposui Psalterium secundum aliam translationem, que uidelicet translatio pluribus in locis tantum differt ab hac translatione, qua Romana utitur Ecclesia, ut nullo  modo secundum illius expositionem hec translatio intelligi possit. Ex quo autem Petrus Diaconus Casinensis scripsit, primum Brunonis commentarium instructum fuisse super uersionem ab Ecclesia Gallicana in usu receptam, opinati sunt aliqui eam esse, quam sub nomine Brunonis Herbipolensis uulgatam habemus, studio Ioannis Cochlei, quamque Lugdunenses typographi inseruerunt in tomum XuIII, pag. 65, bibl. Patrum. Huiusce sententie patroni permoti uidentur: primum, quia translatio, que a Brunone Herbipolensi fertur illustrata, uere est secundum Gallicane Ecclesie lectionem, quam ualafridus Strabo De rebus ecclesiasticis cap. 25, asserit  S. Gregorium Turonensem in Galliarum ecclesias intulisse. Secundo, eos mouet etas utriusque Brunonis, nempe circa finem  XI et initium XII seculi; quamuis Bruno Herbipolensis aliquot annis ante Brunonem Signiensem ex hac uita migrauerit. Tertio, multo magis illos persuadet ortus, et educatio Brunonis Herbipolensis, qui princeps natus, et educatus , uix credibilis est in eo talis, tantaque diuinorum librorum scientia, ut eos interpretari ualuerit. Dissentit tamen ab eis Ioannes Trithemius, qui Brunonem Herbipolensem plurimum commendans, ait: Ex antiquorum Patrum scriptis pulchram expositionem totum in Psalterium egisse. Huiusmodi testimonium a ualidissima ratione comprobatur; siquidem, quamuis commentarius ille breuis sit, et compendio similis, nichilominus succo  plene, solidaque SS. Patrum doctrina interpretationes ille uidentur, ut non specimen studiosi adolescentis, sed diuturni laboris, consummateque sapientie fructum pre se ferant. Firmior etiam redditur sententia hec ex Ioanne Cochleo, qui in pres. ad idem Psalterium refert in bibliotheca ecclesie Herbipolensis asseruari adhuc librum huiusce commentarii tempore eiusdem auctoris, insigni scriptura sumptuose descriptum, et S. Hiliano Herbipolensis Ecclesie precipuo patrono dicatum. Editus autem fuit sancti Brunonis Herbipolensis episcopi commentarius in psalmos Norimberge, an. D. 1480, ualdeque rara est huiusmodi editio. Cum autem tam grauia, tamque perspicua sint hec rationum momenta, neminem hunc commentarium Brunoni Signiensi,  sed Herbipolensi adiudicaturum arbitramur. His exploratis de prima Brunonis nostri expositione in Psalmos, quam nondum e latebris erutam fatemur, in aliam, a Marchesio editam animaduersiones nostras conuertemus. Et quidem primo agendum erit de translatione; cum ab eodem Brunone habeamus commentarium illum elaborasse secundum translationem, qua Ecclesia Romana utebatur.

Dicimus ergo Psalterium Romanum, quod nunc etiam canitur in basilica S. Petri partem esse uetustissime uersionis Biblie Latinis tradite ex uersione ab Hebraico contextu in Grecam linguam a septuaginta Interpretibus; que uersio uetus Itala, et communis, ac etiam uulgata appellabatur  . uerum cum multa librariorum menda in illam  translationem irrepserint, S. Damasus Romanus pontifex S. Hieronymo illam corrigendam dedit; quod eruditi homines contigisse putant anno 382, de quo ipse loquitur in pref. ad Psalterium. Psalterium, inquit, Rome dudum positus emendaram, et iuxta LXX Interpretes, licet cursim, magna tamen ex parte correxeram. Reuersus autem Bethlehem Hieronymus, instantibus apud ipsum Paula, et Eustochio matronis Romanis, alteram edidit Psalterii emendationem; quod precedens, ut idem ait, rursum scriptorum uitio deprauata legebatur; et plus antiquus error, quam noua emendatio ualebat. Hoc Hieronymi opus ad annum 390 referunt. Adhuc tertio de psalmorum correctione benemeruit Hieronymus; tunc quando comparatis cum Greco contextu Hebraicis  uoluminibus, consultisque gentis illius doctioribus, perfectiorem Psalterii, aliorumque diuinorum librorum lectionem reddidit. Hec ut certa, firmataque Hieronymi auctoritate habenda sunt. At non eque exploratum est, utrum Psalterium Romanum, de quo agimus, desumptum fuerit ex prima emendatione facta sub Damaso, an ex secunda in secessu Bethlehemitico diligentius peracta. Ex duobus tamen momentis coniici posse uidetur Romanam Ecclesiam psalmos secundum priorem correctionem retinuisse. Primum, quia illud auctores omnes partem uetustissime Itale fatentur. Alterum, quod Bruno noster ait, pluribus in locis translationem hanc differre ab altera translatione, quam iuuenis adhuc illustrauit; ut nullo modo secundum illius  expositionem hec translatio intelligi possit. Hec differentia profecto constat, si Petri Diaconi, quam supra indicauimus, sententia admittatur, scribentis primam Brunonis expositionem psalmorum esse secundum lectionem Ecclesie Gallicane. Que autem sit huiusmodi lectio ex Psalterio discimus a Brunone Herbipolensi illustrato; ubi asteriscis, et obelis uariantes lectiones ex contextu Hebraico, et ex Theodotionis uersione adnotate sunt, quod actum fuerat a S. Hieronymo. His accedit uen. Bede auctoritas, qui in pref. ad comment. in psalmos asserit, translationem in Galliis usitatam ex contextu  Hebraico precipue desumptam. Itali uero psalmos secundum LXX. Interpretes in Latinum redditos, et iuxta secundam Hieronymianam emendationem recitabant; preter quam Ecclesia Romana, et Mediolanensis, que antiquum Psalterium retinuerunt. Ex illa autem accuratiori emendatione prodiere psalmi, qui in uulgata Biblia leguntur; quique multis in uocibus, nominibus, et interpunctione cum psalmis antiquioris translationis non concordant. Et quamuis S. Pius u uniuersis Ecclesiis precepisset, ut psalmos iuxta emendatiorem lectionem recitarent, attamen Romane basilice Sancti Petri, atque Ecclesie Mediolanensi indulsit, ut antiquo Psalterio uterentur. Nec quidquam etiam immutatum est a pontificibus Sixto u et Clemente  uIII, ex quorum curis summopere commendandis post alteram diuinorum librorum expletam emendationem, prodiit Biblia, ita in fronte inscripta: Biblia sacra uulgate editionis; Sixti u P. M., iussu recognita, et Clementis uIII auctoritate edita. Cum igitur Brunoni nostro, ut ipse testatur, incompertum esset, an aliquis alius expositioni psalmorum tante antiquitatis studuerit; e contra multos esse, qui de posteriori lectione meruerint, selectis aliarum diuinarum litterarum auctoritatibus eam adornauit. Optime enim nouerat commentarios Hilarii, Ambrosii, Augustini, Cassiodorii in psalmos, eorumque eruditionem plurimi facere ostendit; nichilominus dixit, sperare eos, qui utramque expositionem comparauerint, non superfluam hanc alteram iudicaturos.  Rogatus igitur, ait in memorata prefat., ab amicis meis, et precipue a Peregrino uenerabili abbate, dedi operam, ut hec quoque sicut illa propriam haberet expositionem. Quam qui totam ex ordine diligenter legerit; scio, non iudicabit esse superfluam, facileque intelligere poterit, quanta distantia sit inter primam, et secundam hanc interpretationem.



CAPUT II. DE PSALMORUM INTERPRETATIONE.

Explorata huc usque Psalterii lectione, quam Bruno suis commentariis illustrauit, de ratione sue interpretationis modo agendum est. uersatissimus, ut erat sanctus episcopus in sanctarum Scripturarum scientia, non ignorabat que secundum litteram, et que secundum spiritum in figuris intelligenda  erant. Plura enim Isrelitico populo precepit Deus, que aliter intelligi nequeunt, id est omnino secundum litteram; plura etiam et gesta, et scripta sunt, que, ut inquit sanctus Augustinus, serm. 101 De temp., typus et imago erant futurorum. Quare dixit Bruno in expositione cap. XXII in Iob, pag. 262, col. 1, non esse querendam allegoriam in his, que sensum ipsis uerbis perspicue proferunt; et e contra uitium esse, uelle litteraliter accipere, que in metaphoris, et allegoriis contecta exhibentur: Non enim minus, inquit, uitium est, in his, que ad litteram intelligenda sunt, allegoriam querere, quam  ea, que allegorice intelligenda sunt, ad litteram tantum uelle interpretari. Luculentius mentem suam S. Antistes aperit, quibusque regulis se conformare uelit, declarat in comment. ad cap. uII lib. Numeri, pag. 177, col. 2. Ibi, ait, allegoriam necessario esse querendam, ubi littera iubet, uel quod inutile sit, uel quod omnino caret ratione. Quoties ergo sacre Scripture aliqua iubent, que ex littera nichil utilitatis indicant, aut non patet ratio, cur huiusmodi mandata tradantur; ne uerbum diuinum frustra scriptum, aut otiosum habeatur pro metaphoris, et allegoriis accipienda sunt, sub quibus mysteria, et ueritates alique continentur. Plura enim ex. gr. in Leuitico, et in Numeris a Deo precipiuntur, que si quis ad littere sensum usurparet, nichil ad spiritualem  profectum tradi censeret; neque subest ratio, cur ita ordinata sint. Quid enim confert ad diuinum cultum, quod alique animalium species in sacrificiis Deo offerendis immolari iubeantur; aliorum uero immolatio interdicatur? Nisi quia non res, sed earum significationes uoluit Deus, ut intelligerentur; et Iudei, quibus tanquam signa, et symbola data fuerant, ex propositis similitudinibus spirituales cognitiones eruerent. Quid uestimentorum summi sacerdotis tam accurata descriptio? Quid tam diuersa, tamque pretiosa tabernaculi ornamenta? Quid tot ritus, et ceremonie in agni Paschalis sacrificio, in libaminibus, in oblationibus? Nulla alia ratio profecto reddi potest, quam quod illa omnia figuras, et similitudines exhiberent earum rerum, que nouo in federe reuelanda erant;  cum diuinus cultus, et uera religio, umbratili sublata, illuxisset. Illa igitur, ut cum Augustino loc. cit. loquar, in Iudeis figurata, in nobis, gratia Dei donante, completa sunt. Unum instar omnium proferam Brunonis commentarium super illa uerba cap. II Leuitici, p. 128. c. 2.: Anima cum obtulerit oblationem sacrificii Domino, simila erit huius oblatio: fundetque super eam oleum, etc. »Hec autem, inquit, simila de illo frumento facta est, de quo Saluator noster ait Ioan. XII, 24: Nisi frumentum cadens in terram mortuum fuerit, ipsum solum manet; quod quidem Iudeorum molis contritum  congrue Christi significat passionem. Hanc autem anima  offert, id est aliquis homo bonus, et spiritualis, et qui magis anime, quam corporis sequitur uoluntates; quoniam corde contrito, et spiritu contribulato Christi passionis recordatur. Fundit autem oleum desuper, Christi pietatem, et misericordiam admirans; qui dum a Iudeis crucifigeretur, oleum tamen pietatis, et misericordie effundens a misericordia non cessabat.« Ex his patet ratio uel methodus, qua suas interpretationes prosecutus est Bruno, nobisque uiam aperiunt, ut censuras precipue contra commentarium in psalmos illatas diluamus.



CAPUT III. DE CENSURIS ADuERSUS PSALMORUM INTERPRETATIONEM S. BRUNONIS.

Hic statim pre oculis habere optamus, lectores,  que S. Hilarius Pictauiensis sapientissime scripsit initio expositionis in ps. CXXu: Nisi essent, inquit, in psalmis quedam tales prophetie, ut in res, atque in homines eorum temporum non conuenirent, profecto auderent multi in psalmis nichil spiritualiter dictum existimare, putarentque nos commentitias, et ementitias interpretationes inquirere, quibus uideremur altius nescio quid, ac profundius intellexisse; perinde quasi nos sensui nostro, ea que scripta sunt, sensum diligentis, et sollicite intelligentie consequamur. Dixerat ante idem S. doctor in psal. CXLI. Nihil in psalmis nisi propheticum agnoscimus. Docet ergo S. Hilarius psalmos non ad litteram accipiendos, sed que in eis prophetice, et figurate dicta sunt altiora comprehendere, ac significare, si sublato uerborum  uelamine mysteria abscondita proferantur. Stabilita ergo ex Hilario allegoricarum interpretationum conuenientia, et utilitate; occurrere debemus his, qui Brunonis interpretationes singulares, et uiolentas dicunt. Allegoria, quam rhetores continuatam metaphoram uocant, quedam est similitudo, et comparatio unius rei ad alteram propter quamdam relationem ad ipsam. Dum autem res aliqua alteri comparatur, plerumque non comparatur quoad omnes eius proprietates, sed quoad aliquas, uel quoad unam tantummodo. In metaphoricis locutionibus, inquit S. Thomas, non oportet attendi similitudinem quantum ad omnia, sic enim non esset similitudo, sed rei ueritas, 3, p. 1, q. 8, art. 1 ad 4. Satis profecto est ad similitudinis rectitudinem, si ea in re, que  sumitur tanquam unus ex terminis comparationis, adsit ea proprietas quam in altero termino conspicimus, ad quam similitudinem, et allegoriam deferimus. Iam uero illa una proprietas, que in comparatione duorum terminorum sumitur, quamuis per se ipsa clara non sit, et omnibus euidens; attamen si illa existat, recte ad alium comparationis terminum transferri poterit. Hinc ergo nascitur iudicium de allegoriis, que existimantur proprie, uel improprie deducte; si nimirum legentium menti, aut facile, aut nimis difficile, aut nullo modo appareat terminorum relatio, ex qua deducitur allegoria. At si has propter rationes eliminande essent allegorie sacrorum interpretum; iam quis non uideat, improbandas  quoque esse ipsius Christi doctoris nostri interpretationes? Spinas enim diuitias interpretatus est in ea parabola, in qua pro diuitiis indicandis spinas posuit. Diuitie porro delectant, spine pungunt doloremque excitant. Quid magis importunum, quin imo et contradictorium uidetur; si in his tantum spinarum, diuitiarumque proprietatibus, que in omnium oculis primo aspectu incurrunt, relationem similitudinis consistere uelimus? Nihilominus Christus spinas appellauit diuitias, ob aliam secretiorem rationem, quam S. Gregorius M. hom. 15 in Euang. Luce cap. uI, que legitur in Sexagesima, adducit, inquiens: Quia diuitie cogitationum suarum punctionibus mentem lacerant; et cum usque ad peccatum pertrahant, quasi inflicto uulnere cruentant. Si ergo Christus Dominus  usus est his metaphoris, quas difficiliores appellauero, ob secretiorem rationem inter figuram, et figuratum, consequens est, ut a SS. Scripturarum indole hoc metaphorarum genus non abhorreat; ac proinde nec a recta Scripturas interpretandi ratione alienas esse illas interpretationes, que parum obuie, atque in aliqua obscuritate inuolute uidentur. Preterea ex quo idem S. Gregorius docet, ipsum Christum Dominum nostrum exponere dignatum esse, quod in parabolis docebat; nec tamen per se ipsum omnia explanare uoluisse; id egisse ait, ut nos quoque his figurarum interpretationibus studeamus, et ostendamus sacras litteras sub metaphoris, et allegoriis eterne uite documenta complecti.

Que hactenus diximus de uniuersis Scripturis  interpretandis, et ad allegorie regulas conformandis, peculiarem locum habent in psalmis, ex quibus nonnulla ex. gr. subiiciemus. Imprimis secundum litteram nullo modo intelligi potest illud ps. uI. Sana me, Domine, quoniam conturbata sunt ossa mea. Non enim proprium est ossium, ut conturbentur, cum sensu omni careant, sed per allegoriam, ossa, iuxta Brunonis interpretationem, pag. 309, c. 1. precipuas uirtutes, fidem nempe, spem, et caritatem significant; quibus anima Christiana regitur, ac sustentatur. Similiter in psalmo uII, legitur de Deo: Arcum suum tetendit, et parauit illum, et in eo parauit uasa mortis. In his etiam uerbis allegoricis sensus spiritualis est requirendus; quoniam Deus neque arcum, neque sagittas exercet; ideoque utrumque Testamentum  interpres noster designari putat, p. 312, c. 2, quoniam illa uitam bonis, malis autem mortem promittunt. Item in ps. IX ubi Propheta dicit: Qui exaltas me de portis mortis; docet Bruno pag. 315, c. 2, hereticos et peccatores portas mortis representare, a quibus iusti misericorditer a Deo liberantur. Neque dissonans uideri poterit illa expositio in ps. XuII pre fulgore in conspectu eius nubes transierunt. In his significari apostolos ait idem commentator, quorum documenta pura, et sancta per uniuersum mundum propagata sunt. Dixerat etiam super illa uerba Iob cap. XXXuII: Et nubes spargunt lumen suum, pro lumine nubium doctrinam in Scripturis sanctis reconditam esse  intelligendam pag. 285, c. 1. Sexcenta alia afferri possent ex psalmis apposite, et non uiolenter interpretata; sed prosequi in his modum faciam, ut aliqua etiam de nimia allegoricarum interpretationum frequentia dicam, quod est alterum accusationis caput in nostrum commentatorem.

Ne gratis id asserere censores isti uiderentur, oporteret, ut ostenderent Brunonem canonem illum excessisse, quo dixit: »Non minus uitium est, in his, que ad litteram intelligenda sunt, allegoriam querere, quam que allegorice intelligenda sunt, ad litteram uelle interpretari.« Quomodo ad litteram exponent hec ps. LXXI. Suscipiant montes pacem populo, et colles iustitiam? Nisi ut explicat S. Bruno pag. 450, c. 1, nempe in montibus, et collibus  apostolos, et doctores intelligi, qui ceteris omnibus eminent, et pacem, id est Filium Dei pacis auctorem, eiusque iustitiam accipere digniores sunt. Similiter in eodem psalmo u, 16. Et erit firmamentum in terra: quomodo firmamentum, id est celum, quod est super terram, in terra esse poterit? Inquit S. episcopus p. 452, c. 1, »Firmamentum uocatur Dominus, quia in ipso est sol, et luna, et stellarum omnium pulchritudo. Et quidem ipse est firmamentum in terra, quia in ipsa firmata, et fundata est Ecclesia.« Quedam etiam secundum litteram, et secundum allegoriam explanauit idem S. doctor, ex quibus ex. gr. afferam illud ps. LXXu. Ibi confregit cornu, arcum, scutum, gladium, et bellum. Litteraliter dicit, intelligendum esse excidium Assyriorum exercitus ab  angelo Domini una nocte interfecti; spiritualiter uero designari omnia diaboli arma, eiusque artes omnes contra Ecclesiam a Christo confractas, atque deletas pag. 461, c. 1. Ex his alia colligi poterunt, que superuacaneum est recensere; cum eadem perspicuitate, et utilitate conditi sint reliqui eius commentarii, in quibus, dissoluto figurarum uelamine, diuinitatis arcana, sanctioraque documenta tradidit S. episcopus, et reserauit.

Cui enim non subuenit monitum a Christo datum apostolis, quibus dixit Luc. cap. uIII: uobis datum est, nosse mysterium regni Dei, ceteris autem in parabolis, ut uidentes non uideant, et audientes non intelligant. Hinc docet A. N. admirandam esse diuinam sapientiam, que paganis, et Iudeis incrudelis  mysteriorum diuinorum cognitionem denegauit, et non nisi in parabolis, figuris, et enigmatibus locutus est eis; quatenus populus erat dure ceruicis, et traditionibus Abrahe, quas iactabat, maxime addictus. Apostolis ergo, eorumque successoribus episcopis, et doctoribus datum est nosse mysteria regni Dei, ideoque ab his suscipiende sunt interpretationum doctrine, non a sapientibus seculi, de quibus Propheta ait ps. LXIX. Peccatori autem dixit Deus: Quare tu enarras iustitias meas, et assumis testamentum meum per os tuum? Ab illis, inquam, quos, ut ait apostolus I Cor. XII. Deus posuit in Ecclesia doctores, et ut alios docerent, dedit eis scientiam, et intellectum ad penetranda arcana celestia,  et ad omnia uite eterne mysteria aperienda. Illi autem tanto maiorem sibi uindicant existimationem, quorum missio in Ecclesiam, et uite sanctitas maxima in commendatione fuit, et in signis multis illuxit. An uero Bruno unus ex his reputari debeat, prodigiis confirmata eius electio ad episcopatum, et plura dum uiueret, et post obitum, ab eo patrata miracula dubitare non sinunt.

Opponunt etiam, Brunonem Hebraicarum uocum sensum non satis proprie interpretatum. Sed id facile diluitur, ex consensu interpretationum Brunonis cum Augustino, Cassiodorio, et Beda, quos omnes errasse, stultum esset affirmare. His enim Hieronymum, qui de his uocibus interpretandis peculiarem tractatum scripsit, consuluisse credendura  est; quare, si eorum uestigia secutus est A. N., a recta interpretatione longe non abiit. Quibus uero parum utilis uisa est Brunonis expositio in Psalmos, sufficit responsum ab Augustino datum de Trinit. lib. I, c. 3, cuidam ei detrahenti, quod in publicum ferret, que ab aliis iam tractata, et exhausta fuerant. Dixit enim non libros omnes in omnium manus peruenire, et quamuis per totum mundum dispersi forent, tanto maiorem splendorem, firmitatemque accedere ueritati, quanto a pluribus scriptoribus, presertim doctis, et sanctis asseratur. Sed inutilis haberi nequit multiplex diuinarum Scripturarum interpretatio, quod pluribus refulgentibus radiis super ipsas, mysteriis, rebusque sublimibus plenas, earum intelligentiam facillus assequamur. Unum  superest, scilicet, ut respondeamus iis, qui ab etate in qua uixit sanctus Bruno, eum pauci habendum  rationem petunt. Miror equidem uerti in detrimentum honoris tanti uiri, quod ad singularem eius gloriam celebrandum est. Quid enim laudabilius, quam probari eam sui temporis infelicitatem, hoc est, optimarum disciplinarum, bonarumque artium omnem pene iacturam proprio ingenio, studioque superasse, et ita se erexisse, ut de sacris Scripturis, deque theologicis doctrinis preclari scriptores optime meruisse fateantur? Non ne ceui, aut paulo superiores Brunoni nostro fuere Petrus Damiani, Anselmus Cantuariensis, Iuo Carnotensis, Bruno Carthusianus? Si ergo eorum opera in pretio habentur, et Ecclesia traditionem sacrorum dogmatum, ab his continuatam accepit, cur in eorum numero collocandus non erit Bruno Signiensis, qui sacras  litteras tanta cognitionum copia, selectaque eruditione illustrauit?



PROLEGOMENON TERTIUM.



CAPUT PRIMUM. IDEA GENERALIS EXPOSITIONIS IN PENTATEUCHUM, IN IOB, IN PSALMOS, ET IN CANTICA CANTICORUM.


Nouerat S. Bruno tam ad Iudeos reuincendos, quam ad Christianos obfirmandos opus esse eis ostendere, unam eamdemque fuisse ab origine mundi religionem, cultum scilicet ueri Dei, celi, terreque conditoris, nec aliud legem ueterem hominibus prestitisse, quam supremi dominatoris cognitionem;  ut deinde adueniente per Iesum Christum reparatorem plenitudine gratie, altioribus auditis ueritatibus, assensum preberent, sanctioraque precepta adimplerent. Ut ergo id perficiat, in Genesi primum dicit exhiberi Deum omnium rerum uno uerbo ex nichilo artificem, primique hominis Ade ex limo creatorem, a quo omne genus hominum promanauit. Deinde cum a Moyse lapsus Ade, innocentia, et integritate nature prediti in culpam, et damnationem describatur, miserrimam sui, suorumque posterorum conditionem euasisse A. N. adserit, eumque salutis sue reparande impotentem factum, representat. Quia uero diuini opificis benignitas hominem, inuidia a diabolo proditum, in perditione non erat relictura, necessarium erat, ut quidam eius misereretur, et ab  interitu uindicaret, cuius promissio Ade facta, omnibus fidem habentibus salutem attulisset. Hinc nostre reparationis mysterium instaurari cepit, et a patribus in filios tradi eius cognitio, ut Abel, Henos, Henoch, et Ne, primi fideles, et iusti a sacris litteris celebrentur. Cum autem multa malitia hominum esset in terra, et cogitatio cordis intenta esset ad malum omni tempore  Deumque fecisse hominem penituerit, arcam Ne ex precepto Domini fabricauit, et posita in ea eius familia, singulisque animalium speciebus, omnes uiuentes in aquarum diluuio exstincti sunt. Arca autem illa, ut Bruno animaduertit, futuram Ecclesiam significabat, in quam ingressi salui fiunt, et qui extra ipsam sunt salutem nullo modo consequuntur. Restaurato  deinde habitatoribus mundo, ex his Deus sibi elegit Abraham iustum, ut scilicet ab eo exsurgeret populus, qui segregatus ab aliis preuaricatoribus, et idololatris gentibus sibi obtemperaret, sanctumque cultum ipsi soli prestaret. Hic autem populus alterius populi acquisitionem significabat, cuius dux, et princeps in Iacobi uaticinio prenuntiatus, ad spem celestis acquisitionis per Christum comparande excitabat. Post Genesim sequitur expositio Exodi.  qui historiam continet Isrelitici populi a Moyse de Aegypto educti; quando scilicet, quibusque portentis a iugo seruitutis Pharaonis liberatus fuit; que liberatio redemptionis hominum a diabolica tyrannide quam Christus operaturus erat, imaginem exhibebat. Nihil ex his commentator noster omittit; sed sibi ipsi semper coherens populum illum adumbrare Ecclesiam docet, que multo maioribus beneficiis, atque uirtutibus cumulata, a Christo constituenda erat. Et quia lex cordibus indita homines a malo non continebat, ut Isrelitas obsequentes, et fideles sibi seruaret Deus, Moysi legem lapideis tabulis inscriptam dedit, quam semper monentem haberent, et qua intelligerent, quid Deo, et quid proximo suo ipsis prestandum foret. Eadem sunt autem  noue legis Christiane precepta; nempe caritatis in Deum, et proximum; et sicut omnia ueteris Testamenti mandata ad hec duo referuntur; ita nouo in federe omnis perfectio, legisque plenitudo per horum preceptorum obedientiam adimpletur. uerum diuino legislatori satis non fuit interne populi sui iustitie consulere; sed ad opera etiam externa religionis dirigere uoluit; ut sui cultorem faceret, eumque supremum Dominum agnosceret. Tabernaculum itaque erigi Moysi mandauit, atque in arca collocari, symbolum diuine presentie, ac maiestatis, sibique sacrificia fieri precepit, in quibus humane reparationis mysterium in ueri Agni immolatione significaretur. Quare S. Bruno in expositione cap. uIII Exodi pag. 58, col. 1, dixit: »Christi passio  in ueteri Testamento per figuras et enigmata significata tandem in Nouo est adimpleta. Ibi Christus monstratur, hic immolatur. Ibi significatur, hic adimpletur. Ibi denique agni immolatio narratur, hic uera Christi passio predicatur.« Atque ut magis magisque religiosus cultus animis Hebreorum insideret, ac digne celebraretur, non omnes sacrorum ministros esse permisit, sed ex omnibus solam tribum Leui elegit, cuius uiri sacerdotio fungerentur, et sacrificia iuxta ceremonias, et ritus a Deo ipso constitutos peragerent. Hec altera legislatio, que ad externam religionem spectat, in libro Leuitici continetur; ubi diuersa ministrantium munera, diuerseque res Deo offerende stabiliuntur, ut sanctitas in omnibus eniteat, et supremo Domino maximum obsequium  exhibeatur. In hoc ministrorum ordine, in hac munerum, et rituum sanctione, cum forma ecclesiastice hierarchie designata uideatur, S. Bruno episcopos uite sanctioris exemplar se reddere admonet; clericis uero morum candorem, studiumque pietatis inculcat, et ad perfectam Dei seruitutem incendit. Leuitico succedit liber Numeri, ita dictus, quod Isrelitici populi dinumerationem refert, quam Deus Moysi precepit, ut uiri ad arma apti describerentur, et ad prelia Domini gerenda procederent. Cum enim Isrelitis regio bonis omnibus redundans promissa fuisset, illa nonnisi pluribus deuictis hostibus obtinenda erat; atque ut diuturni laboris, et uirtutis premium possidenda. Non pro terreno, sed pro celesti regno, Brunone sic adhortante, nobis  pugnandum est contra uisibiles, et inuisibiles inimicos, et acies uirtutum instruenda, quarum robore, ac firmitate mundus, caro, diabolus superentur, et conculcentur. Corona non nisi uictoribus datur, et in celestem hereditatem hi soli ingressum habebunt, qui contemptis terrenis bonis toti se Deo mancipauerint. Que Hebreo populo carnali, et dure ceruicis de temporali felicitate promissa sunt, nobis permansure in celo beatitatis figuram pretendunt, et ad fideliter obeundam hanc spiritualem militiam animum nostrum accendunt. Tandem Deuteronomium quintum librum a Moyse scriptum S. episcopus Signiensis interpretatus est, quem secundam legem complecti ait: quatenus precepta, que in superioribus libris promulgata sunt, in hoc innouantur,  et confirmantur; ut tanto magis supremi legislatoris uoluntas innotescat, atque integra, et perfecta hominum obedientia respondeat. Hic breuiter adnotabo, quod sicut sacer scriptor diuinitus inspiratus argui de multis repetitionibus nequit, non solum hoc in extremo libro: sed etiam in precedentibus; ita nec S. Bruno insimulandus erit, si iisdem, uel non dissimilibus utatur interpretationibus, quoties eadem loca occurrant.

Pentateuchum hac in collectione excipit commentarius in librum Iob, qui ut liber diuinus tota ab antiquitate receptus est in Ecclesia; ac proinde protocanonicus appellatus. Singularis fulget hac in expositione perspicuitas, et breuitas: figure, et uaticinia  de Christo eximie explanantur, atque moralia documenta, que passim producuntur, scriptorem diuinitus inspiratum ostendunt.

Accedit ad librum Iob Psalterium, de cuius expositione plura diximus supra; quam ob rem hic pauca adnotasse sufficiet. Imprimis animaduertendum est Psalmistam aliqua apertis uerbis enuntiare de Christo, alia in figuris, et allegoriis adumbrare, quod commentator noster pre oculis habens, que iam adimpleta sunt, ea clare, et perspicue ostendit; que uero adimplenda remanent, certis argumentis probauit credenda. Preterea in psalmis ordo constitui nequit; prophete enim non sua, sed que a Spiritu sancto eis inspirata sunt, scripto tradiderunt; et cum ille ubi, et quomodo uult spiret, celestis ueritatis magister, ut se reuelat, audiendus  est. Inde patet neminem ad hec referenda mysteria accedere debere, nisi prius superna lumina implorauerit, sciens Christum Dominum Deo Patri gratias egisse, quod, que sapientibus seculi abscondere uoluerat, ea paruulis, id est discipulis suis manifestauit. Hanc diuinam sapientiam, non tam assiduis precibus apud Deum, quam diuturna lectione, et meditatione SS. Patrum Bruno sibi comparare studuit; ideoque mirum non est, si eius in commentario nunc Ambrosium, modo Augustinum, Cassiodorium, uel Bedam interpretantes audiamus. Dixit enim Salomon Eccli. c. XXXIX. Sapientiam sanctorum exquiret sapiens, et in prophetis uacabit; siquidem nemo priuato spiritui se fidere debet; sed doctos, ac  sanctos uiros consulere, quorum doctrinam, et auctoritatem probari ab Ecclesia compertum est.

Quedam etiam premonenda sunt de Cantico canticorum, quem librum Brunonem similiter exposuisse iam diximus. Et quidem primo in dubium reuocari nequit iuxta communem SS. Patrum sententiam, regem Salomonem a Deo inspiratum libri huius auctorem exstitisse, frustra nonnullis modernis heterodoxis repugnantibus, eumque ab Ecclesia inter diuinos libros, et canonicos semper admissum. Secundo meminisse oportet, quid liber iste complectatur: est enim sacrum epithalamium, id est carmen nuptiale, non ad terrenas nuptias exornandas; uerum ad subleuandos humane mentis sensus, ut digne de amore Dei cogitet anima fidelis, ad  eum aspiret, eiusque suauissimis deliciis, tanquam inter sponsum, et sponsam perfruatur. Hec eadem complexus est S. Bernardus serm. 1 in Cant. cantic. Salomon, inquit, diuinitus inspiratus, Christi et Ecclesie laudes, et sacri amoris gratiam, et eterni connubii cecinit sacramenta, simulque expressit sancte desiderium anime, et epithalamii carmen exultans in spiritu, iucundo composuit eloquio, figurato tamen, etc. Tertio adnotandum, quod cum colloquium spiritum inter et spiritum, dum uiatores sumus, nonnisi per res, et ideas corporeas exprimi possit; ideo uoces ille allegorice, quibus utitur Salomon, non ut sonant, accipiende sunt, sed intelligende secundum earum significationem. Nihil ergo minus castum, et sanctum toto  in Cantico intelligatur; sanctus enim est sponsus, sancta et sponsa, adeoque quidquid profanum, et terrenum est procul absit. Quarto dicam ab hac sponsa, ad Dei amorem possidendum assumpta, representari Ecclesiam, quam Christus Dominus proprio sanguine sibi acquisiuit, atque in eam thesauros ueluti omnes sue dilectionis effudit. Sed multo sublimius ueritatem significationis attingemus, si Dei Filium hoc in sponso agnoscamus, qui humanam, post Ade peccatum, commiseratus conditionem, carnem nostram  tanquam sponsam sibi sociauit, illudque spirituale connubium indissolubile celebrauit, quod protoparenti Ade prenuntiatum, expectatio fuit omnium seculorum. Et quia  is, qui ab eterno Filius Dei erat, in tempore filius hominis generari debebat, non secundum communem generationem, sed que celestis omnipotentie opus esset, uirginem sibi matrem in terris elegit, cuius puritatis ac sanctitatis plenitudine ita delectatus est, ut nulla alia creatura ei carior fuerit, nullamque ditioribus muneribus cumulauerit. In hoc igitur sacro epithalamio, uel Deum cuiuscunque anime fidelis amatorem inspiciamus, uel pro sponsa Ecclesiam intelligamus, aut Filii Dei in suscipienda carne nostra caritatem agnoscere uelimus, uel tandem ad Deiparam mysticos sensus referamus: hec omnia in Cantico canticorum contineri, ac representari catholici omnes interpretes consentiunt. Huiusmodi mysteria in figuris, et tropicis uocibus a sacro  scriptore usurpatis perfecte intelligens S Bruno, modo Deum cum anima, quandoque Ecclesiam cum Christo, nunc sponsi amicos, alias sponse amicas, ueluti personas colloquentes inducit, et proprietates, seu characteres cuiusque persone a principio usque ad finem mirifice seruat, atque describit. At quod mirabilius est, quamuis ille suo in commentario studuerit breuitati, nichil tamen omissum, sed singula ad propriam significationem perducta conspiciuntur. Fateri non uerebor in multis Brunonem cum interpretatione olim Cassiodorio attributa consentire, quod aperte ea usum fuisse demonstrat, non omissis tamen aliis SS. Patribus, qui Canticum canticorum illustrarunt, ut nos opportune adnotabimus.  Huic commentario premittitur eiusdem auctoris illustratio in parabolam Salomonis De muliere forte, in qua describenda lectores ueluti preparat ad mysterium maioris eleuationis quod in Cantico canticorum explanare sibi proposuerat.



CAPUT II. DE THEOLOGICIS DOCTRINIS,



§ I. De diuinis attributis.

Expositis ordine, et fine, ad quos S. Bruno suas  deduxit interpretationes in diuinos libros, amplissimus mihi aperitur campus disserendi de theologicis doctrinis, in quibus quam profunde uersatus fuerit, ex his, que allaturus sum, constabit. Et sane quamuis inenarrabilia sint Dei attributa, cum Deus inaccessibilem lucem inhabitet, et immensa, incomprehensibilisque sit eius natura; attamen tales de eius essentia, omnipotentia, eternitate, immutabilitate, ac bonitate notiones prebet, ut nulli alteri, quam supremo enti, prime cause, Deo scilicet conuenire posse, fateamur. Ab illis itaque uerbis Exodi cap. III. Qui est, misit me ad uos, essentiam Dei designatam intelligens, ait: pag. 49, col. 2. »Dicat ergo, qui semper est, qui idem semper est, qui nunquam cepit esse, qui nunquam desinit esse,  qui a nullo suscipit esse, qui omnibus dat esse, qui de proprio non mutatur inesse, uel non esse. Ille, qui sic uocatur, misit me ad uos: hoc enim nomen nulli alii conuenit, hoc nomen solius Dei est.« Eadem de Deo habet S. Bruno in comment. ad cap. XIu in Iob, p. 248, c. 1. »Quia enim Deus semper est, idem est, immutabilis est, et cunctis rebus, et temporibus semper presens est. Ideo ipse solus est, quia nulla alia res ita est.« Huiusmodi nature diuine imago, adeo proprie Deum representat, ut illi soli conueniat. Quis enim suum esse ita sibi proprium asserere potest, ut semper a se fuerit, a nullo acceperit esse, sed omnibus rebus, quando ei placuit, dederit esse, quem nulla alia causa precessit, qui infinitus est, omnes scilicet excellentias, et uirtutum  proprietates in se continet, nec ullis finibus est circumscribendus?  Qui infinitus est, omnipotens esse debet, adeoque omnipotentia est Dei attributum, de qua a Brunone super cap. I Genesis, p. 1, c. 12, hec habemus. »In principio creaturarum omnium creauit Deus celum, et terram, et ea scilicet, que continentur in eo, id est angelos, uirtutesque celestes, et terram iam quasi pregnantem, et parturientem, omniumque eorum materiam, et matrem, que ex ea oriuntur.« Preterea pag. 3, col. 1, de omnipotentia addit: »Duplex firmamentum a Deo factum dicitur; illud nimirum, quod sine intermissione uoluitur, in quo sol, et luna, et stelle apparent. Est autem et aliud celum super hoc ualde dignioris,  excellentiorisque nature, super quod antiquus hostis ascendere cupiens, dicebat, in celum ascendam,« etc. Deus est immutabilis; nam quamuis in tempore mundum condiderit, attamen mutatus dici nequit. »Mutatio in Deo nulla est,« sunt hec Brunonis uerba eodem in loco, p. 5, col. 2, »cui nichil noui accidit, cui et preterita, et futura presentialiter adsunt, qui priusquam mundum faceret, in sue mentis dispositione iam factum gestabat  .  Neque dum aliquid creat in aliquo mouetur, quia quantum ad se nichil noui agit; sed quia ante tempora disposuit, quomodo, et quo in loco, uel tempore disposuit, quomodo, et quo in loco, uel tempore disposita sunt, fieri iubet. Erat igitur mundus, priusquam fieret, quia in Deo nullum unquam initium habuit.« Deus est eternus. »Omnia enim, que temporaliter fiunt,« sequitur S. Bruno pag. 5, c. 1, »in ipso quidem ante tempora uiuebant. Unde bene dicitur: Qui uiuit in eternum fecit omnia simul. Simul enim omnia creauit, quia quando, uel qualiter cuncta fierent, simul disposuit.« Cum ergo nullum principium in Deo concipi possit; quin imo sit ipse rerum omnium initium, et causa effectrix cuiuscunque creature; cum et ipse permaneat, qualis semper fuit; necessario consequitur, quod tota in eternitate  idem sit futurus.  Quam notionem prebeat S. episcopus de bonitate Dei, his eximie exprimit: »Deus a se ipso, et substantialiter bonus est; cetera uero non a seipsis neque sunt, neque bona sunt, sed a Deo sunt quidquid sunt. Laudemus igitur Dominum, quoniam bonus est, et substantialiter bonus, et qui nunquam potest esse nisi bonus p. 526, col. 2.«



§ II. De Trinitate.

Qui de diuinis attributis tam preclare disseruit, non minus luculenter augustum Trinitatis mysterium intelligendum dedit. Exponens enim illa uerba Genes. cap. I, pag. 6, col. 1, Faciamus hominem, hec habet: »Deus ergo est, qui loquitur. Nunquid  ad angelos? Absit. Non enim ab angelis creatus est homo; alioquin non unus, sed multi creatores essent; at solus Deus est omnium creator. Sic enim scriptum est II Machab. I, 24: Creator omnium terribilis, et fortis. Itemque ps. CIII, 24: Omnia in sapientia fecisti. Si igitur uerum est, quod negari non potest, solus Deus creauit omnia, quos ad hominem creandum inuitabat, dicens, faciamus hominem? Audiamus igitur quid in capite libri huius dicitur. In principio creauit Deus celum, et terram. Habes ergo Deum, id est Patrem, habes et principium, id est Filium: sic enim ipse ait Ioan. uIII, 25: Ego principium, qui et loquor uobis. Sed quid sequitur? Et Spiritus Dei ferebatur super aquas.  Habes igitur et Spiritum sanctum. Quod autem non solus  Pater celum creauerit, sed simul cum eo Filius quoque, et Spiritus sanctus, dicat Psalmista ps. XXXII, 6. uerbo Domini celi firmati sunt, et Spiritu oris eius omnis uirtus eorum. Tota autem Trinitas, id est Deus, et uerbum eius, et Spiritus eius, unus  Deus, et iste quidem dicit: faciamus hominem, non extra se auxilium petens, sed in se cum Filio suo, et Spiritu sancto cuncta disponens.« Neque minus mysterii sanctissime Trinitatis ueritatem euincit A. N. ex alio eiusdem Genesis testimonio cap. XuIII, ubi dicitur: Abraham tres uidit, et unum adorauit. Ad hec S. Bruno sic effatur p. 18, c. 2. »Semper Abraham in fide crescit, semper de Deo maiora cognoscere meruit. Ecce enim quod id temporis omnibus incognitum fuit, in Trinitate Deum cernit, et in unitate Deum adorat; non quod Trinitatem ipsam uiderit; sed quia per hoc, quod uiderat, in Trinitate et unitate Deum cognoscere meruit; unde cum tantum tres uiderit, non tamen nisi unum adorat, non nisi unum Dominum uocat.« Sed omissis  reliquis huiusce mysterii testimoniis, ex aliis Scripture locis depromptis, disertissime agit S. Bruno de Trinitate in 1, 2, et 3 capite, lib. Iu Sententiarum, ubi totam theologicam doctrinam perspicue, et apposite instruit, eruditeque tradit. In primo enim capite postquam premisit illud Deuteronomii cap. uI, 3. Audi, Isrel; Dominus Deus tuus, Deus unus est; et illud ps. LXXX, 5. Isrel si me audieris, non erit in te Deus recens, neque adorabis Deum alienum; ego enim sum Dominus Deus tuus; his sapientissime prosequitur: »Hec Iudei legentes, et non intelligentes irrident Christianos, quasi non unum, sed tres Deos colant. Quibus digne satis Dominus in Euangelio ait: Matth. XXII, 29. Erratis nescientes Scripturas, neque uirtutem Dei. Nos enim non tres  deos, sed Deum unum in tribus personis colimus, et adoramus Patrem, et Filium, et Spiritum sanctum. Deus quidem unus est, et Filius Deus est, et Spiritus sanctus Deus est; non tres tamen Dii, sed unus est Deus. Tres enim iste persone una essentia sunt, una deitas, una uirtus, una maiestas, una sapientia, una fortitudo, una omnipotentia, unum lumen, unum principium, una claritas, et quecunque alie sunt, preter personalem proprietatem, que de una persona dicuntur, de omnibus pariter dicuntur. Et qualiter enim Pater, taliter et Filius, et Spiritus sanctus Deus est, omnipotens, fortis, magnus, et sapiens est, et quecunque alia simili modo dici possunt. Non tamen tres dii, uel tres omnipotentes, sed unus Deus, unus omnipotens, unus fortis, magnus  et sapiens  . Personalis autem proprietas hec est, ut Pater genitor, Filius genitus, Spiritus uero sanctus nec genitor, nec genitus, sed ab utroque procedens credatur, et intelligatur.« In progressu autem huiusce capitis exponit A. N. symbolum uulgo  Athanasianum, atque ex eo eruit doctrinas catholicum dogma de Trinitate confirmantes; precipue uero in distinctione personam probat nature identitatem, ut iam fecerat in comment. super ps. LX, pag. 434, col. 1: Habitabit in eo usque in finem. »Habitat, inquit, Pater in Filio, ut idem in eodem. Quamuis enim alius sit Pater, et alius Filius, non tamen aliud Pater, et aliud Filius. Habitabit igitur Pater in Filio usque in finem, et quia neque Pater, neque Filius habebit finem. Semper igitur in Filio Pater, et semper in Patre Filius, et in utroque Spiritus sanctus.« Dixerat etiam in comment. ps. LXX, pag. 450, c. 1, non differre Filium a Patre in iustitia, quia non differt in substantia. In secundo capite disserit primum S. Bruno de indiuisibilitate essentie  diuine, quamuis in tribus distinctis personis reperiatur. »Diuiditur, inquit, hec unitas indiuisibiliter; quia quamuis persone tres sint, Deus tamen unus est, qui non per partes diuisus, sed totus in singulis est. Quoniam enim una Dei substantia in singulis personis est, diuisa quadammodo esse uidetur; sed quia tota in singulis est, indiuisa esse probatur. Tota enim essentia diuinitatis est in Patre, tota in Filio, tota in Spiritu sancto: quoniam et Pater Deus, et Filius Deus, et Spiritus sanctus Deus, et hi tres unus Deus.« Eadem docet A. N. in cap. 5, lib. Iu Sentent. De circumcis. Domini, exponens illa Ioannis uerba I epist., u: Tres sunt, qui testimonium dant in terra: Pater, uerbum, et Spiritus, et hi tres unum sunt. Post hec, assignat differentiam inter  substantiam temporalem, mutabilem, et contrariorum susceptibilem, et substantiam diuinam, eternam, immutabilem, nullisque contrarietatibus obnoxiam, quam semper simplicem, et unam dicit, eamdemque numero, semper tamen in pluribus existentem; quibus positis, ad refellendum Arianorum errorem descendit. Utitur primum eadem essentie diuine expositione, in comment. super cap. III Exodi tradita, hisque argumentis suam conclusionem deducit. »Semper enim, ait, totus Deus sapientia est, semper et totus uirtus est, ueritas est, lumen est, principium est, et similia. Neque aliud est ei esse, et omnipotentem esse, et hec omnia in ipso sunt unum.  Omnia hec est Pater, omnia Filius, omnia Spiritus sanctus. Quomodo ergo Pater maior  Filio, uel antiquior esse potest, cum filius eternus sit, et ante eternum nichil sit? Si ante eternum aliquid esse potuit, et antequam Filius esset, Pater esse potuit. Sed ante eternum nichil esse potuit; non est ergo Pater antequam filius, presertim cum Filius Dei, uerbum Dei sit, uirtus Dei sit, sapientia Dei sit. Neque enim antequam uerbum, antequam uirtus, antequam sapientia, Pater esse potuit. Qualis enim esset, si fortis, et sapiens non esset? Neque enim sine uirtute fortis, neque sapiens sine sapientia esse  potest. Sapientia enim in Patre, et Filio, et Spiritu sancto una est, et preter ipsam nulla est. Ipsa est de qua dicitur: Omnia in sapientia fecisti, ps. CIII, 24. Et ipsa quidem est uerbum Dei, per quod scriptum est: Omnia per ipsum facta sunt, et sine ipso factum est nichil . Si ergo hec sola, et non alia sapientia in Deo est, aut sine sapientia  Pater aliquando fuit, aut ante hanc sapientiam nunquam fuit; impossibile est igitur ante Filium Patrem esse.« Ario uero obiicienti genitorem naturaliter precedere genitum; quia qui gignitur, supponit eum a quo generatur; respondet diuinam generationem non esse similem creaturarum generationibus, sed singularem, et admirabilem dici in Scripturis. Neque tamen in creatis  desunt exempla, quibus patet genitum gignenti posteriorem non esse, ut calor, et splendor, qui non post ignem, sed cum igne statim manifestantur; quare ab Apostolo Dei Filius splendor Patris appellatur . Preterea uerbum ab intellectione procedit, nec tamen intellectio est prior uerbo, quod ostendit S. Bruno, probans intelligentiam, memoriam et usum in nobis unum esse, et sine se esse non posse, neque unum prius aliis, aut posterius existere. In tertio autem capite docet A. N. arcana diuinitatis esse imperscrutabilia, nec ulli hominum uiatori datum ea comprehendere; nam quamuis Moyses, et Abraham dicantur in Scripturis facie ad faciem cum Deo locuti, et quamuis apostoli cum Christo Domino familiariter conuersati sint, et a  celo Patris uocem eum filium dilectum appellantem audiuerint, attamen qualis nature qualisque essentie sit Deus cognoscere non sunt consecuti. Quare his concludit Bruno: »Si Moyses, et apostoli, qui Spiritu Dei pleni erant, in quibus et per quos Deus loquebatur, eum sicuti est, uidere, et audire, et intelligere non potuere, temerarium esse uidetur de eius nos essentia perscrutari; presertim cum ipse dicat, Exod. cap. XXXIII, 13: Non uidebit me homo, et uiuet.«

Probauerat iam ante S. Bruno in cap. 2, lib. III Sent. omnimodam Christi, ut Filii Dei, cum Patre equalitatem, illustrans uers. 6, ps. XXIII: A summo celo egressio eius, et occursus eius usque ad summum  eius. »Hoc est, inquit, quod ipse ait Ioan., XuI, 28. Exiui a Patre, et ueni in mundum, iterum relinquo mundum, et uado ad Patrem. Denique a summo ad summum est occursus eius, quia per omnia equalis est Patri, secundum diuinitatem. De quo et Daniel ait cap. uII, 13: Aspiciebam in uisu noctis, et ecce in nubibus celi filius hominis uenit; et datum est ei regnum, et honor, et potestas, et usque ad antiquum dierum peruenit. Usque ad antiquum namque dierum perueniet Dominus, quando similis Patri, et equalis per omnia apparebit. Si enim esset aliquid secundum  diuinitatem, in quo differret ab ipso, non utique perueniret ad ipsum. Peruenit igitur usque ad ipsum, quia in nullo distat ab ipso.« Alium luculentiorem locum, ubi S. Bruno asserit equalitatem cum Patre Christi, ut Filii Dei, prestat commentatarius super illa uerba ps. CIX, p. 538, c. 2: Dicit Dominus Domino meo: Sede a dextris meis. Ubi refert interrogationem factam Iudeis a Christo, Matth. cap. XXII, 45, quid ipsis uideretur de Christo, et cum respondissent, credere eum esse filium Dauid, his Christus illos perstrinxit: Quomodo ergo Dauid in spiritu uocat eum Dominum, dicens: Dicit Dominus Domino meo; Sede a dextris meis. Quomodo cum Dominum uocat, si filius eius est? Et non potuerunt ei respondere uerbum. His premissis, ita disserit S.  episcopus: »Hec questio apud Iudeos indissolubilis manet; neque enim hoc intelligere potest, nisi qui Deum et hominem esse Christum credit. Unde nobis hec questio facillima est, qui Saluatorem nostrum, et secundum diuinitatem Dominum Dauid, et secundum humanitatem filium esse Dauid non dubitamus. Et hoc est, quod ait: Dicit Dominus Pater Domino meo, Filio suo: Sede a dextris meis. Sedere autem cum Deo in una sede, et a dextris sedere, equalitatem significat. Iudei uero, neque Deo equalem, neque in celis ascendisse, neque simul in eadem sede a dextris eius sedere credunt. Et ab hac infidelitate sua non prius recedent, donec ponantur scabellum pedum eius. Hoc autem erit in iudicio, quando in sua maiestate eum uidentes et  Deum, et hominem certissime esse cognoscent. Probat ergo Propheta ab auctoritate ipsiusque Patris, quia Filius equalis est Patri, et quia sedet, et sedebit ad dexteram Patris, donec inimici eius fiant scabellum pedum eius.« Preterea eodem in psalmo explanans illa uerba: Ex utero ante luciferum genui te, ceternitatem Christi ut Filii Dei luculentissime docet S. Bruno. »Et hoc similiter, ait Propheta, dicit Dominus Domino meo, quia genui te. Unde? Ex utero. Quando? Ante luciferum. Nullum tempus ostenditur, quando ante Luciferum dicitur, quia in infinitum ascenditur. Sed quid est ante luciferum, nisi antequam dici, uel intelligi, uel cogitari possit? . . . . . . . Sed quid est quod ait: Ex utero? Deus enim neque cor, neque uterum habet, neque ulla  partium diuisio in illo est. Quod igitur ait: Ex utero ante luciferum genui te, tale est ac si diceret, ex meipso, ante omnem creaturam, et antequam dici, et excogitari ualeat, genui te. Hunc usque Pater ad Filium.«

Sed et de Spiritu sancto, eiusque processione a  Patre, et Filio doctissime scripsit S. Bruno in tractatu De sacramentis, et mysteriis, ubi agit de confirmatione, et peculiariter super illud Ioann. cap. XX, 22. Quod Christus daturus apostolis Spiritum sanctum insufflauit super eos. »Poterat, inquit Saluator noster, sine omni insufflatione dare Spiritum sanctum, quem ideo insufflando dedit, ut ab ipso quoque, sicut a Patre eius procedere intelligamus. Quamuis enim nesciamus quomodo Spiritus sanctus a Patre Filioque procedat  (hoc enim hac in uita, in qua non uidemus nisi per speculum, et in enigmate [I Cor. XIII, 12], nulli reuelatur [ certissime tamen scimus et nullatenus dubitamus eum procedere a Patre et Filio, id est de substantia Patris et Filii. Hoc enim ei proprium est, et de nulla alia substantia  procedit, a nullo alio mittitur, et a nullo alio datur Spiritus sanctus. Datur enim officio sacerdotum, sed non a sacerdotibus. Sic enim adest uirtus Christi per insufflationem, que a sacerdotibus in honorem significationis Spiritus sancti, per uerba, que dicuntur in nomine suo.« Eamdem Spiritus sancti processionem asseruit A. N. in Exod. comment. p. 89, col. 2; eiusque manifestationem apostolis factam in die Pentecostes, de qua inferius a nobis agendum erit.

Ut autem tenuitati nostre subueniamus, hortatur nos S. episcopus, ut que de ineffabili Trinitatis mysterio tradiderunt SS. Patres consulamus. »Fides ego sanctorum, inquit, nobis sufficiat, neque enim meliores sumus, quam Patres nostri, neque ultra  queramus que illis diuinitus sunt reuelata, et qui nos ipsos, et ea, que in nobis sunt intelligere non ualemus, ad ea que supra nos sunt nos extendere non laboremus.«



§ III. De incarnatione Domini.

Deus altissimo consilio hominem ad similitudinem suam condiderat eumque Spiritu sapientie et intelligentie repleuerat, ut ad sui cognitionem, et amorem perduceret; non enim tante dignitatis, tantique luminis alia ex causa participem fecit, nisi ut ei facultatem, et copiam sue cognitionis impertiret. Utinam ergo ab illo prestanti felicique statu per culpam non excidisset! Utinam in innocentia et integritate sue originis perstitisset  ! Non obscurata fuisset in eo lux illa qua Dei uultum proxime  intueri ualuisset, neque priuilegia sue originalis conditionis amisisset. »Homo a Deo, inquit S. Bruno serm. 1 De Trinit., quasi mane est conditus, quia retinens Dei similitudinem, uere luci proximus uidebatur. Poterat enim de propinquo Deum cernere, scilicet in se et per se, nulla re extrinsecus interueniente.  Sed et propinquitatem, et similitudinem amisit, dum se inobedientie malo subiecit:« Ab hac extrema calamitate placuit Deo in sua misericordia infinito hominem per Filium suum unigenitum humana carne indutum eripere, et qui angelis preuaricatoribus non pepercerat, saluti hominis prospicere dignatus est.  Huius magni mysterii, et sacramenti plures in primis patriarchis figure precesserunt, ut ueritas promissi Reparatoris aduentus, tot ante secula prenuntiata, et presignata, fidem, et spem redemptionis apud homines obtineret. Primum, Abelem a fratre Caino interemptum dixit Bruno comment. in Genes. p. 14, col. 1, Christum significare a fratribus suis nempe Iudeis crucifixum. Secundo, Iacob Christum representauit.  »Aduenit Iacob, inquit p. 32, col. 2, aduenit Christus; sed quomodo? uis audire quomodo? hedorum pellibus inuolutus, id est in similitudine carnis peccati. Exinaniuit enim se formam serui accipiens, etc. Hoc enim fuit primum hominis indumentum, quando primus homo de paradiso expulsus est. Tali igitur ueste indutus uenit Christus, ferens secum duos hedos optimos: alterum pro peccato, et alterum in holocaustum, carnem uidelicet, et sanguinem suum: his etenim peccatum originale, soluitur, et Deus ab indignatione placatur.« Tertio, pro symbolo Christi intellexit A. N. lapidem super quem ipse Iacob dormiuit. »Lapis ille, ait, super quem Iacob dormiuit, Christus est, qui pluribus in locis lapis uocatur. Super eius pectus quoque Ioannes euangelista  recubans, non minora quam Iacob uidere meruit,« p. 32, col. 1. Et iterum p. 34, col. 1, de de eodem lapide dicit: »Ille etenim lapis Christi carnem significabat, in quo omnis plenitudo diuinitatis habitabat corporaliter, De quo scriptum est: Sapientia edificauit sibi domum. Prou. I, 9, carnem scilicet, quam assumpsit, quia uerbum caro factum. Quarto, Iosephum etiam Christum premonstrasse asserit p. 39, c. 1. Ioseph enim, inquit, qui accrescens interpretatur, Christum significat, cuius regnum, et imperium tantum creuit, ut mundum impleret uniuersum.« Quinto, duplici in loco Moysen Christi typum gessisse dixit S. Bruno; in comment. enim ad Exod., cap. II, pag. 48, col. 2. »In diebus illis,  egressus est Moyses ad fratres suos, uiditque afflictionem eorum. uidit autem et uirum Aegyptium percutientem quemdam Hebreum, quem ipse occidens abscondit sabulo. Similiter et Christus Dominus noster, ueniens in hunc mundum, multos Aegyptios, id est malignos spiritus interfecit, uirtute priuauit, atque de obsessis corporibus eiecit.« Ad caput autem XXIu eiusdem Exodi pag. 84, col. 1, hec habet: »Moyses enim legislator, et Dei populi  mediator mediatorem Dei, et hominum Iesum Christum significauit, utriusque Testamenti datorem.«

Querit A. N. utrum homo, an angelus ad soluendam Deo satisfactionem idonei fuissent, et docet in tract. De incarnatione Domini, neutrum ex his tantum beneficium humano generi promereri ualuisse. Nullus hominum, ait, hanc hostiam salutarem, Deoque dignam offerre poterat, quia omnes originali, et actuali peccato obnoxii tenebantur; ac proinde ab hoc sacrificio tanquam inuisus et indignus expellebatur. Neque angelus in sua natura id prestitisset; quia cum sit incorporeus, adeoque inuisibilis, in sacrificium passionis se prebere non ualebat. Forsitan si humanam naturam angelus assumpsisset, et in ea passus fuisset, salutem hominibus uniuersis  adtulisset? Sed tanta caritas in angelis supponi nequit; quia ex apostolo, ad Rom. cap. u, 7, aliquis iustus uis pro iusto moritur, ne dum pro iniusto damnetur. Accedebat etiam, quod ante Christi aduentum homines propter peccatum ab angelis odio habebantur, et auferri debebat occasio, ne forte si idem homo ab angelo esset redemptus, eumdem angelum pro Deo ueneraretur, qui lapides, ligna, et eramenta iam pro Deo adorabat. His igitur, aliisque plurimis rationibus cum angelica uictima excluderetur, solus restabat Creator, qui sua miseratione et solita pietate humano compatiens generi, sepe dictum hominem liberaret, et a diabolica fauce perplexum eriperet, et hoc non in sui natura, ut qui solum hominem redimere uenerat, Deus et homo  immolaretur. Hec supradicta supponunt S. Augustini doctrinam, aientis lib. XIII De Trinit., c. 10, diuine omnipotentie alios modos non defuisse, quibus saluaret homines; sed quem eligit, conuenientiorem omnibus fuisse. Poterat enim Deus peccatum, uel iniuriam peccati gratiose condonare, et acceptare satisfactionem hominis, etsi inequalem, et imperfectam. Sed in hypothesi, quod Deus hominem liberare, et absoluere noluerit, nisi exigendo satisfactionem talem, que condigna sit, et equa; ita ut illa posita, Deus ex iustitia teneatur homini culpam condonare, necessarium fuerit hanc satisfactionem exhiberi a Deo incarnato: sic ut a nullo homine puro, quantacunque gratia exornato, reddi equalis  non potuisset.

»Cum uero in diuinitate personarum differentiam catholica credat Ecclesia, uidelicet Patris, et Filii, et Spiritus sancti, non immerito considerandum est, inquit A. N. eodem in tractatu De Incarn., cui hec assumptio conueniebat  . Pater autem si intra uirginalem uterum assumeret hominem, et ab eodem nasceretur, idem essent, Pater et Filius. Pater secundum diuinitatem Filius uero secundum  humanitatem, quod et credere, et etiam dicere nefas est. Aliud quoque maius esset nefarium, quoniam duo filii adessent in diuinitate; scilicet Pater filius secundum humanitatem, et Filius Dei filius secundum diuinitatem. Tanto ergo errore uitato, predicta assumptio Patri non conueniebat. Adhuc restat dicere, si Spiritus sanctus competens esset ad immolandum. Si autem idem Spiritus hominem acciperet, et pro eo uellet immolari, supradictus error in diuinitatem caderet; reuera etenim duo filii et crederentur, et haberentur in ea. Filius Dei secundum diuinitatem, quemadmodum diximus; filius et Spiritus sanctus secundum humanitatem. Ergo utrique, Patri et Spiritui sancto prelata assumptio non congruebat, quoniam neuter horum in tali negotio admitti  ualebat. Ergo solus Filius ad hoc agendum condecens aderat, cui per iustitiam inerat hominem per se creatum saluare, et diabolo suam potestatem petenti obuiare, eumque ipsum hominem decipientem decipere, et ablato totius orbis imperio, perpetua in inferno religare  .« Explanauerat iam ante hoc idem mysterium S. episcopus in Expositione ps. LXuII, 20, pag. 439, c. 1: »Prosperum iter faciet nobis Deus salutaris noster, Deus noster, Deus saluos faciendi, et Domini exitus mortis. Prosperum, inquit, iter faciet nobis Deus salutaris noster; per quem specialiter Dei Filium intelligere possumus, qui nos sua morte saluauit. Et ipse est Deus noster; quia, quamuis sit Deus omnium, proprie Christianorum Deus est. Ipse quoque est Deus saluos faciendi, quia ad hoc uenit ut mundum  redimeret et saluaret. Et ipse est Deus Domini exitus mortis. Per quod intelligitur, quod est Deus, etiam sui ipsius; quia enim simul est Deus, et homo, secundum humanitatem quidem seruus est, et creatura est, et seruus est. Sed iste seruus Dominus est. Et ipse quidem est exitus mortis; quia, sicut in Adam omnes mortui sunt, ita et in Christo omnes uiuificati sunt ; ipse est introitus uite, ipse est exitus mortis; quia per ipsum mors recessit, et per ipsum uita accessit.« Dixit etiam in comment. super ps. CXu: »Naturam humanam a primo homine per peccatum uitiatam, et corruptam, eamdemque in omnes homines pertransire, non nisi Christi sanguine sanari et liberari potuisse.« Et inferius ad uerba ps. CXuI: Dirupisti, Domine, uincula mea, etc.  »Ligatus, inquit, eram, dura me catena diaboli stringebat et trahebat; sed tu dirupisti uincula mea, tu soluisti originale peccatum, quod nisi tuo sanguine solui non poterat.«



§ Iu. De annuntiatione diuine maternitatis Marie uirgini.

Ad hoc tante molis, tanteque dignitatis opus missus est Gabriel angelus a Deo ad Mariam uirginem desponsatam Ioseph, et in ciuitate Nazareth commorantem. Salutatur Maria ab angelo, plena gratia, et benedictione celesti annuntiatur, superueniens in ea Spiritus sanctus, ac uirtus Altissimi promittitur,  diuineque maternitatis arcanum reuelatur. uaticinatus olim hoc fuerat Dauid, ps. XLIu: Audi, filia, et uide, et inclina aurem tuam, et obliuiscere populum tuum, et domum patris tui, quia concupiuit Rex speciem tuam; que a Brunone in Comment. ita explanantur pag. 389, c. 2. »Audi, inquit, filia mea, de genere meo, de progenie mea, nobilitas, et gloria generis mei, audi que angelus loquitur, que celestis nuntius tibi promittit; esto casta, esto sollicita, diligenter ausculta, quia magna ualde sunt, que tibi nuntiantur. uide ergo, et intellige. inclina aurem tuam, et suscipe uerbum in corde et in utero tuo: uirgo concipies, et uirgo paries Inclina aurem tuam, quia per aurem ingredietur in te, qui nascetur ex te. uerbum est enim, et uia uerbi auris est. Non  aliter concepit beata Maria, nisi audiendo et credendo; si non audiuisset, non credidisset: audiuit, et credidit, et credendo concepit.« Preclaram autem integritatis Marie figuram in rubo, qui ardens et non combustus Moysi apparuit, his eleganter exornauit Bruno in comment. super cap. III Exod. pag. 49, c. 1. »Sed quid per rubum, nisi beatam uirginem Mariam, que sic de Iudeorum spinosa, et peccatrice gente exorta est; sicut de rubi asperitate pulchra, et odorosa nascitur rosa? Hec autem uisa est ardens, sed non arsit, quia sine carnis concupiscentia, siue libidinis estu, sancto Spiritu obumbrata concepit. Hoc est enim, quod angelus ait: Spiritus sanctus superueniet in te, et uirtus Altissimi obumbrabit tibi. Erat igitur ignis in rubo, splendor in  uirgine, lux in Maria, lux illa, que ait: Ego sum lux mundi , lux uera, que illuminat omnem hominem uenientem in hunc mundum ,« etc. Sed et Marie uirginitatem apertissimis uerbis asseruit illustrans illa Leuitici uerba cap. XII. Mulier si suscepto semine pepererit masculum, etc. »Quod autem, inquit pag. 145, col. 2, non simpliciter dixerit: Mulier si pepererit masculum; sed satis diligenter addidit, si suscepto semine masculum pepererit, non est dubium, hoc ad distinctionem B. Marie uirginis dictum esse, que sine uiri semine peperit Saluatorem.« Quomodo autem uirtus Altissimi obumbrauerit Mariam uirginem copiosius etiam tradit hom. in Euang. Missus est, etc. Luc. II. »Hec enim uirtus, ait, communis est totius Trinitatis. Tota  enim Trinitas, unus Deus, et ipse altissimus. Natus est igitur Christus de Spiritu sancto, ex Maria uirgine, id est de uirtute Spiritus sancti, que una communis est Patris, et Filii, et Spiritus sancti. Filius autem solius Patris est Filius, et Pater solius Filii Pater est. Hec igitur uirtus superueniens obumbrauit Mariam, et ex duabus naturis Christum Dominum operata est. Sicut enim anima rationalis, et caro unus est homo; ita Deus et homo unus est Christus. Quantum autem ad humanitatem spectat, non solum a Patre, et Spiritu sancto, uerum etiam a se ipso et factus et creatus est. Quantum uero ad diuinitatem  nec factus, nec creatus; sed a Patre solummodo genitus.«



§ u. De Christi natiuitate, circumcisione, et manifestatione.

»Peperit itaque beatissima uirgo, prosequitur S. Bruno eodem in comment. super cap. II Luc., 7, concipiens uirgo, pariens uirgo, et in eternum permansura uirgo. Clausa ante partum, clausa in partu, et clausa post partum  Peperit, inquit, filium suum primogenitum, et pannis eum inuoluit, et reclinauit eum in presepio, quia non erat eis locus in diuersorio. O pietas immensa! O humilitas ineffabilis! O sacramentum inenarrabile! Deus homo fit, eternus temporalis, immensus localis, immortalis passibilis, paruis pannis inuoluitur qui celi ambitu pre magnitudine  non continetur.«

Pastoribus eadem in regione super gregem suum uigilantibus statim ab angelo Christus natus, in presepe reclinatus, et pannis inuolutus, cum Maria matre et Ioseph annuntiatur. Hac uisione admoniti pastores, que audierant, et uiderant, secum conferunt, dicentes: »Mira sunt,« eumdem locum Luce exponens Bruno, ait, »que audiuimus, stupenda, que uidimus. Celis gloria, pax terris promittitur. Saluator hodie natus est nobis, rex nouus hodie datus est nobis, qui est Christus in ciuitate Dauid, eamus, et uideamus hoc uerbum, et credamus, quia in principio erat uerbum, et uerbum erat apud Deum, et Deus erat uerbum . Quod factum est. Quantum ad se, neque factum, neque creatum est.  Factum tantummodo est; quia uerbum caro factum est: quod Dominus ostendit nobis. uideamus corporaliter, et quod mente concepimus, et fide tenemus, restat, ut oculis teneamus. Et uenerunt festinantes, et inuenerunt Mariam, et Ioseph, et infantem positum in presepio .«

Quia uero Christus Dominus omnem iustitiam adimplere uenerat, et se uerum hominem, non umbratilem, aut phantasticum ostendere, legi circumcisionis secundum tempus prescriptum subiici uoluit. Duplici in loco disserit S. Bruno de circumcisione Christi Domini, quorum primus est in Euangelio Luce cap. II, 15: »Nobis, ait, non sibi circumciditur Dominus. Sicut enim nobis  est natus, nobis baptizatus, et passus; ita et nobis est circumcisus, de quo Apostolus inquit Rom. Iu, 11: Quia signum accepit circumcisionem signaculum iustitie fidei.« Data est igitur circumcisio, non ut peccata tolleret, sed ut aliquid significaret, et quadam differentia Iudeorum populum ab aliis gentibus separaret. Quamuis itaque propter mandati transgressionem quicunque olim non circumcideretur, damnabatur; non tamen per circumcisionem iustificabatur. Hec enim circumcisio in Christo completa est, in quo et alie legis ceremonie consummate sunt. Alterum locum prestat sermo De  circumcis. Domini 5, lib. Iu Sentent. »Quoniam autem, inquit, Saluator noster hanc in carne sua circumcisionem suscepit, hec ualde rationabilis causa fuit, quia non uenit legem soluere, sed adimplere. Finis enim legis, dicit Apostolus Rom. X, 4. Christus est ad iustitiam omni credenti. In ipso lex completa est, nichil proficiunt, qui post ipsum circumciduntur. Que autem sit circumcisionis significatio explicatur a D. Thom. III p., q. 37, art. 3, ubi ait: »Quod sicut Filius Dei non propter se ipsum factus est homo, et circumcisus in carne, sed ut nos per gratiam faceret deos, et ut spiritualiter circumcidamur, sic propter nos sistitur Domino, ut discamus Deo presentare nosmetipsos.«

Cum autem iehsu in Bethlehemitico presepio moraretur,  ducti a stella nouo splendore coruscante uenerunt Magi ab oriente eum adoraturi, eique parata munera obtulerunt. Plura sunt mysteria, que in euangelica lectione contemplatur A. N., eaque exponit in comment. super cap. II Matthei, quorum aliqua tantum, ne longiores simus, proferemus. »Sed quare, inquit, eos antecedit stella, nisi ut uiam eis ostendat, et ad puerum ducat? Sequuntur igitur eam, ueniunt Bethlehem; stat super domum illam, in qua erat uirgo Maria; stat stella super stellam: Maria enim stella maris interpretatur. Stella itaque Filius, stella et mater: stella oritur de stella; sed maior que oritur, quam illa de qua oritur. Unde et merito supra stare uidetur. Non dixit supra puerum: Sed quid dixit? Supra ubi erat puer.  Ubi enim erat puer, nisi in sinu matris? Stabat ergo stella, et clamabat: habet enim linguam suam . . . . . . Sed quid significabat? Quid dicebat? uis audire quid? Hic est puer: hec est mater pueri: hic eum querite: hic inuenietis: hic in paruo corpusculo latet: hic ubique est, et omnia replet. Hoc est enim, quod dicit: uidentes autem stellam gauisi sunt gaudio magno ualde. Quid est enim uidentes stellam, nisi uidentes, et intelligentes quid eis significabatur, et dicebatur per stellam? Non enim magnum gaudium est uidere stellas. Nam solem et lunam sepe uidemus, et non multum uidendo gaudemus. Gaudebant igitur non propter stellam, sed propter stelle significatum. Et intrantes domum inuenerunt puerum cum Maria matre eius, et procidentes adorauerunt  eum, et apertis thesauris suis obtulerunt ei munera, aurum, thus, et myrrham. Quanta exsultatio tibi fuerit, o uirgo beatissima, quis cogitare ualeat? Quoniam quem nuper genueras, iam quasi Dominum adorari uidebas. Sed quare tria munera obtulerunt, nisi ut Trinitatis mysterium reuelarent? Primum enim munus offerimus credendo in Patrem, secundum in Filium, tertium in Spiritum sanctum. Quid autem per aurum significari putamus, nisi illam, que ceteris maior est, et latius fulget, regiam potestatem? Aurum igitur Christo offerimus, qui omnium  regem esse credimus. Offerimus et thus, quia Deum esse confitemur: myrrham quoque ei offerimus, quia sic illum Deum esse credimus, ut hominem, et mortalem esse non dubitemus.« Cum hec satis superque explanata sint, non indigent ut ulterius similibus dictis in serm. De Epiphania Domini 6, eiusdem lib. Sententiarum confirmentur.

Idem ipse Christus Dominus, ut sui aduentus ueritatem, iuxta prophetarum oracula, comprobaret, in templo presentari uoluit, legalique oblatione ut primogenitus redimi. Non minus copiosus est S. Bruno in edisserendis diuinis rebus, que hac de Christi presentatione ab euangelista Luca cap. II, 28, referuntur, cuius commentarii aliqua tantum adducam de S. Simeone, qui Christum in ulnas suas  accepit. »Qualis enim, inquit, et quantus Simeon iste fuerit, breuiter ostendit euangelista, dum iustum, et timentem Dominum populi consolationem exspectare, et desiderare dicit, cui et Spiritus sanctus, qui in eo erat, Filii Dei aduentum reuelauerat, atque promiserat.« Et hoc est, quod ait: Et responsum acceperat a Spiritu sancto, non uisurum se mortem, nisi prius uideret Christum Domini. Quanto desiderio uidendi Dominum senex iste beatissimus estuabat! quem iam etas de hoc seculo exire cogebat, sed Dei responsio retinebat. Mori enim cupiens, mori non poterat; quia Christum Domini necdum uiderat, de quo sibi factum responsum audierat: Non uisurum se mortem, nisi prius uideret Christum Domini. Hoc igitur desiderabat, hoc mente  tractabat, hoc semper cogitabat. Manifestauit se ergo Christus Simeoni, adimpleuitque Malachie prophetiam qui eum uenturum in templum predixerat, cap. III, 1: Et statim ueniet ad templum suum Dominator, quem uos queritis, et angelus testamenti, quem uos uultis. Fugit autem iehsu in Aegyptum, se ab Herodis persecutione eripiens, eoque e uiuis sublato, rediit in Galileam, et cum parentibus habitauit in ciuitate Nazareth. Ibant autem ipsi parentes Iesu per omnes annos in Ierusalem in die solemni Pasche. Et cum factus esset annorum duodecim, ascendentibus illis Hierosolymam, secundum consuetudinem diei festi, consummatisque diebus, cum redirent, remansit puer iehsu in Ierusalem, et non cognouerunt parentes eius, Luc. II, 41. Quid hoc in  loco Euangelii sit intelligendum, idem S. commentator exponit: »Religiosi parentes, inquiens, per annos singulos ibant in Ierusalem, ut legem audirent, sacrificiis participarent, solemnitatibus interessent, et eius adhuc umbre seruiebant, cuius iam ueritatem tenebant. Tota enim illa solemnitas Christi passionem, resurrectionem, et cetera, que de eo scripta sunt, significabat. Erat igitur simul cum ceteris iehsu in solemnitate, qui totius erat causa solemnitatis. Permixtus turbis uidebatur ab omnibus, laudabatur ab omnibus, in lege, et prophetis predicabatur, in sacrificiis significabatur, et a nemine cognoscebatur; quia duplici uelamine tegebatur. Inde uelamine littere, hinc carnis pariete.«

 Tempus demum aduenit, quo Christum splendidius sue manifestationis testimonium prebere oportebat, suamque missionem in mundum adimplere; quare, ut habemus ex Mattheo cap. III, 13: Tunc uenit iehsu a Galilea in Iordanem ad Ioannem, ut baptizaretur ab eo. Plures hic complectitur doctrinas S. antistes suo in Comment. De institutione, et necessitate baptismatis Christi, de fine circumcisionis, de reuelatione SS. Trinitatis, de noue fidei ueritate; eodemque tempore maximam de Christi et Ioannis humilitate excitat admirationem. »Quod enim, ait, tunc intelligendum est, quando Ioannes talia predicabat et baptizabat; non autem quando predicare ceperat: iam enim tricesimum annum uterque intrauerat, quando ad baptismum Dominus uenerat.  Baptizatur autem iehsu non sibi, sed nobis. Lauat aquas, et sanctificat suo tactu, non ipse lauatur ab aquis. Ibi uetus circumcisio periit: ibi noue fidei innouatio cepit. Ibi primum Ioannes baptizare didicit, ubi totius mysteria Trinitatis cognouit, audiuit, et uidit. Territus tunc Ioannes, et ad Dominum accedere contremiscens, prohibebat eum, dicens: Ego a te debeo baptizari, et tu uenis ad me? Respondens autem iehsu, dixit: Sine modo; sic enim decet nos implere omnem iustitiam. Tu, inquit, maior es, tu Dominus es; ego minor, et seruus; me oportet minui, te autem crescere. Quid est ergo, quod tu uenis ad me? Ego potius debeo ire ad te. Tu mundus es, et omnia mundas; non tu a me, sed ego a te, et mundari et baptizari debeo. At ille: sine  modo, mysterium est, quod ago: dum ego baptizor, tu quoque in me baptizaris, quia membrum es illius qui baptizatur. Sic enim decet nos implere omnem iustitiam, ueteribus finem et terminum ponentes, nouis autem exemplum et regulam dantes. Baptizatus autem iehsu confestim ascendit de aqua; et ecce aperti sunt celi, et uidit Spiritum Dei descendentem sicut columbam, et uenientem super se: et ecce uox de celo dicens: Hic est Filius meus dilectus, in quo mihi complacui. Quid est enim, interrogat S. Bruno, quod baptizato Domino celi aperiuntur? Et respondet: Magnum est hoc mysterium, magnamque his, qui baptizantur, letitiam prefigurat. Clausum erat prius; nemo illum ante baptismum  ingrediebatur; nunc autem apertum est. uidit autem Spiritum Dei descendentem sicut columbam, non quod Spiritus sanctus in columba incarnatus sit; solus enim Filius est incarnatus, sed quod in columba Spiritus Dei se ostendere uoluit. uox autem illa, que de celis audita est, cuius, nisi Patris fuit? Quis enim alius dicere potuit: Hic est Filius meus dilectus? Complacet autem sibi Deus Pater in Filio suo dilecto, quod talem ante tempora ineffabiliter, et sine initio Filium genuit. Apertissime hoc in loco Trinitas ostenditur, in quo personaliter tota sentitur; siquidem Filius in homine, Spiritus sanctus in columba, et Pater in sue uocis testimonio declaratur.«

Huc usque manifestatio Christi facta non fuerat,  nisi aliquibus, qui quasi primitie forent eius acquisitionis, pastoribus scilicet, Magis, Simeoni, Ioanni Baptiste. Sed, cum tempus sue missionis adimplende aduenisset, atque in sui sequelam nonnullos adduxisset, hos etiam aliquibus signis in eius fide et imitatione confirmare dignatus est. Quare inuitatus iehsu ad nuptias in Cana Galilee, ad eas se contulit, nuptiali conuiuio cum discipulis suis interfuit; ibique primum miraculorum operatus est. Cum autem uisus sit Christus matri sue petenti conuersionem aque in uinum, quod sponsis defecerat, paulo aspere respondisse,  quasi male illa petisset, quod nondum uenerat tempus ut et faceret quod optabat, Bruno noster mysterium uerbis euangeliste Ioannis cap. II contectum eleganter exponit: Et deficiente uino, dicit  mater Iesu ad eum: uinum non habent. »Plena enim, ait, Spiritu sancto uirgo Maria, iam tunc illud miraculum preuidebat, quod eius filius facturus erat. Quod ergo facere iehsu cogitabat; hoc illa ut faceret admonebat. Et dicit ei iehsu: Quid mihi, et tibi est, mulier? Quid mihi, et tibi, inquit, commune est, nisi hec caro mortalis, et humanitas ista, quam fero, que famem pati, sitire et mori nouit, miracula facere non nouit? Quod enim in uinum aqua conuertitur, non humanitatis, sed diuinitatis est. Nondum uenit hora mea. Nondum uenit hora passionis mee, in qua quid mihi et tibi commune sit omnibus innotescat. Tunc enim carnem quam de te suscepi, non uirtutes et miracula facere, sed in cruce pendere et mori uidebis. Dicit mater eius ministris:  Quodcunque dixerit uobis, facite. Inter se loquebantur mater et filius. Ipsi se intelligebant, ipsi sua secreta nouerant, ipsi, quid tunc fieri oportebat, et quid futurum erat, sciebant. Ceteri autem quid ipsi dicerent ignorabant.« Conuersam aquam in uinum a Christo admirati sunt omnes, eoque portento, iehsu, ut testatur euangelista, Manifestauit gloriam suam, et crediderunt in eum discipuli eius.

Sed quia Christus Dominus non uenerat querere gloriam suam, sed gloriam Patris sui, qui ad saluandos homines eum miserat, ductus est a suo spiritu in desertum, ut oratione, et 40 dierum et 40 noctium ieiunio tantum opus exordiretur, suisque asseclis preberet exemplum, quomodo celeste presidium sibi promeruissent. Expleto autem ieiunio, terque uicto diabolo qui eam ad tentandum accesserat, elegit duodecim apostolos, inter quos primi fuere Petrus et Andreas eius frater, deinde Zebedei filii, Iacobus et Ioannes, piscatores omnes, et reliqui a S. Matth., c. Iu, descripti, qui columne et fundamenta Ecclesie futuri erant. Dixit autem eis: uenite post me, et faciam uos fieri piscatores hominum . »Sed quid est dicere, ait S.  Bruno, uenite post me. Post Christum namque re, est eius uestigia sequi, eius opera imitari, eiusque patientiam et humilitatem tenere. Neque enim sufficit nobis pedibus tantum ire post Iesum, nisi et mente et dilectione eum sequamur.« His autem primis sectatoribus secum assumptis, cepit Christus predicationem suam, et ut testatur idem S. Matth, cap. u, 13: Circuibat iehsu totam Galileam docens in synagogis eorum, et predicans Euangelium regni Dei, et sanans omnem languorem et infirmitatem in populo. Et abiit opinio eius in totam Syriam, et obtulerunt ei omnes male habentes, et uexatos uariis languoribus, etc. Ubi S. Bruno hec subiicit in comment. ad idem cap. Iu, 23: »Ecce quam subito manifestatur Christus; ecce quam subito eius uirtutis  fama, et opinio terram replet. Undique autem omnes infirmi, et male se habentes ad eum deferuntur, et ipse ut uerus medicus omnes interius et exterius curat infirmitates.« Eadem fusius etiam disserit in comment. super ps. Xu, p. 324, c. 1.



§ uI. De peccato originali.

Quid cause fuerit tantorum malorum que mundum inundarunt, humanamque progeniem tantas in calamitates adduxerunt? Non alia profecto, quam Ade protoparentis culpa, cuius posteri eius omnes participes fuerunt. Omnes in Adam peccasse certum est, adeoque sicut in omnes homines pertransiit peccatum, ita in ipsos mors cum omnibus malis pertransiuit  . Hanc ueritatem ex apostolo, Rom. cap. u. 12, habemus: Propterea sicut per unum hominem  peccatum in hunc mundum intrauit, et per peccatum mors, et ita in omnes homines mors pertransiit, in quo omnes peccauerunt. Quale et quantum fuerit peccatum primi hominis Ade, quod omnem eius progeniem infecit atque damnauit, intelligi nequit, nisi status perfectionis, excellentie et dignitatis in quo creatus fuerat dignoscatur. Hic eximie a Brunone describitur in Comm. c. I Gen., p. 6, c. 2, exponens illa uerba: Faciamus hominem ad imaginem, et similitudinem nostram. »Quamuis ait, aliud sit imago, et similitudo, hoc tamen in loco idipsum significat et imago et similitudo; sic ad Dei similitudinem factus est homo, sapiens quidem, iustus et bonus, immortalis et incorruptibilis factus est. Sed quoniam dicitur , creauit Deus hominem ad imaginem suam, deinde subinfertur, ad imaginem Dei creauit illum, sic etiam intelligi potest, ut talem corporaliter quoque homini imaginem daret, qualem Filium, qui utique Deus est, quandoque suscepturum ante tempora disposuerat. Sic igitur non solum interior, uerum et exterior homo noster quodammodo absim Iis esset  .« Hanc doctrinam ex Tertulliano desumpsit Bruno; ille enim lib. De resurrectione carcarnis  cap. 6, ubi agit de primo homine ex limo formato, sic loquitur: »Recogita totum illi Deum occupatum, ac deditum, manu, sensu, consilio, sapientia, prouidentia, et ipsa imprimis affectione que lineamenta ducebat. Quodcunque enim limus exprimebatur, Christus cogitabatur homo futurus, quod et limus et caro; sermo quod et terra tunc. Sic enim prefatio Patris ad Filium: Faciamus hominem ad imaginem et similitudinem nostram. Et fecit hominem Deus, id utique quod finxit, ad imaginem Dei fecit illum, scilicet Christi. Et sermo enim Deus. qui in effigie Dei constitutus, et non rapinam arbitratus est pariari Deo. Ita limus ille iam tunc imaginem inducens Christi futuri in carne, non tantum Dei opus erat, sed et pignus.« Ex quo autem peccauit  Adam, transgrediens Dei preceptum, de non edendo fructu ligni scientie boni et mali, dissimilis factus est ab illa Dei imagine in qua Deus eum condiderat; amisit enim iustitiam, sapientiam, immortalitatem et bonitatem, que dona Dei erant, non nature sue proprietates; et factus est mortalis, iniustus, seruus peccati, concupiscentie subiectus, et in intellectu obtenebratus. Quare A. N. loquens de paradiso, dixit p. 9, col. 1. »Posuit et lignum scientie boni et mali, de quo postquam primi homines comederunt, quibus bonis caruerint, quibus malis subiacuerint, cognouerunt.« Experti etiam sunt corruptionem nature, et carnis rebellionem, que antea spiritui subiecta ei obtemperabat, quod malum in omnem eorum progeniem propagatum fuit.  »Natura humana, inquit idem S. Bruno in ps. CXu, p. 547, col. 1, a primo homine per peccatum uitiata, et corrupta in omnibus hominibus reperitur, et non nisi a Christi sanguine sanari, et liberari potest.« De statu autem innocentie in qua creatus est Adam eximie disseruit eadem pag. 9, col. 1, ubi hec habet: »Quantum autem, inquit, Dominus hominem dilexerit, ex hoc etiam facile intelligi potest, quod talem habitationis locum ei preparauerat, in quo, si non peccasset, et castissimo coniugio sine omni concupiscentia filios procreasset, ex quibus, completo electorum numero, nulla mortis amaritudine degustata, supernam Ierusalem conscendens, nec merito, nec numero ab angelis discrepans, eterna  beatudine frueretur.«

Tante calamitatis nostrorum protoparentum auctor fuit diabolus, qui cum suis asseclis per superbiam a celo depulsus, et in barathrum ignis precipitatus, inuidens conditioni hominis, a felicitate, qua fruebatur, per mulieris illecebras et suasionem deiicere conatus est  . Hinc A. N. occasionem nactus est querendi, quomodo perfectis omnibus, sexta die, que Deus creare uoluerat, dici potuit: uidit Deus cuncta, que fecerat, et erant ualde bona, si ibi erat malum, uel ipse diabolus princeps mali? et  respondet, p, 7, c. 2. »An nondum ceciderat, ut dicitur Ioan. uIII, 44: In ueritate non stetit, et ab initio mendax fuit; aut fortasse ipsa die, qua factus est homo, eius glorie inuidendo, atque ideo mortifera suadendo, simul cum bonitate ipsum quoque principatum amisit. Simul enim et non prius hominis, et demonis condemnatio legitur. Nam quia mulier dixit: Serpens decepit me, et comedi, statim Dominus serpenti maledicens ait: Maledictus eris inter omnia animantia, et bestias terre. Mulieri quoque dixit: Multiplicabo erumnas tuas. Ade uero: Maledicta terra in opere tuo. De his autem in apostolorum et prophetarum libris nichil certum reperi, et doctores Ecclesie diuersa sensisse cognoui. Dico autem quia, et si prius cecidisset, nichilominus tamen dici potuisset quia uidit Deus cuncta que fecerat,  et erant ualde bona, quoniam et in ipso diabolo adhuc bonum est, quod fecerat.« Neque malum ullum excogitari potest in fructu quem Adam et Eua comederunt, quia, ut docet S. August. eod. lib. Deciuit. Dei, c. 12, in tante felicitatis paradiso nichil erat, quod non esset bonum, sed esca illius fructus mala fuit, quia prohibita. Transgressio autem precepti magnam culpam inuoluit, siquidem »obedientie uirtus, sequitur idem S. doctor, in creatura rationali mater quodammodo est omnium custosque uirtutum, quandoquidem sic facta est, ut ei subditam sit utile; perniciosum autem suam, non eius a quo creata est, facere uoluntatem. Hoc itaque de uno cibi genere non edendo, ubi aliorum tanta copia subiacebat, tam leue preceptum ad obseruandum, tam  breue ad memoriam retinendum, ubi presertim non uoluntati cupiditas resistebat, quod de pena transgressionis postea subsecutum est, tanto maiore iniustitia uiolatum est quanto faciliora posset obseruantia custodiri.«

Nemo tamen ex hoc cum hereticis sentiat concupiscentiam, siue appetitum ad malum, obortum in homine, qui pena peccati est, libertatem arbitrii, hoc est potentiam ad bene agendum ei abstulisse. Cupiditas enim illa lesit quidem liberum arbitrium et debilitauit, ut repugnantiam in bono eligendo experiatur homo, sed non exstinxit, ita ut retineat quidem facultatem indifferentie actiue, et in quamcunque partem uelit se conuertere possit. Huius  orthodoxe doctrine assertorem Brunonem nostrum proferam, qui in exponendis uerbis illis ps. LXIX, pag. 446, col. 1, Deus, in adiutorium meum intende, Domine, ad adiuuandum me festina, hec tradit: »Hec oratio sufficit nobis in omnibus que postulamus, presertim, si ab inimicis et aduersariis affligimur: ubique et in omnibus Dei adiutorium querendum est, quia ubique, et in omnibus necessarium est, quoniam sine eius adiutorio nichil facere possumus. Si bona agere uolumus, bene et utiliter oramus, et si, quod non debemus, mala agere uolumus,  bene, et utiliter oramus, magnum quidem Dei adiutorium est, si malis desideriis resistat, et fieri non permittat. Qui igitur malum aliquid facere cupit, dicat prius: Deus, in adiutorium meum intende, et non poterit facere quod cupit. Festinet igitur Dominus in adiutorium benis ut faciant quod uolunt, festinet et malis in adiutorium ut non faciant quod uolunt  .«

Sed huiusmodi libertas arbitrii uix saluari uidetur in induratis, qui scilicet in tanta relicti sunt malitia, ut ea laborantes non resipiscant, quemadmodum contigit Pharaoni, de quo Deus dixit Moysi, Exod. Iu, 20: Ego indurabo cor eius. Hanc difficultatem sibi proposuit A. N, in comment. super hunc Exodi locum p. 53, c. 1: quam ita soluit, et libertatem arbitrii  intactam relinqui affirmat. Ego indurabo cor eius. »Quid est hoc, Domine? Tu indurabis cor eius? Tu enim, ut Apostolus ait: Cui uis, misereris, et quem uis, induras. Quod si induras, cui nemo resistere ualet, quid ad Pharaonem? cur qui populum dimittere non potest, ideo punitur, quia non dimittit? Non potest, quia induratur. A quo? A te. Tu enim dicis: Ego indurabo cor eius. Aliter est intelligendum. Quod ergo dicitur: Ego indurabo cor eius, tale est ac si diceret: Ego cor eius indurari permittam, nullam uim et faciam, totum se sibi dimittat, faciat quod uelit, ut si bene uel male egerit, totum sibi, et non mihi imputetur.« Ergo sicut obduratio Pharaonis, iuxta Brunonem, tota ex ipso fuit, eam enim uicisset, si uoluisset: ita etiam peccatores  quotquot sunt, propensionem suam ad malum, si uelint, superare possunt. Relinqui tamen aliquem in mala uoluntate propter diuturnam gratie resistentiam, eiusdem Brunonis aliorumque SS. Patrum sententia fuit. Ille enim eodem in Comment. Exod. cap. X, p. 57, col. 1, ubi, de tenebris agit, que totam Aegyptum occupauerant, hec habet. »Ecce qui regem sequuntur tenebrarum, qui toties admoniti et flagellati, qui tot signa et miracula uidentes, adhuc indurato corde in malitia perseuerant, tenebris inuoluti nichil uident, et quasi lapides immobiles permanent.«

His igitur de peccato originali exploratis, »quod unicuique, ita S. Augustinus lib. uI contra Iulianum c. 12, proprium illud est, et uoluntarium, uoluntarium  quidem uoluntate originis; proprium uero proprietate nature ac persone,« intelliguntur que A. N. de peccati originalis effectibus pluribus in locis dixit. In Genesis enim cap. II, p. 9, col. 2, super illa uerba dicta Adam a Deo: In quocunque die comederis ex eo, morte morieris, inquit: »Et Adam quidem mox ut comedit mortuus est, non quod de hac uita confestim exiret, sed ut quando exiret in  se suscepit.« Idem confirmauit ad illud Deuter. cap. XXI, pag. 205 col. 1. Quando peccauerit homo, quod morte plectendum est, et adiudicatus est morti. »Ideo fortasse, ait, quia primus homo tunc in ligno pependit, quando pomum uetitum ex arbore rapuit, et humanum genus est morti adiudicatum. In ligno ergo quicunque pendet, et adhuc originali peccato tenetur, maledictus est.« Preterea in cap. XII Exod., pag. 60, c. 2, ubi excidium narratur omnium primogenitorum Aegyptiorum, hec habet: »Mortua sunt omnia primogenita in terra Aegypti, quoniam originale peccatum per uniuersum mundum in omnibus illis periit qui crediderunt et baptizati sunt, ut peccatum, quod per lignum concupiscentie cepit, per lignum crucis destrueretur. Quot sunt enim homines,  tot sunt et originalia peccata. Omnis enim horum cum eo nascitur, quod nisi Christi sanguine et aqua baptismatis deleri non potuit.« Tandem, omissis aliis testimoniis, hoc unum addam ex Comment. cap. XXXIu in Exod. p. 123, col. 1: Qui aufers iniquitatem, et scelera, et peccata, nullusque apud te per se innocens est. »Nullus, inquit S. Bruno, apud te innocens est, quia nec unius diei infans sine peccato est. Unde Psalmista ps. L: Quoniam in iniquitatibus conceptus sum, et in delictis peperit me mater mea. Fit ergo innocens per te, qui non est innocens per se, quoniam tu solus potes facere mundum de immundo semine conceptum .«



§ uII. De gratia Dei Saluatoris.

Destitutus igitur homo originali iustitia, et impotens  factus ad eam suis uiribus recuperandam, cum sensus, et cogitatio cordis eius, ut inquit Scriptura, Genes. cap. uIII, prona facta sint ad malum, consequitur ex eo necessitas diuini adiutorii, gratie scilicet prebentis homini lapso uires, quibus bonum ad uitam eternam ordinatum agere ualeat; quodque gratia dicitur, quia gratis datur; estque illustratio in intellectu, et pia affectio in uoluntate. Hanc igitur gratiam eiusque necessitatem pluribus in locis, post S. Leonem, qui dixit: »Quod cecidit in Adam primo, erigitur in futuro,« docuit S. Bruno, qui supra relatum Geneseos locum exponens p. 19, col. 2. »Natura, ait, humana per se fragilis, et miserabilis, nisi Deo auxilio protegatur, facile labitur in peccatum; unde digna uidetur, cui misereatur.« Eodem  spiritu loquitur super uerba illa ps. CXXXIX, 8: Domine, Domine, uirtus salutis mee, inquiens, »Sine eius adiutorio, et uirtute saluari non possum,« itemque super hec alia ps. CXLIu, 20: Dominus dirigit iustos »quia, ait, ipsius gratia est, quod a recto itinere non recedunt  .« Rursum et in ps. LXII, 7: Sic memor fui super stratum meum, in matutinis meditabor  in te, quia fuisti adiutor meus, eadem habet. »Impii homines, inquit, et peccatores in nocte, et in tenebris sunt. Sancti uero in matutinis, utpote qui ueritatis lumen uident, et Soli iustitie appropinquant. Quia factus est adiutor meus. Merito itaque tui semper memor fui, et memor ero, quia ubique, et in omnibus necessitatibus meis factus es semper adiutor meus.« insuper ad illa uerba ps. LXXXIII, 6, Beatus uir, cuius est auxilium abs te, ait: »Beatus ille uir, cui in hac uita sic auxiliaris ut ad illam domum tuo adiutorio conscendere possit. Nemo enim uenit, nisi traxeris eum.« Et ad hec altera: In Deo faciemus uirtutem, et ipse ad nichilum deducet tribulantes nos . »In Deo, inquit, faciemus uirtutem, et ipse egredietur in uirtutibus nostris,  quia, sicut dixit, sine eo nichil possumus facere.«

Quia uero Semipelagiani admittebant quidem necessitatem gratie ad bonum opus perficiendum, non autem ad initium boni operis, eis opposuit dogma catholicum, exponens illud ps. CXuIII, 117, Adiuua me, et saluus ero: »Deus est, inquit, qui operatur in nobis et uelle et posse, et sine eius adiutorio nichil facere possumus  .« Cum quesitus fuisset S. August. cuius sit bona uoluntas, Dei, an hominis, lib. II De peccat. merit. et rem., cap. 18, n. 30, respondet: »Nam, si nobis libera quedam uoluntas ex Deo est, que adhuc potest esse uel bona, uel mala, bona uero uoluntas ex nobis est, melius est id quod a nobis, quam quod ab illo est. Quod si absurdissime  dicitur, oportet fateantur etiam bonam uoluntatem nos diuinitus addisci.« Si ergo bona uoluntas a Deo est, initium etiam boni operis a Deo erit, non autem a nobis, »quoniam, ait idem S. doctor De Grat. et lib. arbitr., c. 17, ipse, ut uelimus, operatur incipiens, qui uolentibus cooperatur perficiens  .«

Hanc autem boni agendi potentiam, siue gratiam, que sufficiens dicitur, omnibus dari docet A. N.; non ita gratiam efficacem, que est uoluntatis impulsus, seu celeste desiderium ferens hominem ad Dei mandata adimplenda. Quare illustrans uerba eiusdem ps. CXuIII, 40, Ecce concupiui mandata tua, inquit: »Mandata tua non solum feci, sed facere  concupiui. Facere enim quilibet potest, sed cum desiderio facere celestis gratie est.« Luculentius  eamdem doctrinam tradidit S. Bruno in comment. super illa ps. CII, 2-4, pag. 517, col. 2: Noli obliuisci omnes retributiones eius. Qui propitius fiet omnibus iniquitatibus tuis; qui sanat omnes languores tuos; qui redimit de interitu uitam tuam; qui satiat in bonitate desiderium tuum: qui coronat te in miseratione et miserationibus. »Magne sunt, inquit S. episcopus, iste retributiones, et tam magne, ut eas nunquam obliuisci debeamus. Factus est autem Dominus propitius omnibus iniquitatibus nostris, quia non solum originale peccatum, sed simul cum eo omnia alia suo sanguine deleuit. Et hoc est quod dicit: Qui sanat omnes languores nostros; omnes quidem, quia nullum ad sanandum relinquit; anime loquitur, et de eius languoribus dicit. Redimit autem  de interitu uitam eius, quod fieri non posset, nisi prius eius peccata dimisisset. Satiauit quoque in bonis desiderium eius, quia firmissimam spem sibi tribuit eterne felicitatis. Unde Apostolus ait Rom. cap. IX, 24: Spe enim salui facti sumus. Coronat autem in miseratione et misericordia, quia ipse, qui dat coronam, idem ipse dedit uictoriam; neque uincere potuisset, nisi eius auxilium adfuisset.«

Huiusce autem auxilii beneficium nullis precedentibus meritis dari asserit A. N., sed solum ex bona Dei uoluntate proficisci, quippe declarans pag. 353, col. 2, illud ps. XXIX, 8, Domine, in bona uoluntate tua prestitisti decori meo uirtutem, »et decorem, ait, addidisti, et super decorem, hanc, quam habeo uirtutem, addidisti. Hoc autem  nullis precedentibus meritis, sed ex bona uoluntate tua. Hinc est enim, quod Apostolus ait Rom. cap. IX, 16: Non est uolentis, neque currentis, sed miserentis est Dei. Quid habes quod non accepisti?  Omnis igitur uirtus, constantia, et fortitudo sanctorum, non ipsorum, sed Dei est  .« His alterum addam speciosissimum eiusdem S. episcopi locum p. 388, col. 2, super uerba illa ps. XLIu, 8: Propterea unxit te Deus, Deus tuus, oleo letitie pre consortibus tuis; ubi, postquam dixerit in Christo omnem diuinitatis plenitudinem habitasse, docet, preter apostolos, eiusdem participes fieri quotquot alii, »qui non suis meritis, sed eius adoptione ad hereditatem participandam electi sunt.«  Gratia autem, qua ad hanc adoptionem eleuantur, letitie oleum appellat, propter iucunditatem, quam  anime recte operantes sentiunt, donec huiusmodi unctionem non amiserint. Sunt hec eius uerba: »Bene autem hoc oleum, letitie oleum dicitur, quia omnibus qui unguntur, si tamen unctionem non amittant, gaudium et letitiam prestat.«

Quamuis Christus pro omnibus mortuus sit, et uelit, ut ait Apostolus I Tim., c. II: Omnes homines saluos fieri, et ad agnitionem ueritatis uenire, ad quam omnes uocantur, non tamen omnes electi sunt. Cuius rei mysterium, cum A. N. meditatus fuerit, totum refundit in diuinam profundissimam uoluntatem, de qua quid senserit, habemus in comment. ad illa uerba ps. XCI, 6. Nimis profunde sunt cogitationes tue. »Cur aliud uas, inquit, in honorem fiat, et aliud in contumeliam, cur, antequam nascantur, Iacob  eligatur, et Esau reprobetur, soluat qui potest.« Similia dixerat ad uerba Iob. cap. XLI, 2, pag. 295, col. 1, Et quis ante dedit mihi, ut reddam ei? »Omnia, que sub celo sunt, mea sunt. Ac si dicat: Quos defendo, misericordia est; quos non defendo, iustitia est. Cum enim omnia mea sint, non mihi quasi mea omnia seruiunt; que etiam si seruirent, non tamen de suo, sed de meo seruirent. Nihil mihi quasi ex debito requirere debent, qui nichil mihi ante dederunt. De hac profundissima questione Apostolus ait Rom. cap. XI, 33: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius!« Cum autem constet Deum libere aliquos eligere, alios hac electione priuare, huiusmodi ueritatis  assertorem proferam Brunonem nostrum in expositione illorum uerborum ps. LuIII, 6, pag. 417, col. 2: Et tu, Domine, Deus uirtutum, Deus Isrel, intende ad uisitandas omnes gentes, ubi ait: »Ille est Deus uirtutum, in cuius manu et potestate sunt omnes uirtutes, qui eas tribuit cui uult, dispensat quomodo uult, repellit a se quos uult. Non est uolentis, neque currentis, sed miserentis est Dei .« Clarius aliam iustorum electionem ante preuisa merita docet idem auctor in comment. ad Exod. cap. XXXIII, 19, p. 122, col. 1. Postquam retulit orationem Moysi Deum deprecantis pro populo preuaricatore in adoratione uituli aurei, hec habet: »Quod autem sequitur: Miserebor cui uoluero et  clemens ero in quem placuerit, tale est, ac si diceret: Tu pro populo tuo rogas, tu pro his, quorum corda et cogitationes non cognoscis, exoras. Ego scio quos elegerim, ego miserebor cui uoluero, qui nolo nisi bonum  .« Idem prestat illustratio ps. CXXXIII, 4,  ubi legitur: Quoniam Iacob elegit sibi Dominus Isrel in possessionem sibi. »Optima ratione probatum est, inquit, quoniam benignus est Dominus, atque suauis; siquidem priusquam boni, uel mali aliquid egisset, nullis precedemtibus meritis, sola benignitate sua eum elegit. Et non solum ipsum, sed totum Isrel, id est, totam eius progeniem, que postea ab ipso Isrel uocata est, elegit sibi Dominus in possessionem et hereditatem.« Nec minus ad eamdem sententiam confirmandam opportuna sunt, que S. antistes affert super illa ps. XLIu, 8, pag. 388, col. 2, Propterea unxit te Deus, Deus tuus, oleo letitie pre consortibus tuis. »Aliis ad mensuram, dicit datur spiritus, in ipso uero, Christo scilicet, requiescit omnis plenitudo diuinitatis corporaliter . Consortes eius sunt apostoli, omnesque alii, qui non suis meritis ad hereditatem electi sunt.«

Et quia electio, uel predestinatio sanctorum iuxta S. Augustinum, De predest. sanctorum, cap. 10, est preparatio gratie, gratia uero iam ipsa donatio: unde quicunque liberantur, certissime liberantur  ; eius sectatorem se prebuit A. N. in comment. ps. LXIu, 5, pag. 429, col. 1: Beatus, quem elegisti, et assumpsisti, inhabitabit in atriis tuis. »Beatus, ait, ille, quem Dominus sua pietate elegit, et de tanta hominum multitudine sibi assumpsit, iste enim perire non poterit, sed absque ulla dubitatione bona sibi predestinata percipiet. Et ipse quidem habitabit in tabernaculis eius, et de quibus ipse Dominus ait: In domo Patris mei mansiones multe sunt .«

 Huiusmodi doctrina de libera iustorum electione, quam Bruno secutus est, plene consonans diuinis oraculis uidetur; nam Sap. cap. IX, 17, habetur de Deo: Sensum autem tuum quis sciet, nisi tu dederis sapientiam, et miseris Spiritum sanctum tuum de altissimis, et sic correcte sint semite eorum, que sunt in terris, et que tibi placent, didicerint homines. Nam per sapientiam sanati sunt quicunque placuerunt tibi, Domine, a principio. His ergo inherens A. N. in expositione cap. I, Numer., pag. 172, col. 1, dixit: »Nouit Dominus et nomina et numerum electorum suorum, et reuera beati, qui in Dei exercitu numerati, et quorum nomina scripta sunt in libro uite. De eis aliquem perire impossibile est.« Etenim isti,  scilicet iusti, non tantum electione quam operatione salutem consequuntur, siue mane, id est cito, aut uespere, uocentur; dummodo opus, ad quod uocati sunt, faciant. Quam necessitatem bonorum operum pre oculis habens S. Bruno, eam sic docuit in  expos. ps. LXIu, 9, pag. 430, col. 1, ad illa uerba exitus matutini, et uespere delectabis. »Delectatur, inquit, itaque Dominus exitus illorum, qui exeunt, et fugiunt a cetu malorum. Matutinus est ille exitus, qui cito, uel in primeua etate fit; uespere autem qui sero, uel ultima etate fit. Omnes tamen recipit Deus, et primis et nouissimis denarium tribuit. Recordare illius Euangelii in quo paterfamilias conducit operarios in uineam suam.« Dixerat S. Augustinus de uocatis a Deo: »Aguntur ut agant, non ut ipsi nichil agant.« Eadem habet idem S. episcopus in expos. eiusdem ps. LXIu, 12, multisque aliis in locis.

Quamuis S. Bruno asseruerit gratuitam predestinationem, que liberam importat iustorum electionem,  certamque salutem, quam uictricis gratie dono consequuntur, longissime tamen abfuit ab hereticis gratiam Christi necessitantem, et cogentem dicentibus. Ille enim efficaciam gratie cum libertate arbitrii optime conciliauit, in hoc etiam fideliter Augustini doctrinam secutus  . Siquidem declarans illa uerba ps. LXuII, 10, pluuiam uoluntariam segregabis, Deus, hereditati tue, inquit: »Non est hec pluuia coacta, sed uoluntaria, quia uoluntarie datur, et uoluntarie suscipitur. Hanc autem, quia Iudei suscipere noluerunt, segregauit Deus hereditati sue.« Sed ne hec, ut obiter dicta, accipiantur, duplici ex loco confirmari possunt, nempe ex comment. in cap. Iu, 20, Exodi, ubi expositis uerbis illis Domini, Ego indurabo cor Pharaonis, ita concludit: »Hinc ergo  colligitur quod quia boni saluantur, Dei gratia est, qui sue misericordie freno ad se trahens, etiam cum peccare uelint, peccare non patitur, hoc autem non uim faciendo, sed cor molliendo, et in melius immutando.« Alterum locum amplissimum prebet Expositio sermonis Christi cum muliere Samaritana, que legitur in comment. super cap. Iu, 7-11, Ioannis. Accedit mulier ad puteum Iacob haurire aquam, ubi requiescentem Dominum inuenit, qui ei dicit, Da mihi bibere, sed illi hesitanti, quod talis petitio sibi a uiro Iudeo fieret, respondit iehsu, et dixit ei: Si scires donum Dei, et quis est qui dicit tibi: Da mihi  bibere, tu forsitan petisses ab eo, et dedisset aquam uiuam. Que ita exponit S. Bruno: »Si me cognosceres, et S. Spiritu illuminata esses , tu forsitan petisses a me, sicut ego modo peto a te, et dedissem aquam uiuam indeficientem, aquam in uitam eternam sufficientem.« His aliisque mulieri dictis, in ea Christus perfectioris aque desiderium accendit, mentem eius eleuat ad ueritatem, quam sub metaphora aque salientis in uitam eternam proponit credendam. »Paulatim, inquit A. N., separat eam Dominus a suo intellectu, ut ad meliorem intelligentiam eam trahat. Separata iam aliquantulum mulier a priori intelligentia, non illius putei aquam intelligit; aliam aquam petit, qua semper abundans, amplius eam illuc uenire  non sit necesse.« Mulier igitur Samaritana non coacte, sed dulciter, suauiterque trahitur ad Christum, omnem ei fidem prestat, eumdemque apud ciues suos promissum Saluatorem adnuntiat  . Admirabilem huiusmodi uocantis Dei homines ad bonum agendum suauitatem, et ad se trahendi delectabilem impulsum prosequitur Bruno in expositione eiusdem Ioannis cap. Iu, 44, Nemo potest uenire ad me, nisi Pater, qui misit me, traxerit eum: »Trahit, inquit, non uiolentia, sed amore. Secundum quam significationem dicitur: Trahi! sua quemque uoluptas . Deus autem neminem trahit, nisi uolentem, et saluari cupientem.«

Hec autem uoluntas excitatur in nobis lumine ueritatis, quo illustramur, caritatis igne, quo accendimur,  spe celestis beatudinis, qua recreamur. Ad hanc spem nostre salutis, quamuis peccatores fuerimus, ipse Bruno nos confortat, qui, relatis uerbis illis ps. CXLIu, 8, 9, Misericors; et miserator Dominus patiens, et multum misericors suauis Dominus uniuersis, et miserationes eius super omnia opera eius, ita diuinam exaltat misericordiam. »Nullus, ait, locus relinquitur desperationi, post tantam misericordie repetitionem. Ille solus desperare potest, qui ista non credit, et qui, his auditis, adhuc in sua malitia perseuerat. De quibus Apostolus ait ad Rom. uII, 32. Secundum duritiam autem tuam, et cor impenitens  thesaurizas tibi iram in die ire, et reuelationis iusti iudicii Dei, qui reddet unicuique secundum opera eius. Sunt igitur miserationes eius super omnia opera eius, quia nichil est in operibus eius, quod misericordie comparari possit. Misericordia ad terram eum traxit, et crucis mortem subire cegit: misericordia celum impleuit, et angelorum ruinam restaurauit.«

Tandem, ut qui misericordia Dei adiutus bene operatur, nichil sibi tribuat, sed quidquid secundum iustitiam agit, in Dei adiutorium refundat, ad illud quod narratur in cap. IX Numer. de nube qua semper tabernaculum tegebatur, et que in nocte quidem illuminabat, et in die a solis calore defendebat, sequentem affert expositionem p. 179, col. 2:  »Per hanc nubem, inquit, sancti Spiritus gratie significantur, quibus nostre ignorantie tenebre illuminantur, et a uitiorum estu et a luxurie ardoribus defendimur. Nos enim sumus tabernaculum Dei, de quibus Apostolus ait II ad Cor. uI, 17: Inhabitabo in illis, et ambulabo in eis. Sed quid est, quod ad huius nubis imperium, tabernaculum et figitur et mouetur? Nisi cum bene agimus, non nostre potestatis sumus, sed Spiritus qui est in nobis: ipso enim regimur, ipse docemur ipso recto itinere ad patriam dirigimur.« Hac in sententia constantem Brunonem demonstrant, que retulit in comment. super illum Matthei locum cap. XXu: Domine, duo talenta tradidisti mihi. »Intellectum, inquit, et operationem mihi dedisti; tu enim das intelligentiam  intelligentibus, tu et bonam uoluntatem, et bene operandi effectum tribuisti; unde Apostolus ad Rom. IX, 16. Neque uolentis, ait, neque currentis, sed miserentis est Dei, qui prius bene agendi uoluntatem, deinde bene currendi tribuit facultatem  .«

Ne quis uero putet S. Brunonem, qui tot tantaque de necessitate gratie Christi, deque eius proprietatibus copiose docteque tradidit, silentio necessitatem bonorum operum ad salutem preteriisse; nam, preter multa, que breuitatis gratia omitto, hec habet super illa uerba psal. LXXIu, pag. 459, c. 1: Dum accepero tempus, ego iustitiam iudicabo. »Hec autem, ait, loquitur Saluator noster, et ad  superiora respondet. Ego, inquit, cum accepero tempus, iustitiam iudicabo, et unicuique secundum merita dabo, et eos qui me confitentur, et meum nomen inuocant, et mirabilia mea predicant, dignis muneribus remunerabo. Hoc autem erit in iudicio, quando et boni et mali astabunt ante tribunal Christi, ibique diuidentur, et qui Christum confessi sunt et laudauerunt, et qui eum negauerunt.« Et infra in eodem psalmo super hec: Calix in manu Domini uini meri plenus est misto, etc., ait: »Calix iste in manu Domini mensura est retributionis. Et bene in manu Domini dicitur, quia in manu et potestate illius  est reddere unicuique secundum opera eius,« etc.



§ uIII. De sacramentis.

Diximus supra Christum Dominum inter discipulos duodecim sibi elegisse, quos apostolos nominauit, eosque in Ecclesia constituenda primos operarios et ministros posuisse. Qua beneuolentia toto sue uite tempore illos complexus sit Redemptor noster, que secreta celestia eis communicauerit, quibus preceptis institutisque ad illud epus erigendum, stabiliendumque informauerit, euangeliste ceterique scriptores sacri cumulatissime tradiderunt. Et, quia iehsu Christus plenus gratie et ueritatis uenerat, atque de plenitudine eius quotquot credidissent in eum, accepturi erant, celestis benedictionis, siue gratie sue fontes aperuit, quorum dispensatores  apostolos fecit. Hi autem fontes sunt sacramenta, quibus datur gratia pro gratia, id est ea accipientibus uel primo communicatur, uel augetur.

Plurimis in locis agit S. Bruno de baptismo, qui sacramentorum est ianua; et quidem omissis que de eo tradit illustrans cap. XIu Exodi, p. 64, c. 1, primo afferam expositionem in cap. III Ioannis, ubi eius efficaciam exaltans, ait: »Tanta est uirtus huius sacramenti, ut subito mundet hominem ab omni peccato.« In commentario autem super illa Matth. XXuIII, 16: Data est mihi omnis potestas in celo, et in terra. Euntes ergo docete omnes gentes, baptizantes eos in nomine Patris, et Filii, et Spiritus sancti. A Christi diuinitate, atque omnimoda potestate tantam baptismatis uirtutem promanare docet. »Qui enim, ait,  secundum diuinitatem semper simul cum Patre, et Spiritu sancto omnium rerum potestatem accepit, ut homo ille, qui nuper passus est, et celi, et terre dominatur, neque iam solummodo Iudeorum, uerum etiam omnium gentium et Deus et Dominus esse credatur. Iam, inquit, nulla est distinctio: Qui crediderit, et baptizatus fuerit, saluus erit. Omnes docete, omnes baptizate: siue Iudei fuerint, siue gentiles.« Preterea tum in expositione cap. IX Leuitici, tum cap. uII Numerorum memorat A. N. promissa, que qui baptizantur facere debent, abrenuntiandi diabolo, et omnibus pompis, et operibus eius. Qui in cap. uII Deuteronomii dixit quod qui adhuc originali peccato tenetur, ideoque est maledictus,  in maledictione non remaneat; sed eadem die, ut sue mortis peccatum intellexit, in aqua baptismatis sepeliatur; idem de baptismo et de confirmatione apposite disseruit, illum Numer. cap. XIX, p. 186, c. 2, locum explanans; ubi legitur: Qui tetigerit cadauer hominis, et propter hoc septem diebus fuerit immundus, aspergetur ex hac aqua die tertio et septimo, et sic mundabitur, si die tertio aspersus non fuerit, septimo non poterit emundari. Ad hec ita loquitur S. Bruno: »Quicunque ex Adam nascitur, cadauer hominis tetigit, quia, priusquam cadauer, et mortis legibus subditus esset,  neminem generasse legitur. Propter hoc igitur, quantum ad se, septem diebus est immundus, quia nisi aqua baptismatis regeneretur, nunquam est mundus. Unde hic dicitur, ut huiusmodi homo aspergatur hac aqua die tertio, quatenus sub trina immersione baptizatus illuminari a Domino mereatur. Aspergatur autem et die septimo, ut per manus impositionem septem gratiis Spiritus sancti confirmetur. Quare autem die septimo emundari non potest, qui in die tertio hac aqua aspersus non fuerit; nisi quia nemo ab episcopo confirmatur, qui prius in Trinitate non sit baptizatus?« Ex his colligitur Brunonis diebus sub trina immersione, et SS. Trinitatis inuocatione adhuc administrari baptismum, eumque precedere debere confirmationem  ab episcopo impertiendam. Sed de confirmatione, deque eius effectu ex professo et erudite satis agit S. Bruno in tractatu de sacramentis et mysteriis, ubi, postquam de baptismo disseruisset, hec habet: »Nunc autem sola confirmatio restat, que ab episcopis fieri iubetur, in qua totius Christianorum religionis mysterii plenitudo completur. In baptismo namque per Spiritum sanctum, datur remissio peccatorum. Hic autem ipse Spiritus inuitatur ut ueniat, et domum ipsam quam sanctificauit defendere et habitare dignetur. Nam et ipsi apostoli post baptismum acceperunt Spiritum sanctum, quem utique in ipso baptismo iam acceperant in remissionem peccatorum. Tunc per insufflationem acceperunt  potestatem ligandi, atque absoluendi a peccatis, eumdemque Spiritum sanctum iterum receperunt in die Pentecostes, ad totius uirtutis et scientie perfectionem.« Et in hoc proprie docet significari sacramentum confirmationis, quod, ait, iterari non potest, quia plenum et perfectum habet suum effectum.

Sacramentum autem baptismatis, siue regenerationis per aquam, et Spiritum sanctum, quo sanguis Christi applicatur, adeo necessarium tenet Bruno, ut omnes, ideoque etiam infantes perire asserat, qui sine eo decederent. Eius doctrina ita se habet, exponens illa uerba psal. CXuIII, p. 561, c. 2: Preuaricantes reputaui omnes peccatores terre. »Omnes homines, inquit, in Adam preuaricatores  facti sunt, qui legem sibi impositam transgrediens, ad arborem sibi interdictam accessit. In illa utique preuaricatione pereunt quicunque sanguine Christi non sunt redempti. Qui uero redempti sunt, nisi legem sibi datam custodiant, preuaricatores fiunt.«

Si que de his duobus sacramentis, baptismate scilicet et confirmatione, tradidit S. episcopus Signiensis, cum catholico dogmate perfecte concordant, et traditionem Ecclesie in eorum usu perfecte confirmant; prestantiora atque illustriora sunt, que uariis in locis suorum operum de sanctissimo Eucaristie sacramento scripsit et ante in concilio Romano  contra Berengarium produxit. Prestat ante omnia splendidissimam referre expositionem in caput XuI Leuitici, pag. 157, c. 1, ubi Deus promittit Moysi quod apparuisset in nube super tabernaculum. »  In nube, inquit, Dominus, et in caligine prius apparebat, quia postea carnis uelamine tectus apparere debebat: nubes enim illa Christi carnem significabat. Apparet autem et nunc in nube super oraculum, quoniam in sacramento, sub aliena specie cernitur super altare. Ad hoc autem oraculum, ad hoc altare et sacramentum accedere neque semper, neque omnibus licet; prius enim necesse est offerre uitulum pro peccato, et arietem in holocaustum, id est credere necesse est Christum Dominum pro peccatis nostris immolatum, et totum  in ara crucis corporaliter passum.« Qui symbolum SS. Eucaristie, eiusque significationem nuper descripsit, nunc apertius de ea loquitur, et quomodo conficiatur, edocet in Comment. ad illa uerba psal. XCIII: Memor sit Dominus omnis sacrificii, et holocaustum pingue fiat. »Ipse Christus est enim sacerdos magnus secundum ordinem Melchisedech, qui admirabili potentia panem et uinum in sui corporis et sanguinis substantiam uertit, deditque discipulis suis, dicens: Accipite, et comedite, hoc est corpus meum: et hic est calix Noui Testamenti in meo sanguine. Altera autem die postquam hoc fecit, se ipsum in ara crucis pro nobis immolauit.« Sed maior accedit catholice fidei confirmatio ex irrefragabili auctoritate, quam suppeditat commentarius  in cap. uIII Leuitici, p. 141, c. 1, ubi etiam fit mentio de expansione manuum sacerdotis celebrantis super hostiam, et calicem consecrandum. »  Et si pontifices, inquit, et sacerdotes super Christi corpus et sanguinem manus expansas et eleuatas habeant, unus tamen est pontifex iehsu, qui sanctificat et benedicit, cuius uirtute ineffabili in sui corporis sanguinisque substantiam panis et uinum conuertitur. Fudit autem sanguinem eius per altaris circuitum; quoniam Christus suum sanguinem nobis obtulit ad bibendum. Altare enim Ecclesia est, que Christi sanguine tota aspergitur et inebriatur.« Si ex figuris symbolisque ueteris Testamenti tam perspicua, tamque significantia eruit S. Bruno testimonia ad  asserendam in sacramento altaris corporis et sanguinis Christi Domini transsubstantiationem, quid luculentius audire non speramus in eius Commentariis super Euangelia, qui realem ipsius Christi presentiam, facta panis et calicis consecratione, tam ualide propugnauit? Ecce quomodo edisserit tam ineffabile mysterium, exponens que de eo in Matth. cap. XXuI habentur: Cenantibus autem eis, accepit iehsu panem, et benedixit, deditque discipulis suis dicens: Accipite, et comedite: hoc est corpus meum. Declarat, inquam, Bruno hoc in loco quid Christus significarat, cum alibi, Ioannis scilicet cap. uI, 54,  diceret: Nisi manducaueritis carnem Filii hominis, et biberitis eius sanguinem, non habebitis uitam in uobis. »Ecce Sacerdos, ait, in eternum secundum ordinem Melchisedech, panem et uinum uirtute ineffabili in sui corporis et sanguinis substantiam conuertit. Sicut enim tunc et uiuebat, et loquebatur, et tamen a discipulis comedebatur et bibebatur; ita et modo integer, et incorruptibilis manet, et a fidelibus suis in panis et uini sacramento quotidie bibitur et manducatur. Nisi enim panis et uinum in eius carnem et sanguinem uerterentur, nunquam ipse corporaliter manducaretur, uel biberetur. Mutantur ista in illa; comeduntur et bibuntur illa in istis, quod qualiter fiat ipse solus nouit, qui omnia potest et omnia nouit. Dixit enim per se,  dicit et modo per suos ministros: Hoc est corpus meum; et tanta est eius uerbi uirtus et efficacia, ut statim fiat quod dicitur. Similiter autem dum dicit: Hic est sanguis meus; mox in eius sanguinem uinum conuertitur. Et accipiens calicem gratias egit, et dedit illis, dicens: Bibite ex hoc omnes: hic est enim sanguis meus Noui Testamenti, qui pro multis effundetur in remissionem peccatorum. Hic, inquit, est sanguis meus, qui fundendus est, et non alius iste, et alius ille, sed unus idemque iste et ille. Cras igitur fundetur ex hoc meo latere, quem uos modo bibitis et uidetis in calice.« Eadem doctrina catholica refulget in comm. super Ioannis cap. uI, 51: Ego sum panis uiuus, qui de celo descendi, etc. Si quis manducauerit ex hoc pane, uiuet in eternum,  et panis quem ego dabo caro mea est pro mundi uita. »Iam nunc, ait, ipso Domino exponente, intelligimus quid sit iste panis. Iste enim panis caro Christi est, que pro mundi uita in ara crucis immolata est. Hanc autem manducat Ecclesia; ideoque non moritur, sed uiuit in eternum. Panis enim et uinum, que in altari ponuntur, ad sacerdotis uocem celesti benedictione sanctificantur, et in Christi carnem et sanguinem essentialiter commutantur; ut una eademque essentia sit et eius carnis, que de uirgine nata est, et eius, que de pane facta est. Hoc autem tam magnum et admirabile sacramentum eo tempore cepit quo Saluator noster panem et uinum benedicens, discipulis ait: Accipite, et comedite: hoc est corpus meum. Et hic est calix Noui Testamenti  in meo sanguine.« Quoniam uero in missa non solum fit sacramentum, sed etiam sacrificium, A. N. his in doctrinis uersatissimus, quotidie fieri et renouari a sacerdotibus affirmat in comment. cap. I, in Iob, p. 222, c. 2, ubi legitur sanctum uirum holocausta pro singulis filiis cunctis diebus offerre consuescere. »Offerebat autem Iob, ait, holocausta per singulos; quia Saluator noster et pro omnibus, et pro singulis quibuscunque fidelibus se ipsum obtulit, et quotidie per suos ministros offerre non cessat.« Dixerat etiam paulo ante de oblatione arietis in holocaustum, etc. »Hoc autem est illud holocaustum quod quotidie in S. Ecclesia fit. Offert enim Moyses, id est Christus, arietem in holocaustum,  quoniam et si sacerdotum ministerio fiat, ipse tamen carnem et sanguinem suum immolat et sacrificat. Non enim sacerdotis, sed ipsius uox est, que dicit: Hoc est corpus meum, et: Hic est calix Noui Testamenti in meo sanguine, qui pro uobis et pro multis effundetur, in remissionem peccatorum,« pag. 141, c. 1. Hec de SS. Eucaristia cum pluribus SS. Patribus Brunonem dixisse, nemo erit qui non fateatur; at peculiaris eius doctrina de uiatico, hoc est de corpore Christi in extremo uite discrimine accipiendo, quo ostenditur ex uetustissimo tempore Ecclesiam ad fideles periculose decumbentes illud deferre consueuisse. Exponens enim caput Xu Deuteronomii, p. 198, c. 1, ubi dicitur non esse absque uiatico dimittendum seruum, hec habet: »uide  quam bonus Dominus, qui nec etiam ipsos malos seruos, et ingratos uacuos abire permittit, sed dat eis uiaticum de gregibus, et de area, et de torculari. Intelligit enim hoc sacramentum, intelligit et hoc nomen, nec ignorat quid hoc uiaticum significet. Unde et ultima hora penitentibus hoc uiaticum recipere persuadet, qui per totam uitam usque ad sedem Iudicis securi perferantur.«

Dum autem S. Bruno dignitatem et uirtutem eucaristici sacramenti merito efferret, Christianos admonere non omisit, ut qui ad sacram mensam accedunt, a peccatis prius mundari curent, ne indigne corpori et sanguini Domini communicent. Quare in Leuit. cap. u, afferens illud Pauli II Cor. uI, 1: Hortamur uos, ne in uacuum gratiam  Dei recipiatis; hec habet p. 135, c. 2: »Hinc illa anima, in iis que sunt Domino consecrata, peccare uidetur, per quam fides integra sacramentis non adhibetur; dum enim secundum quod potest gratiam non acquirit ab illis, maximum certe sacrilegium committit.« Sacerdotibus uero multo magis hanc munditiem incuicat, eis dicens: »Non accedant ad altare nisi loti: prope est aqua, prope sunt lacryme et penitentia.« Ita in cap. XXX Exod., p. 116, c. 1.

Non mirum ergo uideatur, quod S. episcopus tam frequenter penitentiam commendet, ac doceat quod passio Christi uirtutem ei conferat remittendi peccata. uid. p. 132. Sed, ne quis putet Brunonem de  penitentia cordis solum loqui, eamque ad emundationem conscientie satis esse, de confessione sacramentali peculiariter agit in comment. ad cap. uII Leuitici, p. 142, c. 1. »uult enim Dominus, ait, ut peccata nostra sacerdotibus demus atque aperiamus; quatenus eorum consiliis et doctrina repleamur. Demus eis adipem nostrum, confiteamur eis peccata nostra, dicamus eis quid male pinguis lasciuiendo fecerit caro nostra. Ipsorum est adolere, ipsorum est incendere, et delere peccata.« Item declarans illa ps. LXI. Effundite coram illo corda uestra, quibus facienda sit confessio manifestat. »Quidquid, ait, in corde habetis, illi reuelate et manifestate; et sic ut scriptum est Iacob. u, 16: Confitemini alterutrum peccata uestra, et orate pro inuicem, ut saluemini.  Deo enim confiteris quod eius uicariis, in est episcopis et sacerdotibus confiteris. Celat autem peccatum suum ille, qui nullum penitentie signum ostendit. Ut quis autem a peccatis mundetur non sufficit ut peccata sua sacerdoti confiteatur, sed absolutionem obtineat oportet.« Quare S. Bruno explanans cap. XIII Leuitici, pag. 152, col. 1, talem confirmat ueritatem. »Ut quid, ait, peracta penitentia absoluitur homo, et reconciliatur, nisi quia sacerdotis absolutione lauatur atque mundatur? Hoc audiant penitentes, in quibus peccata non delentur, quia in peccatis perseuerantes, semper peccata peccatis adiiciunt.« Neque superuacaneum erit recensere que de necessitate sacramentalis absolutionis in fine eiusdem capitis addit super preceptum lauandi  uestimenta etiam munda. »Quare, ait, secundo lauantur que pura sunt? nisi quia, quamuis penitentia sit homo mundus, attamen nisi a sacerdote sit reconciliatus et absolutus, adhuc a sacramentis abstinet, ut immundus: quamuis enim mundus sit, mundus tamen non uidetur, nisi cum ceteris fidelibus ecclesiasticis communicet sacramentis. Primo ergo lauatur penitentia, secundo reconciliatione et absolutione.« Nemo non uidet delirasse hereticos, qui sacramentalem confessionem e medio tollere conati sunt, eam modernum inuentum dicentes, et penitentiam cordis sufficere predicarunt. Et quamuis A. N. de sacramentali confessione, hoc est de secreta peccatorum accusatione tam preclarum  testimonium non solum in locis supra relatis, sed etiam in expos. ps. XXXI, p. 357, c. 1, prebuerit, non est oblitus penitentie publice, quam peccatores ob grauiora publica delicta obire debebant, ut reconciliationem ab Ecclesia iuxta prescriptam disciplinam adhuc Brunonis diebus uigentem obtinerent  . A reconciliatione leprosi, ut habetur in cap. XIu Leuitici, pag. 153, col. 1, speciem desumens hec habet: »Egreditur sacerdos e castris ad leprosum reconciliandum; quoniam usque hodie episcopos nostros ad peccatores reconciliandos Ecclesie ianuas egredi uidemus. Non recipitur autem leprosus, nec mundatur; quia nec peccator reconciliari debet, qui penitentiam non egerit pro peccato, est enim penitentia commissa flere, flenda  non committere.«

De extrema unctione nullus mihi occurrit locus, ubi de ea egerit S. Bruno, et de matrimonio perpauca habet in comment. II capitis in Genesim, et in cap. Iu Ioannis, que pretereo, cum plurima mihi dicenda sint de ordine, de quo tam copiose et erudite scripsit, ut uix summa capita complecti ualeam. Cum uero per hoc sacramentum, cuius auctor, sicut aliorum fuit Christus Dominus, constituatur in Ecclesia hierarchia, que est assumptio et destinatio aliquorum fidelium ad sacrorum ministerium, et ad propagandam legis eius ueritatem, prius  de Ecclesia, deinde de diuersis ordinum gradibus agam.



§ IX. De Ecclesia.

Ecclesiam intelligimus, et profitemur esse fidelium societatem suis peculiaribus pastoribus, seu episcopis in spiritualibus subiectam, precipue uero Romano pontifici, tanquam capiti uisibili, in uniuersa Ecclesia constituto. Olim primi Dei cultores, et ab Abraham primo credentium parente descendentes Ecclesiam representabant; modo Ecclesia, cuius nos membra sumus, Christo auctore gaudet, atque in eius constituta stabilitate, ipso regente sustentatur. »Sicut enim, inquit S. Bruno in exposit. cap. II in Genesim pag. 10. col. 2, dormiente Adam, una costa subtracta, facta est Eua; ita Christo mortis  somno in cruce dormiente, de latere eius sanguis exiuit, qui redemit et fabricauit Ecclesiam. Redemit autem, qui totum humanum genus a damnatione suo sanguine liberauit: fabricauit autem Ecclesiam, suam gratiam, suumque Spiritum largiens fidelibus, constituens precepta, et promittens obtemperantibus eternum premium.« In principio nascentis Ecclesie, ait A. N. in exposit. ad cap. XXXIu Exod., pag. 123, col. 1, soli apostoli a Domino uocati fidem susceperunt. Illos autem doctrina, exemplis et portentis ad tantum opus fermauit, eorumque ministerio, siue apostolatu, ex omnibus mundi partibus, eodem S. Brunone docente in Genes. pag. 18, col. 2, tanquam diuersas gentes in unam Ecclesiam congregauit.  Neque plures Ecclesie facte sunt, et si plures in diuersis mundi partibus fundate fuerint, quod A. N. in Comment. super Cantic. canticor. opportune adnotauit. Nam, cum ante sacer scriptor uineas appellasset, sub quarum nomine Ecclesie intelliguntur, postea in numero singulari uineam dicat, significat, quotquot sunt uinee, id est Ecclesie, uineam unam constituere. »Multe autem uinee multe sunt Ecclesie. Una uero Synagoga est. Hanc autem reliquerunt apostoli, sicut scriptum est Act. cap. XIII, 46: uobis oportuerat primum quidem loqui uerbum Dei, sed quia repulistis illud, et indignos uos fecistis eterne uite, ecce conuertimur ad gentes. Potest et sub interrogatione legi: uineam meam non custodiui? Custodiui utique. Quod autem  prius pluraliter, dein uero singulariter uineam posuit, unitatem Ecclesie significauit, que, quamuis secundum locorum qualitatem diuidatur, in fide tamen et dilectione una est.« Duobus aliis in locis asserit S. Bruno Ecclesie unitatem; nam primo loquens de diuersis mansiunculis in arca a Ne constitutis, ait per eas significari multiplices Ecclesias per totum orbem fundatas, que ueluti quedam camere intra eamdem domum continentur. »Caret, inquit in Genes. cap. uIII, pag. 17, col. 2, Ecclesia macula et ruga. Per mansiunculas autem, singulas designat Ecclesias, que per prouincias, et episcopatus  diuise infra uniuersalem Ecclesiam, quasi quedam camere intra domum continentur.« Alter locus habetur, a comment. cap. II in Exod., pag. 49, col. 1. »Et si ob diuersitatem locorum, ait, multe in hoc mundo sint Ecclesie; in fidei tamen unitate, non nisi una catholica et uniuersalis Ecclesia esse creditur.«

Eiusdem etiam Ecclesie sanctitas et excellentia asseritur ab A. N. in comment. ad cap. XLII Iob, pag. 298, col. 2. »Neque, ait, Synagoga, neque idololatria, neque alia quelibet secta pulchritudini Ecclesie comparari potest. Ipsa enim est, que non habet maculam, neque rugam. Et ipsa quidem inter fratres suos, id est inter angelorum choros, qui eiusdem, cuius et ipsa  hereditatem suscipit.«

 Ecclesiam pariter apostolicam confitemur ab apostolis fundatam et propagatam, qui, ut inquit S. Maximus Taurinensis, quamuis parem gratiam apud Dominum sanctitatis obtinuerint, unus tamen ab eo princeps omnium electus est, et precipuum constitutus fundamentum, super quod suam edificauit Ecclesiam. Quam preclare hanc asseruerit ueritatem S. Bruno ex duplici loco constat, quorum primus exhibet comment. super caput XXXIII Exodi. pag. 122, col. 2, ubi relata celebri confessione Petri de Christi diuinitate, eius fidem, quam ei Pater celestis reuelauerat, petram seu fundamentum super quod edificaturus erat Ecclesiam, nuncupauit. »uocatur autem, inquit, fides Petri petra,  Unde cum Domino Petrus diceret Matth. cap. XuI: Tu es Christus Filius Dei uiui; mox eiusdem fidem confirmans ait: Ego dico tibi, quia tu es Petrus. Id est super hanc fidem tuam, qua me dicis Filium Dei uiui, edificabo Ecclesiam meam.« Consonat alter locus in comment. ad precit. Matthei caput. »uideamus, inquit, quid sit: Et super hanc petram edificabo Ecclesiam meam. Super hanc petram, quam tu modo in fidei fundamentum posuisti, super hanc fidem, quam tu modo docuisti, dicens: Tu es Christus Filius Dei uiui; super hanc petram, et super hanc fidem edificabo Ecclesiam meam.« Ex quo autem S. Bruno asserit fidem Petri esse petram, supra quam Christus Dominus promisit edificare  Ecclesiam suam, ipsam Petri personam exprimere uoluit, a quo preclarum illud diuinitatis sue testimonium prodierat, et peculiariter designare eius electionem, ut pre reliquis apostolis precipuum foret Ecclesie fundamentum. Neque enim in primis dixit iehsu super fidem in genere se Ecclesiam edificaturum, sed super fidem Petri, quam ipse confessus fuerat, eique Pater eternus mysterium hactenus  hominibus absconditum reuelauerat. Quod autem hoc ad Petri personam omnino referri debeat, ut affirmantem Christi diuinitatem, ex antea dictis consequens est, et euidentius colligitur, si Christi uerba in suo uero sensu accipiantur. Non enim intelligendum est Christum uoluisse super materialem Petri personam, id est, super corpoream et spiritualem eius naturam, Ecclesiam suam construere, cum ex se iners sit, nichilque agat, sed super fidem Petri. Sicut enim Ecclesia ex fide consistit, ita dicitur fundata super personam Petri habentis fidem, que in sustinenda Ecclesie fabrica stabile firmumque sit fundamentum. Hanc autem fuisse Brunonis mentem clarius patet ex his, que immediate subiungit. »Huic enim sententie Apostolus concordans I Cor.  XXXII ait: Fundamentum aliud nemo potest ponere, preter id quod positum est, quod est Christus iehsu. Ac si dicat: Non est aliud fundamentum, nisi illa petra, quam Petrus in fundamentum posuit, cum diceret. Tu es Christus Filius Dei uiui.« Et reuera quod in fortitudine et stabilitate huius petre, scilicet Petri, eiusque successorum in eadem apostolatus preeminentia, et dignitate fundata Ecclesia conseruetur; ex illo etiam Christi oraculo euincitur; cum dixit Petro: Ego rogabo pro te, Petre, ut non deficiat fides tua. Nam firmitas illa et inerrantia a fide Ecclesie a Christo in Petro fundate characterem ueritatis, ac proprietatem singularem ipsi inherentem, et perpetuo duraturam ei constituebat. Ne autem interpretatio hec diuinorum uerborum in  alium sensum traducatur, pre oculis habeantur que idem S. Bruno perspicue adducit in comment. super cap. XXI Ioannis, ubi supremam Petri, eiusque successorum auctoritatem ac potestatem in Ecclesia uniuersa clarissime affirmat, a Christo ei traditam, neque ceteris apostolis communicatam. Cum enim Christus ter dilectionem Petri explorasset, eumque semper in illa constantem audiuisset, non solum agnos, sed et oues suas ei pascendas tradidit, dicens ei: Pasce agnos meos, pasce oues meas. Super que S. Bruno hec commentatur: »Prius agnos, deinde oues ei commisit; quia non solum pastorem, sed pastorum pastorem eum constituit. Pascit igitur Petrus agnos, pascit et oues- pascit filios, pascit et matres, quia preter agnos et  oues in Ecclesia nichil est. Oues ergo prelati sunt et episcopi, successores apostolorum diuinitus constituti; qui sub supremo capite, nempe Romano pontifice gregem suum pascere et gubernare debent.«  Tandem, in comment. super psalmum LXIX, S. Petrum maximum apostolorum appellat S. Bruno, eique a Christo Domino commissam confirmandorum  fratrum curam iterum asserit, atque confirmat principatum, plenamque eius in uniuersa Ecclesia auctoritatem.

Quomodo autem Petrus Romanam Ecclesiam fundauerit, suamque sedem in ea stabiliuerit, docet Bruno in comment. super illa uerba cap. XXII Exod., pag. 80, col. 1: Si seduxerit quis uirginem nondum desponsatam, etc. »Bonus, inquit, seductor beatus Petrus exstitit, qui ad fidei iustitieque amorem Romanorum multitudinem conuertit. Inuenit enim hanc quasi uirginem uacantem, nec dum desponsatam, neque uiro traditam, dormiuitque cum ea, et multos ex ea filios genuit. Cum ea namque dormiebat, quando predicationi instabat, et uerbi semine filios generabat; postea uero dotauit eam fide,  scientia, et uirtutibus, et S. Spiritus gratia eam roborando, quia gener, et dotes patri uirginis placuerunt.« Petrus ergo ex Brunone Ecclesiam Romanam in sponsam sibi electam ab impio idolorum cultu ereptam, celestibusque ueritatis radiis illustratam, eam in uera supremi dominatoris Dei religione, Christique reparatoris cognitione stabiliuit, omnibusque scientie et uirtutum dotibus exornauit. Ut autem huiusmodi hereditas, quam constituerat, perpetuo successoribus suis in apostolica sede remaneret, gloriosissimo crucis martyrio, Christum magistrum suum imitatus, Rome obire uoluit, proprioque sanguine, ueluti firmatum chirographum sue uoluntatis, ei reliquit.

Cum autem Bruno noster sanctissimus episcopus  fuerit; et ut omnimode episcopalis perfectionis exemplar se gesserit, mirum non est, si tam copiose de electione, muneribus, uirtutibusque episcoporum exponens Exodum et Leuiticum tractauerit. Ne limites uero huiusce prolusionis transgrediar, aliqua tantum ex multis locis referam, que presertim in Comment. super Exodum continentur. Et quidem primo audienda sunt que tradit, explanans uerba illa cap. XXIX Exod., pag. 112, col. 2. uestem autem sanctam, qua utitur Aaron, habebunt filii eius post eum, ut ungantur in ea, et consecrentur manus eorum. »uos enim, ait, episcopi et sacerdotes, filii  estis Aaron, si tamen imitamini, et Moysi fratres estis, illius utique Moysi, qui ait psal. XXI, 23: Narrabo nomen meum fratribus meis. uos ergo habetis uestem Aaron, uos gloria, et honore, omniumque uirtutum ornamento induti estis. uos rationale, et superhumerale habetis, uos sancti Spiritus gratia inuncti estis: uestre quoque manus ad Christi corpus et sanguinem conficiendum sunt consecrate. uos enim septem diebus hac ueste utimini, et nunquam ea exspoliamini. Non enim sunt dies nisi septem. Quod autem septem diebus fit, omni tempore fit.« Mihi etiam liceat recensere quomodo idem S. Bruno episcoporum electionem et ministerium describat, exponens illud Exod. cap. XXuII, pag, 101, col. 2. Ut ardeat lucerna semper in tabernaculo testimonii  extra uelum. »Hanc autem lucernam, inquit, collocat Aaron, et filii eius; hanc illi ordinant, consecrant et constituunt, qui et primi sacerdotis eiusque successorum uices gerunt  . A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Lucerna autem usque mane coram Deo, et donec de hac misera et tenebrosa uita exeat, Dei populum predicare et illuminare non cesset; ut, hac nocte finita, oriatur ei Sol iustitie, et ingrediatur illum diem de quo Psalmista psal. LXXXIII, 10, ait: Quia melior est dies una in atriis tuis super millia.« Hic notandus est non tam usus electionis episcoporum, qui Brunonis euo in Ecclesia adhuc uigebat, eorumque consecrationis, quam quod episcopi  consecratores summi pontificis uices gerebant, neque eis licitum erat ad huiusmodi consecrationem procedere, nisi eiusdem summi pontificis mandatum, hoc est apostolicas litteras haberent, ui quarum uices eius adimplerent. Sed et illud peculiare in consecratione episcoporum a Brunone memoratum silentio non preteribo; scilicet, quod episcopi antequam consecrentur, respondere teneantur de fide, et iurare se ab illa, et a regulis Ecclesie nunquam excessuros. Exponens enim illa Leuitici uerba cap. uIII, pag. 141, col. 2: Obtulit, inquit, et arietem secundum in consecratione sacerdotum:  posuerunt super caput illius Aaron et filii eius manus suas, etc. »Moyses enim hoc in loco, qui sacerdotes consecrat, aliquem pontificem significare potest, cuius ministerio episcopi et sacerdotes consecrantur. Hic autem in principio consecrationis offert arietem, si eos qui consecrandi sunt de fide plenissime instruat. Unde et iidem ipsi super caput arietis manus ponunt, quia omnia de quibus interrogantur se credere quodammodo iurant, et confitentur.«

Neque recensere omittit S. Bruno que sint episcoporum munera, queque Leuitarum officia; cum in cap. uI Leuitici, pag. 174, col. 1, inquit: »Ad episcopos maiora Ecclesie sacramenta tractare et agere pertinet; que sunt confirmare et conferre  ordines. Leuite uero ceterique minores ordines in exterioribus officiis fideliter laborare, et desudare debent; ut nemo inutilis, nemo otiosus inueniatur; sed maiorum iussionem et dispositionem confestim minorum obedientia consequatur.«

In tanta autem dignitate, munerumque excellentia constituti episcopi, quomodo uita sit eis componenda, ut tanquam luminaria in Ecclesia refulgeant, ex pluribus locis in quibus S. Bruno de illa disserit, illum preferam, ubi, quam conuersationem tenere debeant, describit, explanans illa uerba, cap. XXuIII Exod., p. 105, c. 1. Facies et tunicam superhumeralis hyacinthinam, etc. »Quia enim, ait, superhumerale super hanc tunicam ponebatur, ideo superhumeralis tunica uocatur. Hac autem totus  pontifex tegebatur, et ideo collum capitium habebat, quo caput etiam tegeretur. Per hanc, sanctam et mundam episcopi conuersationem intelligimus; ut sic sancta uita, et optima conuersatione totus operiatur, quatenus nichil nudum, uel indecens, uel non ornatum in eo appareat; unde et tota tunica hyacinthina fuisse dicitur, qua uidelicet pontifex indutus non terra, sed celum, non homo, sed Deus esse putaretur. Hyacinthus enim, ut iam sepe diximus, quoniam erei coloris est, celum significat.«

Cum uero episcopis uerbi Dei predicatio maxime sit obeunda, S. antistes Signiensis eam illis eodem in loco commendat; quippe, relatis his: Et uestietur  ea Aaron in officio ministerii, ut audiatur sonitus, quando ingredietur et egredictur sanctuarium in conspectu Domini, ait: »Necesse est pontifices sine intermissione clamare, necesse est semper predicare, et uocis tintinnabula sonare, et ad fidem, et ad baptismum, et ad penitentiam populum uocare. Siue enim ingrediatur sanctuarium, siue egrediatur de sanctuario, hoc agere debet; quia quandiu in ecclesia est, quando circa se populum cernit  semper edificationis uerba eorum auribus insonare, instillare conuenit. Hoc enim, cum ubique agere bonum sit; ibi tamen precipue fieri debet, ubi ad sacramenta sumenda populus uenire consueuit. Quod quidem si episcopus fecerit, non morietur; si uero non fecerit, morietur.  Quid est morietur? Non enim hoc de communi morte dici uidetur; omnes enim moriemur. De alia igitur morte est intelligendum, aqua omnipotens Deus nos eripere, et liberare dignetur.« His addenda sunt, que A. N. docet in comment. super illud Matth. cap. u. Neque accendunt lucernam, et ponunt eam sub modio, etc. »Ad hoc, inquit, lucerna accenditur, ut luceat: ad hoc episcopus ordinatur, ut ceteros illuminet. Lucerna enim episcopus est, lumen gratia Spiritus sancti, siue euangelica predicatio. Qui ergo supra Ecclesie candelabrum positus est, uideat ne gratiam Spiritus sancti, qua illuminatus est, sub modio ponat; uideat ne talentum sibi traditum terre suffodiat.« Oportet autem ut sana et orthodoxa sit doctrina episcopi; nam et si  aliquibus ornetur uirtutibus, et bona aliqua exerceat, male autem doceat; quidquid bene agit, officium suum prodit, et reus fit ante Dominum. Explicans enim illud preceptum, quod pontifex super humerale rationali coniunctum ferat, hec eruit documenta. »Sicut enim, inquit, pag. 104, col. 2, per rationale, et predicatio, ita per superhumerale onus, et operatio designatur. Si enim episcopus bene docet, et male operatur; aut si e contra bene operatur, et male docet, eius superhumerale et rationale non iunguntur. Hereticorum quam plurimos fuisse legimus, qui bene quidem operabantur; sed male docebant. Ieiunare namque, uigilare, eleemosynas dare, et similia, bonum opus est. Hec autem Manicheorum, Arianorum, et Donatistarum  episcopos fecisse audiuimus; sed, quoniam male docebant, quamuis hec et similia agendo superhumerale facere uiderentur, rationale penitus non habebant: si enim habuissent, irrationabilia, id est falsa et erronea non predieassent.«

Et cum S. Bruno perfectam episcopatus ideam tradere sibi proposuisset, etiam a lamina aurea, in qua scriptum erat sanctum Domino, et pontifex in fronte gestabat, de episcopi sapientia differendi opportunitatem accepit. »Erat autem, sic ait ad cap. XXuI Exod., pag. 106, col. 1, hec lamina super thiaram, quoniam omnibus ornamentis sapientia in pontifice superior est, et clarius lucet. Et quamuis cetera ornamenta habeat, si tamen sapientiam non habet, non est in eo, ubi scribatur sanctum Domino,  hoc est enim nomen pontificis, quo, qui non titulatur, pontifex non est. Imminet autem hec stella fronti pontificis, ut nunquam abscondatur, ut ab omnibus uideatur, ut omnes illuminet, et luceat omnibus qui in domo sunt.« Nec doctrina solum et sapientia clarescere episcopos oportet, sed quodammodo se onerare debent peccatis populi, et pro eo Deum continuo deprecari. Hec enim docet S. Bruno in Expositione loci eiusdem, cap. XXuIII Exod., pag. 106, col. 1, Portabitque Aaron iniquitates eorum que obtulerint et sacrificauerint filii Isrel. »Cum populus, inquit, ad delenda peccata sacerdotibus munera offerat, quid aliud sacerdotes, nisi peccata populi in muneribus portant? In muneribus ergo  peccatorum onera populus deponit: sacerdotes uero e contra peccatoribus onerantur. Hoc autem onus officii sacerdotibus sit, ut pro peccatoribus exorantes, et suum officium digne adimplentes, Dei indignationem et iram semper placare studeant.«

Super omnia autem episcopus integerrimis moribus emineat; si enim alios sanctificare debet, ad suam oportet totus incumbat sanctitatem. Quid autem illi agendum sit, opportune insinuat A. N. in Comment. ad illud cap. XXIX. Exod., p. 111, c. 2. Ponesque omnia super manus Aaron, et filiorum eius, et sanctificabis eos, eleuans coram Domino. »Tunc enim, ait S. Bruno., sanctificatur, quando sacram legem, et diuina uolumina ad meditandum et docendum  suscipit, et se non labiis tantum, sed toto corde seruare promittit. Eleuat autem ea coram Domino, quoniam et in uita et in doctrina talem se exhibet, cuius obsequia sursum fieri, et a Deo uideri, et recipi mereantur. Ille enim sursum non eleuat se, nec munera sua, qui uitiorum contagio deturpat, et deprimit uitam, et animam suam.« Eadem habet in comment. ad cap. uI. Leuit., pag. 137, col. 2.

Hic mihi apertus uideretur aditus magne illius questionis discutiende de ordinationibus Simoniacis; utrum scilicet inualide habende sint, an tantum illicite. Sed cum de ea clariss. Petrus Lazzari in adnot. ad Comment. Brunonis super cap. X Ioannis eruditissime scripserit, pluraque alia a me producenda sint in animaduersionibus ad tractatum  eiusdem S. Episcopi: De statu corrupto Ecclesie; paucis modo controuersie statum exponam. Ecclesiam longe lateque a labe Simoniaca infectam deplorabant sancti uiri, qui seculi XI et XII florebant, quique sacri ministerii puritatem et sanctitatem tueri conabantur, quorum aliqui, ut Bruno noster, nullas prorsus et irritas Simoniacorum ordinationes propugnarunt. Auctoritati enim sacrarum litterarum innixi aiebant, Christum Dominum apostolis dixisse Matth. cap. X. Gratis accepistis, gratis date: et D. Petrum in Simonem magum, qui pro accipiendo Spiritu sancto, et gratia miraculorum, pecuniam obtulerat, diuinam pronuntiasse maledictionem, Act. cap. uIII, 20. Pecunia tua tibi sit in perditionem. Quia donum Dei existimasti pecunia possideri. Secundo  memorabant plura concilia Simoniam damnasse, et Simoniacos ut hereticos habuisse. Tertio asserebant illam S. Leonis Magni sententiam a Gratiano relatam 2 part. Cap. 1, q. 1, c. 1: Gratia si non gratis datur, uel accipitur, gratia non est. Simoniaci autem gratis non accipiunt: si autem non accipiunt, nec cuiquam dare possunt. Ratio etiam eis suffragari uidebatur; nam cum Ecclesie ministerium sanctum sit, et ad sacra peragenda destinatum, ad ea admittendi non sunt, nisi qui probentur a Deo uocati, que uocatio in Simoniacis presumi non potest. Nihilominus, ut dicturi sumus, Ecclesia Simoniacas ordinationes, ut illicitas damnat, et penis canonicis Simoniacis subiicit: uerumtamen ordines  Simoniace collatos pro ualidis tenet, ac reiterandos negat.

Neque fugit Brunonem de sacerdotum ordinatione agere, quam asserit ab episcopis fieri, non tam consecratione, hoc est chrismatis unctione, sed tactu etiam libri diuinarum Scripturarum, quo, iuxta disciplinam seculi XI, uerbi Dei exponendi et predicandi acciperent potestatem. Ita S. episcopus in comment. ad cap. uIII Leuitici, p. 142, c. 1: »Quod autem, ait, hec omnia simul composita sacerdotibus tradidit, hoc significat, quia postquam sacerdotes consecrati sunt, de manu pontificis librum accipere debent, ut uerbi Dei exponendi et predicandi habeant potestatem.« Eodem etiam in loco admonet nos sacerdotes, quod quandiu in hac uita sumus,  semper consecrari et sanctificari et in melius proficere debemus. »Maneamus ergo, inquit, die ac nocte, id est omni tempore in tabernaculo; obseruemus, custodiamus, quod ipse precepit, ne moriamur.«

Leuitas quoque siue diaconos admonet S. Bruno, quomodo cum episcopis et sacerdotibus se gerere, et quam seruitutem prestare in Ecclesia debeant. Allato enim contextu cap. III. Numer., Locutusque Dominus ad Moysen dicens: Applica tribum Leui, et fac stare in conspectu Aaron sacerdotis, ut ministret ei, etc., his Leuitas alloquitur p. 173, c. 1: »Intelligite hec, Leuite, aperite oculos, uidete: non uos superbia inflet; scitote quia ministri estis episcoporum et sacerdotum, et non solum ministri, sed  dono dati ad seruiendum, et obediendum, eorumque monitis et iussionibus obsequendum. Si uos aliter feceritis, moriemini.«

Ex quo autem Deus elegit tribum Leui ad sacra peragenda ministeria, inquit A. N. in comment. super cap. I. Numer., p. 172, c. 2, magnam esse differentiam inter clericorum ordinem, qui per tribum Leui significatur, et reliquum populum. »Ipse enim, ait, constitutus est super tabernaculum testimonii, ipse super totam Ecclesiam obtinet principatum, ipse eius uasa, et ceremonias, ipsum quoque tabernaculum, et cuncta eius utensilia portat, quoniam totam Ecclesiam eiusque sacramenta regit, ordinat et disponit.« Quare cum Deus quosdam homines sibi specialiter consecratos, et dicatos esse  uoluerit, eisque res sacras tradiderit administrandas, »nemo preter illos, sequitur S. Bruno, ad tabernaculum deponendum, uel erigendum, uel aliquo modo disponendum accedere audebat, quoniam quicunque exterorum accesserat occidebatur.« Secularibus ergo, et laicis uetitum est sacris se immiscere, officiaque ecclesiastica sibi usurpare. Constat ergo Ecclesia uiris sanctuario addictis, et uniuersa credentium multitudine, qui in baptismate Christo nomen dedere, qui eamdem fidem eademque sacramenta retinent, iisque in pietate restaurari profitentur. Credunt itaque Iesum Christum uerum Deum, uerumque hominem, pro nobis passum, mortuum resurrexisse, ad inferos ad liberandas iustorum animas  descendisse, gloriosum tandem cum illis ad celos remeasse. Huiusmodi fidei nostre fundamenta, quoties se opportunitas obtulit, cure fuit Brunoni, ex sacris Scripturis eruere, et que credenda sunt perspicue docere.



§ X. De Iesu Christo redemptore.

Actum est supra S. Brunonis doctrinis inherendo, de ueritate aduentus Christi, siue de incarnatione uerbi diuini ad formam hominis facti, ut humanum genus ab interitu uindicaret, et ad filiationem, et hereditatem suam erigeret, et possidendam ei daret. Nunc autem eumdem doctorem sequentes, que proprietates in Christo sint agnoscende, queque precipua fuerint eiusdem gesta, persequi curabimus. Et  quidem Christi diuinitatem Bruno apertissime fatetur, cum explanans uerba illa Exod. cap. XXIII, pag. 83, col. 1, Et est nomen meum in illo, subiungit: »Patris enim nomen in Filio est, quoniam et Filius, sicut et Pater, Deus est.« Speciosior etiam est locus in cap. XXXIII eiusdem libri, pag. 121, col. 1, ubi referens Deum ex nube cum Moyse loquentem, ait: »Sed quid columna nubis, nisi uerbum incarnatum? ut enim Dominus in nube, sic Deus in homine loquebatur, et cernebatur: uidebant enim nubem, uidebant humanitatem; audiebant uocem, nec tamen agnoscebant Deum; si enim cognouissent, nunquam Dominum glorie crucifixissent.«

De uera autem Christi humanitate plurimis in locis  disertissime egit A. N., quorum aliqua tantum afferemus. Et quidem in cap. XXII Genes., pag. 28, col. 2, explicat quomodo Isaac sacrificandus a patre Abraham Christi figuram gesserit. »Allegorice, inquit, Abraham, qui pater multarum gentium interpretatur, uel pater excelsus, Deum Patrem significat, de quo scriptum est ps. CXII. Excelsus super omnes gentes Dominus; Isaac uero filium eius Iesum Christum, qui et ipse factus est obediens Patri usque ad mortem. Ara uero crucem designat, in qua ipse est immolatus. Aries autem, qui immolatur pro Isaac, caro Christi est. Est enim Christus Deus et homo; secundum diuinitatem quidem immortalis et impassibilis; secundum humanitatem uero passibilis atque mortalis. Christo igitur in carne posito, solus aries  immolatur, solus agnus occiditur, sola caro crucifigitur; non enim secundum diuinitatem passus est Christus.« Eamdem Bruno ueritatem confirmat in declarandis illis uerbis ps. LXXII. Memor esto huius creature tue, aiens pag. 458, col. 1. »Diuinitati loqui uidetur, ut eam, quam assumpsit, humanitatem ei commendet, quam ideo creaturam uocat, ut uerus Deus, et uerus homo Saluator noster esse credatur. Et ualde conueniens erat ut qui tanta de potentia diuinitatis eius usque nunc locutus fuerat, de humanitate quoque aliquid diceret, atque illis hereticis occasionem tolleret, qui eum non hominem,  sed Deum esse credebant. Huiusmodi doctrinam, iam ante tradiderat in comment. ps. II. Quem Iudei, inquit pag. 301, col. 2, Christum, nos regem uocamus, Christus Dominus noster et Deus est, et homo, qui secundum humanitatem quidem non solum a Patre, uerum etiam a se ipso, et Spiritu sancto rex, et dominus constitutus est. Ipse enim secundum diuinitatem neque factus, neque creatus est; secundum humanitatem seipsum creauit, et fecit.« Consonans est expositio illorum uerborum ps. XuII: Inuenerunt me gemitus mortis. »In eo uero, ait, pag. 328, col. 1. Quod gemitus mortis, et humane passionis affectus sibi accessisse dicit, uerum se esse hominem ostendit, et non phantasticum, ut quidam heretici predicauerunt  ; sed in ueritate  idem ipse et captus, et ligatus, et crucifixus, et mortuus est.« Eamdem doctrinam de ueritate humanitatis Christi tradidit S. Bruno in Expositione uerborum illorum ps. CuIII, pag. 537, col. 2, Et cor meum turbatum est in me. »Et hoc quidem, ait, ad humanitatem Christi spectat. Quis enim nisi homo, sicut scriptum est Marc. XIu, 33, Cepit tedere, et mestus esse? Fecit humanitas quod suum est, et diuinitas quod suum; quia, nisi hoc faceret, quis eum hominem esse crederet? Si enim solius diuinitatis naturam et potentiam ostendisset, nemo eum hominem esse credidisset. ualde ergo necessarium fuit ut has affectiones in se esse Saluator noster ostenderet.« Affirmauit pariter S. Bruno pag. 302, col. 1, Iesum Christum secundum diuinitatem non adoptiue, sed  substantialiter Dei filium esse, hoc enim, ait, ipse Pater testatus est dicens Luc. cap. III, u. 23: Tu es Filius meus dilectus; in te mihi complacui.

Et quia magis magisque probari potest in Christo utraque natura diuina et humana, ex duplici eius uoluntate, quam olim negarunt monothelite; id cumulatissime perficit A. N., exponens ps. LXuIII. Saluum me fac, Deus, etc. »Cum orans, inquit, pag. 443, col. 1, ante passionem Patri dixisset: Pater, si possibile est, transeat a me calix iste; illico subiunxit: uerumtamen non mea, sed tua, uoluntas fiat, uolebat enim, procul dubio, quod petebat; sed sic uolebat, si Pater id ipsum uoluisset. Si igitur aliquid petat, et quod petit, non accipiat, nemo propter hoc eius  uoluntatem non esse exploratam dicere audeat. Neque est inconueniens, si natura mutabilis mutabilem habeat uoluntatem. Omnia enim que nostra sunt, preter peccatum, eum suscepisse dubitare non debemus. Quod autem ait: Saluum me fac, Deus, quoniam intrauerunt aque usque ad animam meam; et multa alia, que sequuntur, non ore, sed cordis intentione locutus est Dominus.« Habebat autem Christus uoluntatem humanam, que naturaliter pati et mori refugiebat; sed ita subordinata erat uoluntati diuine, ut plene ei passionem obire consentiebat. Cum autem in Christo A. N. uoluntatem diuinam etiam agnosceret, ideo quidquid ipse uellet,  in eius potestate omnino esse fassus est. Explanans enim primum uersiculum ps. LXIII. Exaudi, Deus, orationem meam, etc., hec habet pag. 426, col. 1. »Sepe iam diximus, quod quando Saluator noster aliquid orat, aliquid petit, et aliqua re indigere uidetur, totum ad humanitatem referendum esse. Ipsa quoque humanitas non pro se orat, sed pro nobis; quia quidquid est in eius uoluntate, hoc est in eius potestate; ipsum igitur orasse, uoluisse fuit.« Et infra: »Non habebat necesse diu orare, cuius uoluntas tam subito exaudiebatur. Similiter enim in ipso erant et uoluntas, et uoluntatis effectus; neque prius uelle aliquid poterat, quam habere quod uellet. Hanc autem plenissimam sue uoluntatis potestatem Christus habebat, quia Deus erat et homo.« Dixerat  S. Bruno in Comment. super cap. XII Exodi, pag. 58, col. 1, Christi passionem in ueteri Testamento per figuras, et enigmata significatam haberi; quin tamen clara excludat, que in ueteri Testamento Christi passionem, et mortem, testimonia prenuntiabant. Cum igitur plura in figuris et mysticis significationibus sacramenta, seu mysteria complectantur, ea ingeniose proferre et illustrare nisus est. Primum subiiciam commentationem in cap. XXIu Exod., pag. 84, col. 2, super eo quod Moyses altare erexerit, et duodecim uitulos in eo sacrificari preceperit. »Mane ergo, ait, consurgens Moyses edificauit attare ad radices montis; quoniam et Iudei, qui per Moysen sacrificantur, primo mane super Caluarie montem,  ad radices Ierusalem, et montis Sion Christo Domino crucem prepararunt: altare enim crucem significat. In hoc enim altari Christus immolatus est. Sed quia nulla duodecim tribuum de Christi morte excusare se ualet, ideo duodecim uituli per duodecim tribus immolantur. Et quamuis unus fuerit uitulus, quoniam unus immolatus est Christus; tamen quia unaqueque tribus, imo unusquisque homo tenetur in integrum, ideo duodecim uitulos Moyses immolari precepit. Et quidem unus Christus crucifixus est, immolatus est; unusquisque tamen, qui eius morti consensit, interfecit; totius Christi homicida est; et quamuis non omnes manus in Christum iniecerint, omnes tamen Iudei per consensum occiderunt.« Nullibi uero tanta cum amplitudine egit A. N. de  Christi passione, quam in Exposit. cap. XXIX eiusdem Exodi, pag. 107, ubi prescribitur ritus arietis sacrificandi. Totam hic afferre possem eius interpretationem; sed satis est ad rem nostram pars illa, in qua summa Christi uite colligitur, et dolorosissima eius mors predicatur. De intestinis enim, pedibusque arietis in frusta concisis ita loquitur: »Hec autem, id est intestina, et pedes arietis ponimus super concisas carnes, et super caput illius; quoniam postquam Christum Deum de uirgine natum, inter homines conuersatum, cecos illuminasse, leprosos mundasse, mortuos suscitasse, et cetera, que fecit, singulariter ostendimus; tunc tandem ex his omnibus illud quoque super ponere, et reddere debemus, quia pro nobis passus est, et propter peccata nostra  mortem turpissimam, et crucis ignominiam sustinuit, etc. Quod autem addit: Et offeres totum arietem super altare, tale est, ac si diceret: non solum Christi diuinitatem, et humanitatem, uerum etiam passionem, resurrectionem, et ascensionem, et quecunque de eo scripta sunt, semper in memoria, in corde, et in mente habebis. Diximus enim, quia hoc altare mens et cor hominis intelligitur.« Mortuus est autem Christus iuxta Brunonis sententiam pag. 148, c. 1, anno etatis sue trigesimo tertio, in quam plures illustres scriptores et chronologi conueniunt.

De passione et morte Christi satis huc usque dictum est; nunc de eius resurrectione dicendum; de qua plura sacre littere splendidissima testimonia  complectuntur. Et quidem in Iob, cap. XIX, legitur: Scio quod Redemptor meus uiuit, et in nouissimo die de terra surrecturus sum. Super que ait S. Bruno in commentario. »O quanta spes resurrectionis! Sola hec uerba sufficiunt contra omnes qui resurrectionem negant: quem uisurus sum, inquit, ego ipse. Quid est ego ipse? Id est in hac carne, in hac essentia, in hac persona. Et non alius, carnis mutatione, sed unus idemque ipsius receptione.« Preterea explanans Psalmiste uaticinium ps. XL: Ego dormiui, et somnum cepi, et resurrexi: hec habet pag. 380, col. 2. »Mors Christi dormitio fuit, dormiuit quantum uoluit, surrexit quando uoluit, quia si noluisset, nunquam obdormisset.« Et quia eodem in psalmo dicitur Christus Patrem deprecatus, ut eum  resuscitaret: Tu autem miserere mei, et resuscita me, et retribuam illis; quomodo intelligendus sit Propheta, idem S. Bruno docet pag. 381, col. 1: »Hec, inquit, oratio Christi humanitatis intus fuit, in corde fuit, in sola uoluntate fuit; cui ad precandum uerba necessaria non erant, qui secundum uoluntatem suam omnia habebat. Propter nos igitur hec scripta sunt, quia si scripta non essent, ad nostram notitiam non peruenissent.«

Antequam tamen Christus a mortuis resurgeret, et eo triduo, quo corpus eius quieuit in sepulcro, ipse cum anima et diuinitate descendit ad inferos, ut iustorum animas ab illo carcere et tenebrarum loco liberaret. Hanc catholicam ueritatem prenuntiatam  agnouit S. Bruno illis in uerbis Iob. cap. XIu. Quis mihi tribuat ut in inferno protegas me? Que ita declarat pag. 248, col. 2: »Scio, inquit, quia in infernum descendam; sed quis ibi, nisi tu, a tormentorum penis me proteget, et liberabit? Tempus eius ad misericordiam constitutum Christi passio fuit; quia tunc ad inferos descendens, iustorum animas eripuit, et liberauit, secundum illud Osee cap. XIII, 14: O mors, ero mors tua; morsus tuus ero, inferne.« Idem confirmatum inuenies in Exposit. ps. Xu, 10. Quoniam non derelinques animam meam in inferno, nec dabis sanctum tuum uidere corruptionem. »Diuinitas enim, ait pag. 325, col. 2, simul cum anima in inferno descendit, nec tamen corpus in sepulcro dereliquit. Anima enim a corpore separari potuit  diuinitas non potuit: quia Deus ubique est, et omnia continet. Indignum ualde esse ut illa caro sanctissima corruptionem aliquam uideret, que sine omni corruptione de uirgine nata, sine omni peccato in hoc mundo est conuersata.« Item ad illud ps. LIII: Desiderium anime eius tribuisti ei. Et Dominus susceptor est anime mee. »Quis enim alius, ait, pag. 407, col. 2, eam suscipere debuit, nisi diuinitas ipsa, que ei ineffabiliter coniuncta erat. Statim enim ut Saluator noster spiritum emisit, simul cum diuinitate illa sanctissima anima inferni claustra penetrauit, et, inferno exspoliato, sanctorum animas, que ibi captiue tenebantur, secum eduxit.« Eadem habet S. Bruno in comment. ad ps. LXuIII, super illa uerba, u. 16. Neque absorbeat me profundum, neque urgeat  super me puteus os suum. »Hic autem, inquit, pag. 444, col. 2, manifeste ostenditur, quia hec oratio non ad corpus, sed ad animam pertinet: sola enim Saluatoris nostri anima in infernum descendit, qui per hunc puteum profundum significatur. Et quidem ibi teneri non potuit, sed ligato diabolo, et inferno exspoliato, cum magna uictoria inde ascendit.« Similia habet in Iob. cap. XLI  .

Querit deinde idem auctor quomodo intelligenda sit predictio illa Christi apud Mattheum cap. XII, 40: Sicut fuit Ionas in uentre ceti tribus diebus, et tribus noctibus; ita erit Filius hominis in corde terre tribus diebus et tribus noctibus. Si enim corpus Christi depositum fuit in sepulcro, nisi uespere diei parasceues, hoc est ante sabbatum Paschalis solemnitatis,  et ipse altero die, qui Dominicus dicitur, ualde mane surrexit; quomodo uerificari potest eum tribus diebus, et tribus noctibus in monumento iacuisse? Respondet ergo S. Bruno serm. 2 de resurrectione Domini: »Fuit igitur Filius hominis in corde terre tribus diebus et tribus noctibus. Nocte enim illa, qua a Iudeis insanientibus, et super eum irruentibus captus est, ex quo ipse ait: Si me queritis, sinite hos abire, in potestate illorum fuit Saluator noster. Similiter autem et illis duabus aliis noctibus que post illam sequuntur, in quibus usque in diem Dominicam, ne resurgeret, custoditur eius corpus, quod duntaxat in eorum potestate fuit. Tres quoque dies ita computantur, et sexta feria, et sabbatum, et diei tertii initium, in quo mundi Creator, et Dominus  ualde mane a mortuis resurrexit. Usitatissimum omnium scripturarum est, totum pro parte, et partem pro toto aliquando ponere.«

 Non statim ac Christus resurrexit, in celos ascendit; sed ut testatur Lucas Act. cap. I, per dies quadraginta cum apostolis suis conuersatus est, loquens eis de regno Dei, hoc est de Ecclesia, quam ipsis stabiliendam, et propagandam relinquebat. Et quidem eos primum in fide sue resurrectionis confirmauit; quidquid postea de mysteriis, atque de sacramentis reuelandum erat, illos docuit, nouos legis sue magistros instituit, in uniuersum mundum ad eam propagandam misit, ac tandem, tradita eis Spiritus sancti uirtute, plenam absoluendi a peccatis, atque ligandi potestatem impertitus est. Huiusmodi apostolatus institutionem figuratam inuenit Bruno in cap. XXuI. Numer. ubi legitur, Deum Moysi precepisse ut manus suas super caput Iosue imponeret  coram Eleazaro, et multitudine Isrelis, eique daret partem glorie sue; que ita illustrauit pag. 192, c. 2. »Hoc enim, ait, et Christus fecisse legitur, qui priusquam celos ascenderet, uicarios sibi, totiusque Ecclesie duces, apostolos constituit, quibus et partem glorie sue tribuens, signa et uirtutes in suo nomine facere precepit.

Preclare etiam disserit A. N. super illa uerba Genes. cap. XXIu, pag. 85, c. 1, Ascenderunt Moyses, et Aaron, Nadab, et Abiu, et septuaginta seniores Isrel, et uiderunt Deum Isrel; atque in eo facto significatam Domini ascensionem affirmauit. »Quod Moyses, inquit, confirmato testamento, simul cum senioribus Isrel ad uidendum Deum ascendit, significatio erat quod, immolato agno, et Christi  sanguine fuso, nouoque testamento confirmato, celi porta aperitur, et iehsu sacerdos magnus Sancta sanctorum ingreditur, et in celesti palatio ab hominibus Deus uidetur.« Cum autem, ut sepe dictum est, omnia Christi gesta in psalmis prenuntiata reperiantur, eius ascensionem ad celos predictam accepimus ps. LXuII, u. 19: Ascendens in altum captiuam duxit captiuitatem, dedit dona hominibus. Ad que A. N. p. 439, c. 1: »Hic, inquit, Deus et Dominus noster ascendens in altum, prius quidem in crucem, deinde in celum, captiuam duxit captiuitatem, sicut scriptum est Ioan. cap. XII, u. 32: Cum exaltatus fuero a terris, omnia traham ad me ipsum. Captiui diaboli erant omnes, sed captiui Christi facti sunt plures, non omnes; multi  adhuc in captiuitate detinentur; qui si uoluissent, in captiuitate non essent. Dedit autem dona hominibus, et maxima dona, quando Spiritum sanctum  apostolis misit, et tantam gratiam illis dedit, ut linguis omnium loquerentur, et infirmitates sanarent.« Descripserat pridem S. Bruno, exponens illa uerba ps. XLuI, Ascendit in iubilatione, et Dominus in uoce tube, maximam angelorum letitiam, et exsultationem, cum Christum Dominum ascendentem in celum uiderent, eique triumphatori plaudentes, et benedicentes occurrerint. Prestat commentationem eius referre, p. 393: »In iubilatione ascendit Dominus, id est in magno gaudio et letitia apostolorum, qui eum in tanta gloria, tantaque uirtute ascendere uidebant. Siue enim in iubilatione angelorum, quos omnes summa cum exsultatione obuiam ei uenisse dubitare non debemus; quorum uoces et laudes, que excellentissime erant, quamuis  nesciamus quales erant, per uocem tube intelligere possumus. Et quis unquam dicere et cogitare ualeat quanta tunc letitia in celis fuerit, quando Christus Dominus in celos ascendit? uideor uidere omnes angelos et archangelos illam gloriosissimam Saluatoris nostri humanitatem humiliter adorantes, et pro tanta, talique uictoria de hoste superbissimo sic superato gratias agentes. Et hoc totum in his uerbis significatum esse puto, quod hic dicitur: In iubilatione et in uoce tube. Suscepit ergo Pater Filium, dixerat S. Bruno in Comment. ps. III, pag. 303, c. 2, ad se incarnatum, et hominem factum reuertentem glorificauit, et in sue maiestatis sedem exaltauit. Ubi enim eum suscepit? in illo altissimo, et clarissimo secretario glorie sue. Cum enim Deus ubique  sit, est tamen aliquis locus ubi gloriam suam clarius et manifestius reuelauit.«



§ XI. De aduentu Spiritus sancti.

Pollicitus fuerat Christus apostolis, cum ad Patrem suum remeasset, se missurum ad illos sanctum Paraclitum, qui eos omni ueritate, uirtute, omnique gratiarum genere cumulasset. Portentose huiusce diuine apparitionis, ut adnotat A. N., figura precesserat, quando Deus apparuit Moysi in monte Sina, eique dedit, populo Isrelitico audiente, inter tonitrua, fulgura, et coruscationes, precepta sua, ut in testimonium essent superne eius potestatis et maiestatis. Eximia est comparatio, et ad probandum utriusque Testamenti consensum ualde opportuna. Commentatio Brunonis in cap. XIX Exod., p. 70, c. 1,  ita se habet: »Iam aduenerat tertia dies, mane inclaruerat, et ecce ceperunt audiri tonitrua, et micare fulgura, et nubes densisima operire montem, clangorque buccine uehementer obstrepebat. uide, inquit S. episcopus, quam bene utrumque testamentum sibi respondeat, et quam conuenienter in utroque celebretur. In Actibus apostolorum, cap. I, 12, scriptum est: Tunc reuersi sunt Ierosolymam a monte qui uocatur Oliueti; et cum introissent in cenaculum, ascenderunt, ubi manebant Petrus, et Ioannes, Iacobus, et Andreas, Philippus, et Thomas, Bartholomeus, et Mattheus, Iacobus Alphei, et Simon Zelotes, et Iudas Iacobi. Hi omnes erant perseuerantes unanimiter in oratione cum mulieribus,  et Maria matre Iesu, et fratribus eius. Hec tam sancta coadunatio uocatur Ecclesia, hec dicitur mons Sion. In hunc montem descendit Dominus, seruata quodammodo similitudine, et tempore, quo ascendit in montem Sinai. Iam enim, inquit Moyses, aduenerat dies tertius, et mane inclaruerat, et ceperunt audiri tonitrua, et micare fulgura, etc. Dicamus ergo et nos: Iam aduenerat tertius mensis, et Pentecostes, id est quinquagesimus dies inclaruerat, et, sicut beatus Lucas euangelista scribit Act. cap. II, »Factus est repente de celo sonus, tanquam aduenientis spiritus uehementis, et repleuit totam domum, ubi erant sedentes. Et apparuerunt illis dispertite lingue, tanquam ignis, seditque super singulos eorum, et repleti sunt omnes Spiritu sancto,  et ceperunt loqui uariis linguis, prout Spiritus sanctus dabat eloqui illis.« Ecce enim in utroque et sonus auditur, et ignis uidetur. Sed in illo nubes caliginosa, in hoc autem clarissimi luminis splendor apparet; quoniam illa umbra erat, atque figura: hoc autem ueritas. Quod enim ibi tonitrua, hic apostolorum uoces intelliguntur: quod ibi micantia fulgura, hic miracula ubique fulgentia: nubes uero densissima, que montem operiebat, apostoli sunt salutaribus pluuiis Ecclesiam irrigantes. Clangor uero buccine perstrepens uehementer, doctorum omnium predicationem longe lateque intonantem significat.« Reddit deinde A. N. rationem cur Spiritus sanctus sub specie ignis apparuerit, et dispertite lingue incumbere super singulos apostolos uise  fuerint: »Nunc autem  quid ille ignis, et quid ille lingue significent, uideamus, que super apostolos apparuerunt: cum omnes, ut Euangelista dicit, in uno essent loco congregati, Heb. XII, 29: Deus enim noster ignis consumens est. Merito itaque Spiritus sanctus in igne apparuit, ut peccata consumeret, mentis oculos illuminaret, et totum hominem in Dei amorem inflammaret. Hic ille baptismus, quem Ioannes Baptista promittebat, cum diceret: Ego uos baptizo in aqua, sed alius uenit post me, qui uos baptizabit in Spiritu sancto, et igni Luc. cap. III, 17. In linguis quoque debuit apparere Spiritus sanctus: siquidem ipse est qui in apostolis loquitur; quis enim loquitur nisi lingua? Hoc officium non est alterius membri.  Qui hac lingua loquuntur, non habent necesse cogitare quomodo aut quid loquantur. Hac igitur lingua suscepta loquebantur apostoli magnalia Dei.«



§ XII. De Charitate.

Cum uero ignis ille, quem Deus misit in terram, non aliam ob causam descendit, nisi ut eo humana corda incenderentur, S. Bruno, qui toto uite sue tempore illo exarsit, oblata opportunitate interpretandi cap. uI Leuit., ubi precipitur quod ignis in altari semper ardeat, cureque sit sacerdoti ligna subiicere, ne exstinguatur, hec eleganter complectitur p. 136, c. 2: »Ignis uero iste, ait, qui nunquam deficit in altari, sed perpetuo ardere conuenit, intermisse dilectionis in corde fidelium ardorem  imponit: si enim hic ignis ab intellectu abfuerit, omne prorsus sacerdotis officium inutile erit. In hoc ergo sacerdos diligenter studeat, ut amoris ignem continuo nutriat, et per singulos dies ligna subiiciat: recordetur scilicet misericordie Dei; recordetur quid fecerit, et quid diligentibus se prebere promiserit. His enim, et similibus lignis, de sanctarum Scripturarum silua collectis, ignis iste succinditur, et in Dei dilectione inflammatur. Super hunc igitur ignem, o sacerdos, pone holocaustum, ut immoles Deo sacrificium laudis; hic est enim adeps pacificorum, cuius pinguedine Deum demulces. Iste est ignis perpetuus qui nunquam deficiet in altare. Aque multe non potuerunt exstinguere caritatem, Cant. uIII, 7.« Felices ergo ille anime, que celesti  igne incense, eo semper usque ad uite exitum ardebunt, et ad eternam felicitatem transeuntes, ubi reliqua dona cessabunt, caritas nunquam excidet, sed purior, uehementiorque tota in eternitate fiet.

Docet tamen S. Bruno in cap. XXu Exodi, p. 87, col. 2, sanctos, qui Dei uisione fruentur, perfectam omni ex parte beatitudinem non habituros, donec animabus corporibusque coniunctis, tota simul sanctorum multitudo super celos eleuetur. Sed non statim post obitum, iusti qui in caritate decedunt, ingressum in celum obtinebunt, si aliquid culpe eis expiandum remanserit.



§ XIII. De purgatorio, de cultu et inuocatione sanctorum.

Satis superque notum est unum ex erroribus Grecorum  schismaticorum fuisse negare purgatorii existentiam, hoc est loci in inferis destinati pro animabus iustorum, quibus adhuc uel leues culpe, uel reatus remissorum peccatorum restant expiandi. Contra illos ergo concilium ecumenicum Florentinum definiuit, purgatorium, tanquam dogma catholicum, esse admittendum. Ut igitur Florentinorum Patrum definitio confirmetur, et quam iure meritoque etiam hoc ex capite uideantur proscripti recentiores heretici Lutherus, Caluinus, Zuinglius, etc., quid de hac catholica doctrina senserit S. Bruno, in medium proferam. Ille ergo exponens caput XXII Leuitici, p. 126, c. 2: »Iusti, ait, post hanc uitam Deo offeruntur, et in societatem sanctorum statim recipiuntur, uel deinceps, si forte purgatorio indigebunt.  Non enim omnes, qui saluantur, mox ut obierint, in beatitudinem recipientur.« Idem repetit A. N. declarans uerba illa ps. XXXI: Beatus ille, cui non imputauit Dominus peccatum. »Gaudeant, inquit, itaque penitentes, quia peccata dimissa sunt eis; timeant tamen, quia nesciunt an adhuc pena peccati dimissa sit eis. Quacunque enim die conuersi fuerint, si tamen digne conuersi fuerint salui erunt: sed ignis manet; peccatum dimissum est, sed non pena peccati. Legimus quosdam post mortem miraculis claruisse, et tamen purgatorio deputatos fuisse. De quibus dubitari non potest, et peccata eis dimissa fuisse, et penam peccati dimissam non fuisse. De talibus dictum est, I Cor. III, 15:  Si cuius opus exarserit, detrimentum patietur; ipse uero saluus erit quasi per ignem.«

Cum autem ex sacris Scripturis, ex traditione, et ex Ecclesie oraculo nobis constet iustos aliquos inter sanctos, id est celi habitatores esse habendos, eorum inuocatio pia, et utilis erit; quod idem S. Bruno docet in Comment. super cap. XI Iob, pag. 244, c. 1. »Sancti tunc oriuntur, quando carnem deponentes moriuntur; quia tunc primum immortalem uitam suscipiunt. Sed quomodo oriuntur? Ut lucifer, id est clari, et immortales. Tunc habent fiduciam, proposita spe, quia indubitanter ea, que sperauerant, consequuntur. Plurimi autem eorum faciem deprecabuntur; quod tales fieri desiderant; sicut de Ecclesia dicitur: uultum tuum deprecabuntur  omnes diuites plebis; siue illuc uenire concupiscunt, ubi eos uideant, et eis associentur.«

Quod uero picte eorum imagines, et precipue B. M. u. cultu quodam, et obsequio prosequende sint, idem S. Bruno insinuat in Comment. super eumdem ps. XLIu. »Non solum, inquit, filium suum adorabunt filie Tyri, sed et te quoque deprecabuntur, tibique uota persoluent. Nam si eius uultum, et imaginem intelligamus, non erit inconueniens; cum sic ubicunque depingitur eam omnes uenerari debemus.«



§ XIu. De eternitate penarum infernalium.

Alterum catholicum dogma assertum a S. Brunone reperimus; miserrimam nempe iniquorum sortem, qui in peccato graui decedentes, eternis inferni  penis, damnantur. Huiusmodi ueritatem contra Origenistas, eternitatem ignis et penarum in inferno negantes, stabiliuit S. episcopus, declarans illa Iob, pag. 239, c. 2: Deuorabit eum ignis, qui non succendetur, affligetur relictus in tabernaculo suo. »Ignis enim ille, inquit, inexstinguibilis est, et semel succensus non indiget, ut ulterius succendatur. Relictus autem in tabernaculo carnis sue semper affligetur; quia caro, et anima in eternum cruciabitur.« In commentario etiam super ps. II, pag. 352, col. 2, ait: »Impii, et peccatores in iudicio damnati misericordiam ulterius non inuenient.« Plura alia ad doctrinam theologicam spectantia tradit S. Bruno, non tam in commentariis super utrumque Testamentum, quam in reliquis scriptis, que singula si producere  uellem, nimis hanc prolusionem protraherem. Aliqua tamen maioris momenti annotabo.



§ Xu. De diuinarum Scripturarum et traditionis auctoritate.

Quanto in pretio habende sint diuine littere, hoc est utriusque Testamenti libri, docet A. N. in cap. XXXIu, Exod. pag. 119, ubi relatis uerbis Apostoli Rom. cap. uII, 8: Concupiscentiam nesciebam, nisi lex diceret, Non concupisces rem proximi tui. »Credamus ergo, inquit S. episcopus, testimonio legis, que quia semper uerum dicit, et nunquam mentitur, non immerito testimonium appellatur: huic enim testimonio nemo contradicere audet; ultima probatio legis est auctoritas. Hec autem scripta est manu  Dei, opera Dei, Scriptura Dei; nichil humanum est in ea, tota diuina est, tota Deo dictante et scribente composita est; unde ueritate et auctoritate plena est.«

Traditionis etiam auctoritatem cum in rebus fidei, tum in ritibus ab Ecclesia pro sacramentorum administratione constitutis, duplici in loco statuit S. Bruno. Et quidem quod attinet ad mysteriorum intelligentiam, ait, in Comment. ad Exod., pag. 89, c. 2, nos non debere aliter credere quam SS. Patres docuerunt, et crediderunt; eorum enim dogmata tanquam diuinitus reuelata retinenda sunt; nec quemquam licet plus uelle sapere quam ipsi credendum pronuntiarunt. »Fides ergo sanctorum, inquit, nobis sufficiat; neque ultra queramus que  illis diuinitus sunt reuelata. Et qui nos ipsos, et ea que in nobis sunt, intelligere non ualemus, ad ea que super nos sunt, nos extendere non laboremus.« Ex eodem fonte, ex traditione scilicet, idem S. Antistes sacrorum rituum obseruantiam esse repetendam docuit, in tractatu de Sacramentis, et Mysteriis, ubi agens de baptismo, dicit, pro ualiditate sacramenti, id est pro obtinenda eius uirtute et gratia, aquam, et Spiritum, hoc est inuocationem sanctissime Trinitatis, que materiam, et formam constituunt, esse necessarias. »Sed cum alia posterius addita fuerint, ea omitti nequeunt. Hec ergo sola, ait, sufficere poterunt ad baptismi sacramentum, sed SS. Patres nostri, qui ista Spiritu Dei constituerunt, uoluerunt nobis satisfacere, non solum in his que  pertinent ad uirtutem sacramenti, uerum etiam in illis que pertinent ad significationem. Sufficit enim aqua, et Spiritus ad baptismi perfectionem: cetera uero, que adduntur, ad significationem pertinent. Non enim oleum, et chrisma habuit Philippus apostolus, quando eunuchum baptizauit. Hec tamen pretermittenda non sunt, que ad significandum aliquid sanctorum diligenti dispositione addita sunt.« Ritus igitur, et sacrorum administratio, quam per traditionem accepit Ecclesia, originem quamdam diuinam habuere, quatenus a Deo inspirati SS. Patres eos constituerunt, eorumque custodem Ecclesiam ipsam reliquerunt. Quare nemini priuato fas est illos omittere, uel immutare; cum traditionis auctoritati ex consensu Ecclesie maius pondus accedat.



§ XuI. De auctoritate Ecclesie in doctrina fidei.


Semper in Ecclesia maximi ductus est consensus eius in doctrinis dogmata fidei continentibus; quo magna illa constituitur differentia mundum inter et ipsam Ecclesiam; ille enim a continua mobilitate, et uarietate in scientiis, in legibus, in regiminis principiis agitatur; hec autem firmitate ac stabilitate sua gaudet. Quamuis enim nonnunquam insurgant heretici, qui tanquam procellosi uenti eam commouere, ac scindere nitantur, non preualent tamen, neque firmitatem, stabilitatemque eius subuertere queunt; cum doctrine orthodoxe concordia, ac depositi fidei seruandi sanctorum episcoporum, et sacerdotum  conspiratio semper eis resistat, manesque eorum conatus reddat. Hec copiose tradit S. Bruno in Comm. ad ps. LXu, p. 432, exponens illa uerba: Qui constituit mare in aridam, et flumina pede pertransibunt; ibi letabimur in idipsum. »Per mare, inquit, mundum, per aridam uero Ecclesiam intelligamus. Illud procellis et tempestatibus erigitur; hec semper firma et stabilis manet. Conuertitur autem mare in aridam, quando gentiles, et idololatre ad Ecclesiam transeunt, et Christianorum fidem suscipiunt. Per flumina uero, quia aque multe populi multi, diuerse huius mundi gentes et nationes significantur. Que autem flumina transire possumus, ea ingredi non timemus. Quando igitur sancti predicatores, episcopi, et sacerdotes secure, et sine timore  in populis predicant, tunc dicere possumus quia per flumina pede transeunt. Ubi prius erat timor, ibi letitia nuntiatur. Ibi ergo, id est in populis, qui per flumina significantur, letantur modo sancti in idipsum, id est simul, et communiter omnes. Omnium communis letitia est, quia fides omnium est, nullus nulli contradicit, sed omnes pariter Christum laudant, et benedicunt.« Omnem autem uim confringentem hereticorum errores a conciliis adhiberi fatetur idem S. episcopus, p. 370, c. 1, ubi explanans uerba illa psalmi XXXuII, Arcus eorum contritus est, ait: »Arcus hereticorum contritus est, quia omnis eorum heresis, et deceptio in multis conciliis damnata est.« De concilio quidem Niceno I, iam dixerat cap. XIu in Genesim, pag. 24, col. 1,  ab eo heresim Arianam damnatam fuisse, fidemque catholicam confirmatam. Siue igitur Ecclesia in conciliis generalibus congregata sit, siue dispersa, quoties aliquid docet, uel tanquam credendi regulam definit, audienda est, eique credendum quod, ut habemus ex Apostolo I, Timot. cap. III, 15, Columna, etc., fundamentum ueritatis sit a Deo constituta. Quanta uero polleat Ecclesia potestate, quibusque diuinis muneribus fulgeat exornata, representat S. Bruno in nube que supra montem Sinai descendit, atque in eo cap. XXIu. Exod. gloriam Domini apparuisse legitur: »Nubes, ait, pag. 85, c. 2, que montem Sinai operuit, est omnis scientie, et sapientie plenitudo, que super Ecclesiam descendit, et in eo gloriam Domini apparere demonstrauit; quoniam  uirtus miraculorum, et gratia Spiritus sancti usque ad seculi consummationem Ecclesiam non relinquit; secundum illud, quod Dominus ait: Ego uobiscum sum omnibus diebus usque ad consummationem seculi.« His igitur priuilegiis, et prerogatiuis munita Ecclesia, diuinique auctoris sui presidio semper adiuta, plenam super filios suos exercet potestatem, ut eos instruat, in ueritate contineat, et perfectos mandatorum obseruatores reddat. Ut autem apostolis predicantibus fides haberetur, per os eorum se loqui dixit, adeoque audientes illos fassus est, se docentem audire, Luc. cap. X, 16: Qui uos audit, me audit, et despicientes, ipsum Redemptorem despicere: Qui uos spernit, me  spernit. Prosequitur autem A. N. in comment. ad hunc locum Luce, factis comprobans promissiones quas eis Dominus fecisse dixerat. Apostolos enim, ut superius dictum est, miserat Dominus binos ante faciem suam, in omnem ciuitatem, et locum, quo erat ipse uenturus. »Nunc autem, inquit S. Bruno, reuersi, Domino omnia scienti cum gaudio referebant ea, que non ipsi, sed ipse in illis fuerat operatus. Gaudebant enim de nomine Christi, cuius et uirtutem experti erant. Gaudebant et de gratia immensa sibi a Domino attributa; quoniam non solum infirmitates curabant, uerum etiam demonibus imperabant, et sibi subiectos esse uidebant.« Preter euangelicam predicationem, et signorum ostensionem, quibus eorum missio comprobatur, non tam  suasione, quam auctoritate ipsis proprie attributa, eam apostoli exercuerunt, suisque successoribus exercendam reliquerunt, ut malos a bonis separarent, eosque suo iudicio subiicerent. Hanc legem in Leuitici cap. XIII, adumbratam ostendit A. N. p. 149, c. 1, disserens de cognitione lepre sacerdotibus reseruata. Sicut enim leprosus, ita cognitus, ex Dei precepto a reliquo cetu separabatur; eodem modo qui spirituali lepra infectus dignoscitur, a consortio fidelium est separandus. Sed hec cognitio, et separationis sententia ad Ecclesiam spectat, nec cuiquam licitum est, eam sibi usurpare. Audiatur Bruno, qui eodem in loco diuersa excommunicationis genera exponit. »Solis episcopis, inquit, et sacerdotibus secundum animam condemnandi, et  absoluendi potestas a Domino data est. Peccat autem, qui leprosum aliquem, et peccatorem a communione sua separandum putat, priusquam ab episcopis et sacerdotibus iudicetur. Ducatur ergo leprosus ad sacerdotem. Sic enim Dominus ait: Ostendite uos sacerdotibus, Luc. cap. XuII, 14. Consideret sacerdos, diligenter perquirat, si lepra est. Habet enim lepra sua signa neque celari potest, facileque cognoscitur. Quis enim adulterum, homicidam, periurum, sacrilegum, furem, et raptorem dubitet esse leprosum? Talem ergo cum sacerdos inuenerit, nec timore, nec amore mutet iudicium: dicat enim esse leprosum, et secundum eius arbitrium separetur: secundum eius quidem, non secundum alterius: ipsius enim est eum iudicare; ipsius est separare.

 »Quomodo separare? Multis enim modis fit ista separatio: alii enim a corpore et sanguine Christi, alii ab Ecclesie introitu, alii a communione fidelium separantur. Separantur etiam a quibusdam cibis, et potibus, aliisque carnis uoluptatibus, ut iam nunc licite non utantur his rebus, quibus prius licite utebantur.«

Sed quid de hereticis iudicare debeat Ecclesia, declarat S. Bruno in Comment, ad cap. Xu. Numer. p. 183, c. 2, ubi postquam de diuerso sacrificii genere, pro expianda diuersorum reatuum qualitate egerit, ad peccatum superbie ueniens, ait: »Anima uero, que per superbiam aliquid commiserit, siue ciuis ille sit, siue peregrinus, quoniam aduersus Dominum  rebellis fuit, peribit de populo Dei. Hoc autem perspicue de heretico intelligimus, unde et merito rebellis uocatur. Magna enim superbia est, ut tota Ecclesia reclamante, et fidei dogmata ostendente, aliquis contra rebellare, suamque sententiam contentiose defendere uelit. Talis ergo peribit, cuiuscunque generis sit, cuiuscunque ordinis, cuiuscunque conditionis et religionis.« Perire autem de populo Dei, idem est ac ab excommunicationis sententia a cetu fidelium separatum esse, et ab Ecclesie communione depulsum. Id perspicue patet ex sequenti Brunonis interpretatione de homine, quem Isrelite extra castra ducentes, quoniam in Sabbato ligna collegerat, lapidibus obruerunt. »Per hoc autem, inquit, pag. 183, c. 2, datur intelligi, quod  illi, qui pactum Dei uiolant, et Ecclesie Dei instituta cum ceteris fidelibus custodire et obseruare recusant, ab Ecclesia pelli, et ab omnibus damnari, et excommunicari debeant; tot enim lapidibus obruitur, quot assentientibus excommunicatio obfirmatur.«

Si hec de iudicio, deque potestate episcoporum, et sacerdotum iure meritoque asseruntur, multo magis de summo sacerdote, et episcopo episcoporum sunt affirmanda, cui cum grauiorum causarum reseruata sit cognitio in Ecclesia, potestate clauium a Christo Domino ei tradita uti poterit, quoties expedire iudicabit. Quamuis autem a nobis, cum de S. Petro apostolorum principe ageremus, plura allata sint grauissima Brunonis testimonia de suprema Romani pontificis in Ecclesiam uniuersam auctoritate,  ut ea tanto magis confirmentur, maxime opportuna erunt, que idem episcopus Signiensis in tractatu De Sacrificio azimo habet. Obiiciebant enim Greci consecrantes in pane fermentato Latinis, nos cum Hebreis Iudaico more azymum comedere, qui sacrificium in pane azymo conficimus. Respondet autem S. Bruno: »Absit hoc a catholica, atque apostolica, et Romana Ecclesia, que caput, et fundamentum, ac speculum dicitur, et probatur esse omnium Ecclesiarum, quam Deus, et Dominus noster iehsu Christus per semetipsum edificare dignatus est, ac promittens specialiter suo dilecto discipulo Petro apostolo, dicens Matth. XuI: Tu es Petrus, et super hanc petram edificabo Ecclesiam meam: et porte inferi non preualebunt aduersus  eam; et tibi dabo claues regni celorum. Atque iterum, Luc. cap. XXII, Ego rogaui pro te, Petre, ut non deficiat fides tua, et tu aliquando conuersus confirma fratres tuos.« Cum autem S. episcopus hunc scripsisset tractatum rogatus a monachis Benedictinis Constantinopoli monasterium habentibus, his lucubrationem suam absoluit. »Quapropter, amantissimi fratres, state uiriliter in sodalitate ac firmamento orthodoxe columne, et nemo cum suasoribus uerbis a sancte fidei catholice, atque apostolice prefate sedis, matris Ecclesie Romane consuetudine uos separet, quia teste Augustino luculentissimo doctore, et Africano episcopo, non est alia sedes in celo, aut in terra dignior, siue prior, nisi illa, quam Romana  tenet Ecclesia. Hanc tenete, hanc puro corde diligite, et ab eius unitate non recedite; cum scriptum sit, Prou. cap. XXII, u. 28: Terminum, quem antiqui posuerunt Patres, ne transgrediaris. Et Eccl. X, u. 8: Qui dissipat sepem, mordebit eum coluber; serpens scilicet ille, qui eiecit Adam de paradiso, ex cuius pestifero ore Dominus uos semper eruat.« Cum hec de apostolica sede non ambiguis uerbis, sed apertis, certisque significationibus dicta sint; in dubium  reuocari nequit hanc esse constantem, firmatamque in omni euo SS. Patrum sententiam, huius supreme sedis doctrinam pro regula fidei esse tenendam, ac proinde nemini licere ab ea recedere, eique non obtemperare. Commiserandi profecto sunt, qui tanto in lumine cecutire uolunt, et qui malo spiritu acti ab ulnis amantissime matris aufugiunt, et se, quosque seducunt, ad eternam pertrahunt ruinam.





uITA S. BRUNI SEU BRUNONIS ASTENSIS SIGNIENSIUM EPISCOPI ET ABBATIS MONTIS CASINI. Edita lib. Iu, c. 33, Chronici Casinensis a Petro Diacono, prout eam disposuerat Leo episcopus, et cardinalis Ostiensis; sed morte preuentus explere non potuerat, ut testatur idem Petrus epistola nuncupatoria ad Reinaldum abbatem et cardinalem


 Beatissimus Brunus, seu Bruno, abbas huius monasterii quadragesimus, sedit annis tribus, mensibus decem. Hic Liguria prouincia ortus ex illustri Astensium prosapia; sed illustriores ab infantia possidens mores, liberalibusque studiis a pueritia sufficienter instructus, Astensis episcopi canonicus exstitit, qui desiderio regni celestis patriam parentesque relinquens, huc properans, ut Deo liberius sub monachali habitu deseruire ualeret, Romanam primum accessit ad urbem. His porro diebus Urbanus II uniuersali presidebat Ecclesie. Factum est autem, ut eo tempore, quo idem uir ad hunc locum tendebat, Signiensis episcopus ex hac uita discederet. Idem uero Romanus pontifex hunc spiritu feruere conspiciens, dixit ad eum: »Sicut tranquillitas  maris multoties confert periculum nautis, ita et monachis a seculi turbine remotis, quies et securitas ipsa perniciosissimum solet inferre naufragium. Unde nostris monitis te obedire conuenit, et Signiensis Ecclesie curam, que tibi a nobis iniungitur, tanto religiosius, ac diligentius, quantum scientia, et sapientia polles, regere stude.« Quibus cum ille sermonibus minime preberet assensum, precepit ei ut ad ciuitatem predictam pergeret; ibique uice Romani pontificis episcopum ordinans, iret quo uellet. Tunc supradictus uir illuc adueniens, cum sibi iniuncta implere satageret, idem papa clam Signiensibus apices destinans, admonuit, ut eum episcopum ordinarent. Talia dum ad eius notitiam peruenissent, intempeste noctis silentio, B. Marie  Ecclesiam egrediens fugam arripuit. Itaque dum meditata implere satageret, in quodam triuio uirgo, que imperiali trabea adornata, cuius facies resplendebat ut sol, illi cominus astitit. Quam ille qualis, queue esset, et quo tenderet, cum requisiuisset, illa respondit: Sponsam, quam non bene fugis, me  noueris esse. Quapropter ut ad Ecclesiam redeas ex Dei omnipotentis parte precipio. Et caue ne Dei ulterius uelis resistere uoluntati. Et his dictis disparuit. Perculsus ad hec Bruno sancte uirginis femine, Deique in sua ordinatione uoluntatem aduertens, succubuit, ac pontificalem cathedram letantibus cunctis scandit. Ordinatus autem in ea qua fuerat mentis intentione permansit; unde adinuenta opportunitate, sub supradicto abbate Oderisio, ad hunc locum perueniens, flentibus qui cum eo uenerant, et nichil tale de ipso suspicantibus, monachus factus est. Signienses autem grauiter illius ferentes absentiam Pascalem papam II adeunt, flentesque rogant, ut illum potius episcopatus sui curam gerere cogeret, quam sibi tantum consulentem in Casinensi  cenobio quietum, et remotum a seculi turbine habitare permittat. Pontifex autem ad illorum uerba permotus strenuos a suo latere destinat uiros, per quos eidem Brunoni ex parte sedis apostolice mandat, ut cure ouium suarum studeat, et Romano pontifici in causis ecclesiasticis semper adhereat; arguens insuper illum, et increpans cur absque apostolice sedis licentia, ausus fuisset monasterium petere, quo illum omnino non permitteret esse. Ad hec prefatus Bruno, per episcopos et cardinales amicos hec rescripsit: »Cuncti, procul dubio, qui in Romana sunt Ecclesia, noscunt, quia nisi contra Ecclesiam schismaticorum seuiret insama, hoc quod nunc egi, a multis iam annis opere impleuissem. Nunc uero quia in Romana Ecclesia, Petro clauum  regente, tota per orbem Christi Dei nostri gratulatur Ecclesia, uentorum iam turbines silent, maria pacata quiescunt, idcirco, quod Deo semel deuoueram, reddere cogor. Melius est enim non uouere, quam uouere, et non reddere. Quod si quis fortasse mihi obiiciat, quod semel acceptum episcopatum relinquere  non debebam, licenter respondebo: quod multi sunt, qui pontificatus sui iura non deseruerunt, et de sinistris sunt, dicente Domino, Osee c. II: Principes fuere, et non cognoui: iudices exstiterunt, et non per Spiritum meum. Porro qui recta intentione episcopatum dimiserunt, certum est eos de eterna felicitate perenniter in Christo gaudere. Mihi porro exempla sanctorum non desunt, quorum uestigia secutus sum: qui relicto tumultu seculi, quietam uitam adepti sunt. Unde per uos summum pontificem obnixe deprecor, ut de reliquo amplius mihi molestus non sit; et quietum portum, in quem Christo gubernante perueni, ne me relinquere cogat, suppliciter posco.« Cumque nulla ratione eumdem apostolicum, nec Signinum populum flectere ualeret,  supradictus abbas Oderisius rogauit pontificem, ut prefatum uirum sub monachali habitu in hoc monasterio Deo militare permitteret; cuius precibus idem papa aurem accommodans quieuit.

Post hec autem ab eo pontifice una cum Bemundo in Gallia directus, uice Romani pontificis in iisdem partibus synodum secundum traditionem ecclesiasticam tenuit. Inde quoque Romam reuersus, quadragesimo quarto die ab Othonis abbatis depositione exstante ad hoc monasterium rediit; atque a fratribus est in huius cenobii regimine ac cura prelatus. Idem uero apostolicus ad hunc locum postea ueniens, non solum dignum illum esse abbatem illo in conuentu peroratus est, uerum etiam  in apostolicam sedem dignum sibi successorem fore testificatus est. Non autem idem uir otiose hic uixisse credendum est, qui tales, ac tantos nobis Scripturarum exposuerit libros; de quibus summam illorum scilicet, qui in nostris manibus uenere, pandere curamus. Super Genesim, super Exodum, super Leuiticum, super Numeros, super Deuteronomium, super Psalterium, super Isaiam, super Cantica canticorum, super Iudicum, super Apocalypsim. De totius anni festiuitatibus, atque diebus Dominicis composuit sermones sexaginta nouem, homilias centum quadraginta quinque.

Hoc preterea tempore Adenulfus, Lando, et Atenulfus Aquinenses comites diabolica inebriati uesania  castrum Terame rusticorum proditione ingredientes, et eiusdem castri habitatores in suam fidelitatem iurare facientes, oppida monasterio pertinentia depredare ceperunt. Hoc ubi predicto abbati nuntiatum est, ad eosdem comites dirigens, ut castrum monasterio redderent, et a tantis iniquitatibus et direptionibus cessarent, monere studuit. Illi ne audire quidem admonentem passi, deteriora in dies se facturos minabantur. Tunc abbas, habito cum fratribus consilio, eosdem sacrilegos a liminibus Ecclesie separauit; ac e uestigio Robertum principem euocans ad eumdem castrum recuperandum inuitauit; qui copioso ualde congregato exercitu, super idem castrum adueniens, illud oppugnare modis omnibus cepit. Cumque hostiliter ibi per  dies quindecim resedisset, iidem comites miserunt ad eumdem abbatem, quod si illos cum armis suis inde exire permitteret, ipsum castrum absque omni controuersia redderent. Quod cum idem abbas annuisset, supradictum castrum in monasterii huius potestate rediit, die Iduum Augustarum anno Domini 1108. Pro quo uidelicet castro abbas Capuano principi libras 200 contradidit. Mense autem Octobrio aduenit huc idem apostolicus, adiunctoque abbate nostro, Beneuentum synodi celebrande causa perrexit; in qua predecessorum uestigia secutus constituit, ut si quis ecclesiastica beneficia de manu laicorum acceperit, et dans, et accipiens communione priuentur. uestimenta uero secularia, et pretiosa reprehendit, et clericis talia uti interdixit. Cum  autem Capuam deuenisset, rogatus ab eodem abbate Ecclesiam Sancti Benedicti, quam Desiderius abbas intra eamdem ciuitatem renouauerat, solemniter dedicauit; in qua etiam de uestimentis sanctissimi Patris Benedicti recondidit; sicque ad hoc monasterium ueniens, Romam reuersus est.

His porro diebus Rogerius dux per preceptum B. Benedicto concessit, ut monasterii pecora nullum uectigal darent uel sibi, uel successoribus suis, sicut consueuerant, in omnibus finibus Garpani montis; et ut ab Ecclesia, que Passari dicitur, usque ad Salpitanum pontem, et usque in mare, licentiam hospitandi ipsas oues haberent, apposita pena decem librarum auri. Tunc temporis Laydulfus Pandulfi comitis filius de Presenzano, in presentia eiusdem  abbatis manifestauit, se de uniuersa parte sua de castello Mortule, et Casa Fortini, et Cucuruzzo, et Rocca de Bantra, pena apposita centum librarum, si hoc remouere quesisset. Sed et Ioannes Triuertine sedis episcopus, una cum Roberto filio Tristani, Limessani Castri domino, obtulit huic loco Ecclesiam S. Illuminate intra fines eiusdem Castri, cum omnibus ecclesiis et pertinentiis suis. Anno Dominice Incarnationis 1110. Indict. 3, mense Iunio sexta ipsius mensis die cometes apparuit. Deinde III Idus Februarii imperator Henricus peruenit ad urbem. Igitur pontifex misit in occursum eius. Cum uero in superiores gradus ecclesie Sancti Petri euasisset, illic dominus papa cum episcopis et cardinalibus  interfuit. Post basilice ingressum uterque consedit. Pontifex instaurari ecclesiasticum ius petiit. Ille cum episcopis et principibus secessit. Interea pontifex, et qui cum eo erant custodiebantur. uix tandem ad altare B. Petri pro agendis missarum solemniis ascendere licuit. Expleta missa, de sede compulsus descendere pontifex, deorsum ante B. Petri confessionem cum fratribus sedit, ibique ad noctem usque custoditus a militibus, ad hospitium tandem extra ecclesie atrium ductus est cum fratribus. Capta est cum illo clericorum, laicorumque copiosa multitudo. Pueri item, ac diuerse etatis homines, qui obuiam ei cum floribus, et palmis exierant, alios obtruncari, alios exspoliari, partim cedi, partim uinciri iussit. Ioannes interea Tusculanus,  et Leo Ostiensis episcopus, ubi papam captum perspexerunt, sub plebeio habitu in Urbem se receperunt.

Romani igitur cum audissent papam esse captiuum, tantus eorum animos tumultus, et dolor, indignatioque peruasit, ut protinus Alemannos omnes, qui uel orationis causa, uel alterius cuiuscunque negotii urbem ingressi fuerant, necarent. Postera die egressi urbe, conserta pugna, plurimos de imperatoris exercitu obtruncant, et eorum captis spoliis, aduersus Teutones acriorem ineunt pugnam; adeo ut eos porticu pene propellerent, ipsumque imperatorem equo deiicerent, et in faciem uulnerarent. Alemanni cum se premi a Romanis cernerent, sese in castra receperunt. Romani uehementer animati,  omnes aduersus imperatorem se sacramento constrinxerunt. Hec ubi imperatori nuntiata sunt, eadem nocte, eumdem apostolicum secum abducens, tanto metu cum omni exercitu profugit ex porticu, ut non modo sarcinas, uerum et socios plurimos in hospitio relinquerent. Post duos dies pontificem sacris uestibus exui iussit; quod cum factum esset, uinctum eum pertraxere, Soractem usque pergentes. Pontifex autem cum duobus episcopis, Sabinense, et Portuense, et cardinalibus quatuor, apud castrum Trebicum, ceteri uero cardinales apud Corcodisum in custodia tenebantur.

Itaque cum et Romanorum agros imperator popularetur in dies, ipsorum animos pecunia, dolisque tentaret, tantam Deus populo constantiam tribuit, ut  nichil cum eis pacisci, nec pape quidem, cardinaliumque promissa liberatione potuerit. Cernens itaque sibi secus quam putauerat contigisse, cepit iureiurando firmare, nisi pontifex illi morem gereret, et ipsum, et omnes, quos habebat in uinculis partim occisurum, partim amputatis membris quibusque debilitaturum. Sed cum ad id constantiam pontificis flectere nequiret in hoc tandem plena deliberatione conuenit, ut omnes quos ceperat liberos faceret; dum tamen sibi in posterum apud pontificem prospicere posset. Ceterum pontifex uitam ponere, quam iura Ecclesie uiolare malebat, quamuis ille non Ecclesie iura, non officia quelibet, sed regalia sola se dare assereret. Proponebatur  schismatis graue periculum, quod omni pene Latinorum imminebat Ecclesie. uictus tamen lacrymis, suspiriisque filiorum, totus in lacrymas soluitur. Et cogor, inquit, pro Ecclesie pace, et liberatione id perpeti, quod ne paterer, uitam quoque cum sanguine perfundere paratus eram. Igitur ex uerbo pontificis iuratum est hoc uidelicet modo. Quod ulterius non inquietaret imperatorem, eiusque imperium de presumpto, de temerato Ecclesie iure, eidemque imperatori priuilegium sub anathemate confirmaret, ut episcopos, et abbates libere electos absque Simonia idem imperator annulo, et uirga inuestiat; episcopusque sic inuestitus libere consecrationem ab archiepiscopo, ad quem pertinuerit, sumat. Si quis uero a populo, et clero eligatur, et non ab imperatore  inuestiatur, a nemine consecretur. Et cum hec sacramento firmasset, imperator demum quod eumdem pontificem cum episcopis, et cardinalibus, et omnes, qui cum eo, uel pro eo capti essent, obsidesque securos perduceret intra portas transtyberine ciuitatis, nec ulterius aut caperet, aut capi permitteret, iurauit. Die igitur altera coronatus est imperator. Post coronationem, finitis missarum solemniis, imperator in castra regreditur; pontifex autem Urbem regressus est. Hinc iam in Romana Ecclesia scandala dissensionum et schismatum oriri ceperunt.

His quoque diebus dum abbas noster Bruno Ecclesiam S. Thome apostoli extra castrum uallis Frigide solemniter dedicaret, mulier quedam a spiritu immundo uexata, ad eum deducta est; cuius  calamitati compatiens, oratione premissa, aquam unde manus lauauerat, patienti femine in potum dedit; moxque ab ea malignum spiritum excussit.

Prefatus autem abbas adiunctis sibi Guala Regino episcopo, et Roberto Pasiensi, aliisque cardinalibus, memorato pontifici omnino imminebat, ut priuilegium, quod imperatori fecerat, rumperet, eumque anathematis uinculo innodaret. Hi autem, qui cum illo in uinculis fuerant, dicebant: quod ante diximus, dicimus; quod predicauimus, consona uoce predicamus, damnamusque quod ante damnauimus. Alii autem non modo non damnabant que contra Ecclesiam catholicam fuerant gesta, uerum impudenter satis tueri nitebantur. Igitur dum eiusmodi dissentionibus apostolica quateretur Ecclesia,  relatum est pontifici memoratum uirum illius dissidii, et scandali ducem signiferum fuisse. Quod ubi abbas audiuit, temporis opportunitate captata, dixit ei: »Inimici mei dicunt tibi, quia non te diligo, et mala de te obloquor; sed mentiuntur. Ego enim sic te diligo, ut patrem, et dominum meum; neminemque alium, te uiuente, uolo habere pontificem; sicut cum multis aliis tibi promisi. Audio tamen Saluatorem meum dicentem mihi: Qui amat patrem, aut matrem plusquam me, non est me dignus ; unde et Apostolus: Si quis, inquit, non diligit Dominum Iesum Christum, anathema sit . Debeo igitur diligere te, sed plus debeo illum diligere, qui te fecit, et me. Huic autem tanto amori nichil  unquam preferendum est. Fedus autem illud adeo fedum, tam uiolentum, tam cum proditione factum, tam omni pietati, religionique contrarium, ego non laudo. Quis enim illud laudet, quo uiolatur fides, ecclesie libertas amittitur, sacerdotium tollitur, unicum et singulare ostium Ecclesie clauditur, multa ostia aperiuntur, per que qui intrat fur est, et latro? Habemus canones, habemus SS. Patrum constitutiones ab apostolorum temporibus ad te usque perductas. uia regia incedendum est, neque ab ea in aliquam partem declinandum. Apostoli illos omnes damnant, et a fidelium communione seiungunt, qui per secularem potestatem Ecclesiam obtinerent. Laici enim quantumlibet religiosi sint, nullam tamen disponende Ecclesie facultatem sunt  consecuti. Hec enim apostolorum constitutio sancta est; cui qui contradicit, catholicus non est. Omnis autem qui heresim tuetur, hereticus est. Nemo hanc non esse heresim dicere potest, quam sancta, et apostolica Ecclesia in multis conciliis heresim nominat, et cum suis auctoribus damnat.«

Talis allocutio inter pontificem et abbatem inuidie et odii fomitem ministrauit. Inter cetera uero, que tunc pontifex in abbatem locutus est, ait: Nisi illum a monasterii administratione remouero, ipse suis argumentis Ecclesie mihi regimen tollet. Quapropter eidem abbati direxit epistolam, qua uetuit ne ultra episcopus esset, atque abbas. Neque enim ultra ferre apostolicam sedem episcopum aliquem monasterio preesse tam celebri. Fratribus etiam  per Leonem Ostiensem episcopum, et huius cenobii monachum litteras misit, mandans, ne ipsi uiro ulterius obedirent, sed secundum Deum regulariter sibi abbatem eligerent; sin autem secus agerent, in omnibus monasterii cellis abbates ipse statueret. Hoc ubi abbas audiuit, conuocatis fratribus ostendere cepit quenam inter ipsum et summum pontificem pro causis ecclesiasticis esset orta dissentio; simulque admonuit, ut si abbatem, quem ipse eligeret, uellent, et illos et hunc locum pro uiribus protegeret atque defenderet. Erat tunc in monasterio frater Peregrinus nomine, natione Ligur, seculari astutia callidus, cui regiminis onus imponere decernebat. Quod cum fratres didicissent, dixerunt abbati, quandiu ipse uellet ei abbatis iure preesse,  omnes illi ut domino, ac Patri obedirent; sin autem  ea cura desisteret, electionem que illis ex regule precepto debebatur, nulli omnino permitterent, sed ipsi antiquo more abbatem sibi constituerent. Hoc Peregrinus ille audiens, et id uiolenter implere posse se putans, armatos milites ad custodiendum monasterium in suum auxilium euocat. Postera uero die, fratribus Ecclesiam ad missam celebrandam cum pace intreuntibus, subito armata telis occurrit multitudo furentium, et qui essent, qui uoluntatem abbatis nollent implere, querentium. Fratres autem hec nimis egre, et indigne ferentes, unanimiter in illos ruunt, monasterioque deturbant. Quod ubi abbati nuntiatum est, ad monasterium continuo ascendit, uocatisque ad se fratribus: Nolo, inquit, ut propter me inter uos, et Romanum pontificem  scandalum oriatur, uirgamque pastoralem super altare ponens: Accipite, inquit, quam mihi tradidistis; absolutioneque fratribus facta, ad episcopatum suum rediit. Ubi in sancta conuersatione usque ad Oderisii secundi abbatis tempora uiuens feliciter migrauit ad Dominum pridie Kalend. Septembris. Sepultus est in ciuitate Signina, in Ecclesia S. Dei Genitricis et u. Marie. Ad cuius memoriam etiam hodie Dominus miracula patrare dignatur ipsius intercedentibus meritis.

Girardus abbas XLI istius monasterii, nobilissima Marsosum stirpe progenitus, post Othonis transitum. Bruno quo supra retulimus ordine abbas effectus fuisset, ac Rom. pontificis iussu monasterii relicta cura, ad episcopatum suum remeasset, a fratribus  uno consensu abbas eligitur.





IN COMMENTARIUM uITAE S. BRUNONIS ASTENSIS SIGNIENSIUM EPISCOPI



PROeMIUM.

 Infauste uirorum conditioni plerumque ascribitur,  si illis temporibus ortum habuerint, uitamque duxerint, que obscura, inculta, infimique eui appellantur. Fateor equidem prerogatiuam quamdam excellentie, et honoris etati illi accedere, in qua humaniores littere, et facultates maxime claruerunt, prestantioraque scripta doctorum hominum prodierunt; quare felices, beatique censentur, qui fortunatis illis diebus floruerunt. Ab hoc eminenti subsellio hi deiici solent, qui ex temporum uicissitudine, scientiis ad occasum uergentibus, nati sunt; quique, neglectis pene bonis studiis, preclara exemplaria ante oculos sibi proponere non habuere. uerum quia uirtus et sapientia tanto gloriosior exsurgit, quanto difficilior est progressus ad ipsam; cum maiori conatu, proprioque ingenio adquiratur,  iis equidem consentire nequeo, qui de meritis  hominum a nota etatis rationem desumere presumunt. Hoc preiudicium, seu indignam de S. Brunone Astensi Signiensium episcopo a nonnullis usurpatam opinionem propulsare aggredior, eumque inter illustriores episcopos, celebriores inter doctores, interque optime meritos de Ecclesia catholica Patres collocandum esse contendo. Et quidem quod ad sapientiam spectat, non illam solum commendari uelim, que humana est, et qua philosophi plures ethnici excelluerunt, sed illam que desursum est, descendens a Patre luminum , quamque, ut monet sapientissimus Salomon, Eccli. I, 11: Effundit Deus in homines, secundum datum suum, et prebet illam diligentibus se. Reuera si S. Brunonis in diuinos libros commentationes  equa mente perpendantur, si theologici tractatus ad examen reuocentur, si mysteriorum, sacrorumque rituum expositio, si homiliarum sermonumque seges copiosa suspiciatur, S. episcopus Signiensis clarioribus diuine doctrine magistris accensendus erit. Quid mirum ergo, si hec lucerna tam lucens, non sub modio latuerit, sed super candelabrum posita in domum Dei uniuersam splendorem suum effuderit , si hereticos, heresesque confutarit, si precipuis ecclesie dignitatibus atque muneribus perfunctus fuerit, si exterarum nationum amorem et existimationem ubique sibi conciliauerit, si celebriores scriptores de sanctitate et doctrina eius preclara testimonia reliquerint, si summi pontifices plurimi eum fecerint? Cum hos  supremos Ecclesie pastores memorem, uelim presentes habeantur S. Gregorius uII, uictor III, Urbanus II, Paschalis II, doctrina, prudentia, magnanimitate celeberrimi, qui Petri nauem, magnis agitatam fluctibus, saluam, incolumemque seruarunt. Is ille fuit, qui saluti Ecclesie Simoniaca peste laboranti occurrit, qui humanas potestates in transuersum abeuntes non formidauit, qui pro sacris iuribus inuictus decertauit, qui tanquam ualidissimus murus pro sanctuarii incolumitate sese obiecit. Hec, que breuiter complexi sumus, et que in eius uita fusius pertractabimus, si quis animo reputabit, S. Brunonem non mediocri nomine dignum, sed summis sanctioribusque uiris cequandum iudicabit. Plurimum etiam decoris ei prestat ipsa  episcopalis sedes in Signina ciuitate, cui tot annis prefuit; siquidem insigne fuit Romane reipublice municipium, populosum, ualidissimeque munitum,  ut C. Marius ad hibernandum cum suo exercitu Syllam oppugnaturus delegerit, eiusque castra in eo tutissimo loco collocarit. Sed inter primas Campanie urbes Signia recensetur, que, abdicatis falsis numinibus, Christiane religioni nomen dedit, et episcopali dignitate decorata fuit. Profecto temporibus S. Symmachi, qui plura concilia Rome celebrauit, Signini episcopi Sanctulus, et Iustus synodalibus decretis subscripti reperiuntur, illamque sedem plures antistites sanctitate et doctrina conspicui illustrarunt. Signiensis ciuitatis celebritatem auget S. uitalianus Rom. pontifex, cui ipsa natale dedit, quique Romanam Ecclesiam ab 1156 ad 1169 sanctissime gubernauit, atque Anglorum coapostolus nuncupatur, quod eam in insulam, missis  ministris euangelicis, primum catholice fidei lumen inuexerit. Hec sub eius marmoreo simulacro in maiori templo Signie ad perpetuam tanti pontificis suique ciuis memoriam inscripta S. P. Q. S. collocauit. Alter commendande Signie ciuitatis titulus desumi potest ex eo quod persepe Romani pontifices, ab Urbe discedere coacti, rebellatis, aut parum tutis aliis sue ditionis ciuitatibus, illam sibi domicilium elegerint, et non tam a loci opportunitate, cum in culmine excelsi montis sedeat ciuitas, sed ab incolarum fidelitate se satis defensos putarint. Tandem ad maius glorie Signiensium incrementum accedit, quod Alexander III S. Thome archiepiscopi Cantuariensis, et Lucius III S. Brunonis apotheosim, accitis ex tota Campania  episcopis, atque presentibus pluribus S. R. E. cardinalibus, in maiori templo eiusdem urbis solemniter celebrarunt.



DE uITA S. BRUNONIS COMMENTARIUS.



CAPUT PRIMUM. De patria et natali S. Brunonis.


Qui ueterum temporum historias accuratiori ordine et ueritatis inuestigatione producere cupiunt, dubii statim herent in limine operis, si primos earum scriptores inter se discrepantes inueniant. Id sane mihi contingit acta S. Brunonis episcopi  Signiensis scribenti, cum Petrus Diaconus monachus, Chronici Casinensis a Leone Ostiensi cepti continuator, plurimum dissentiat ab auctore anonymo, ut ferunt, Signie canonico, non tam in designanda patria et parentibus Brunonis, quam in multis que gesta eius complectuntur. Chronologus enim Casinensis scripsit Brunonem in Ligurie prouincia ortum ex illustri Astensium ciuium prosapia. Anonymus uero Brunoni Solerium agri Alexandrini oppidum natalem dedisse tradidit, parentesque eius Andream et Willam nullo nobilitatis genere excelluisse. Sed scriptoris Casinensis partes multis propugnat rationum momentis Philippus  Malabayles abbas Cisterciensis sua in disquisitione de uita S. Brunonis, quam Maurus, Marchesius monachus cum prefatis scriptoribus edidit. Is igitur Brunonem Aste natum, et ex gente, cognomento Astensi, sanguine, et dominatu Castri Solerii maxime illustri progenitum contendit. In eamdem uenisse sententiam uidentur Ferdinandus  Ughellius, Arnoldus Wion, Mattheus Lauretus, Mabillonius, Ferrarius, Lucentius, pluresque alii, qui Brunonis gesta exornarunt. Parum tamen ad eius nominis gloriam refert, si Astenses aut Solerienses ciuem illum sibi uindicent, cum non patria, nec generis clara propago, sed uirtutes et facta eximia atque illustria uirum commendabilem reddant. Silentio tamen preterire non arbitror Soleriensem gentem, apud Allobrogos clarissimam, S. Brunonem suum facere, eiusque nomen, tanquam in familia hereditarium, iam longa per tempora assumere consueuisse  . Quo uero anno in lucem prodierit Bruno, quamuis apud biographos nulla fiat  mentio, coniicitur tamen ex eo quo episcopus Signiensis ordinatus est. Id contigit post concilium Romanum, ut infra docebimus. Hec autem synodus coacta fuit a S. Gregorio uII, anno 1079, nemine discrepante, cumque in ea Bruno Berengarium hereticum confutauerit aliaque doctrine singularis prudentie ac sanctimonie testimonia prebuerit, tunc septimum circiter lustrum eum agere argui potest, eaque florere etate qua episcopali munere optime fungeretur. His itaque positis, perspicuum erit anno 44 post millesimum natalem Brunonis consignandum esse  .



CAPUT II. De institutione Brunonis, eiusque studiis.

Mos iam ab ipso S. Benedicti euo inualuerat, apud  nobiles uiros, quemadmodum SS. Placidus et Maurus fidem faciunt, quod liberos suos sub eius disciplina collocarent, ut sanctiora pietatis Christiane rudimenta perciperent bonisque litteris imbuerentur. Cum ergo S. patriarche alumni in monasterio S. Perpetui prope Astam tunc temporis maxime florerent, Andreas et Willa Brunonis parentes eum infantem adhuc, in quo eximia optime indolis primordia inspexerant, eximiis illis religiosis uiris instituendum tradiderunt. Nescio utrum plus ingenii ad scientiarum facultates comparandas, an maius acquirende sapientie celestis studium in adolescentulo Brunone eius educationi prepositi admirarentur, siquidem quidquid mentem et animum perficere atque exornare poterat, auidissime consectabatur.  Absoluto apud Benedictinos humaniorum litterarum curriculo, Bruno a parentibus magna de eo sperantibus ad Bononiense Lyceum tota in Italia celeberrimum mittitur, altiores scientias comparaturus. Superuacaneum hic meminisse reor admirabilem candorem quo suos inter equales Bruno statim enituit, eiusdemque in frequentandis preceptoribus suis diligentiam et sedulitatem. Hanc enim summam animi contentionem cum singulari ingenii felicitate coniunxisse Brunonem ostendunt, non tam honores omnes et gradus, quos Lycei presides ei contulerunt, quam preclara studiorum suorum specimina, que in lucem protulit queque nos iterum colligere ac edere aggressi sumus. In his profundam diuinarum Scripturarum  intelligentiam, Hebraice et Grece lingue cognitionem plurimam uniuerseque eruditionis  thesaurum sibi comparatum esse, omnes qui de eius scriptis egerunt amplissime probauerunt. Postquam Brunonem parentes Astam reuocarunt, ipse auctor fuit breuis commentarii in psalmos, ut Ingoni episcopo suo morem gereret, quemadmodum idem ipse in prefatione ad Apocalypsim testimonium prebet. Quamuis de Brunonis scriptis in prolegomenis actum sit, hec commemorasse licuit, ut certo constet, expletis Bononie studiis suis, illustrioribus excultum facultatibus in patriam reuertisse. Hoc de redditu scriptores aliqui dubitarunt, ut Corradius, eumque Bononia Romam continuo processisse docuerunt, sed eorum opinio prorsus est reiicienda.



CAPUT III. De primis dignitatibus Brunonis.

 Altera inter biographos non leuis discrepantia occurrit, cum aliqui canonicum Astensem asserant, alii Senensem, alii etiam in utraque urbe illam dignitatem sustinuisse uelint. Qui pre canonicatu Astensi contendunt, Petri diaconi auctoritatem afferunt, et uetustissimam Brunonis iconem apud canonicos cathedralis illius asseruatam dicunt, que eum iuuenem canonici uestimentis indutum representat: itemque memorant similem statuam in sacello ipsi dicato, super omnium memoriam erectam. Aiunt etiam Bruni uel Brunonis nomen in aliquibus peruetustis tabulis descriptum haberi, que in canonicorum archiuo asseruantur. Addunt preterea ab ratione minime alienum esse Ingonem, episcopum sanctitate et doctrina preclarum  , inter canonicos  Ecclesie sue Brunonem cooptatum uoluisse, ut tanquam sidus in ea coruscaret, eximieque sapientie lumina suum in populum effunderet. Iam, ut dictum est supra, primam psalmorum egerat interpretationem, qua quantum in sacris studiis uersatus esset, eidem antistiti suo probauerat. Alii autem Brunonem canonicum Senis fuisse propugnant  , cum ipse eadem in prefatione ad Apocalypsim de se dicat: »Senensibus canonicis, cum quibus et ipse qualiscunque canonicus uictitabam, Cantica canticorum, pro ut potui, exposui.« Non ignorant huiusce opinionis assertores, locum hunc aliquos interpretatos, pro uictu, quem Brunoni, dum Senis uersaretur, canonici illi suppeditarint, non quod reuera canonicatum inter  ipsos obtinuerit. At huiusmodi interpretationem, ut indecoram nimis tanto uiro, reiiciunt plures, nec  alium sensum uerba illa referre uolunt, quam ibi Brunonem ad canonicatum assumptum, conuersationem suam canonicis illis omnino conformem reddidisse. Aste enim ut uercellis, canonici tunc uelut monachi intra claustra regulariter uiuebant Ecclesieque maiori plene addicti inseruiebant. Senis autem aliis institutis canonici regi poterant, ac proinde uerisimile est non diuersam ab eis uite rationem Brunonem suscepisse  . De Astensi canonicatu Brunoni tradito chronologus Casinensis luculentum testimonium prebet, quod sequitur Ughellius; econtra uero Bollandiani, pro singularibus uirtutis et doctrine meritis, canonicos Senenses Brunonem collegam suum fecisse iudicant. Utramque sententiam ita conciliant alii, scilicet quod Bruno reuersus  in patriam, aliquot annis ibi canonicus fuerit; postea uero fieri potuit ut desiderio uel uoto petendi Casinum, Astam relinqueret atque Romam uersus proficisceretur. uerum cum Senas uenisset, non ut incognitus ultra ei progredi libuit, siquidem Rodulphus Coloniensis illius urbis episcopus, sanctitate, et doctrina commendatissimus et canonici, ex quibus aliqui sodalem forsan et amicum Bononie habuerant, uel a fama iam celebratum noscerent, collato illi canonicatu, apud se retinere conati sunt; quorum deinde rogatu Bruno Cantica canticorum explanauit. Rem aliter refert Corradius. Inquit enim Brunonem, celebritate insignis pietatis et sapientie episcopi Senarum commotum eum adiisse. Cum autem ab eo de nonnullis theologicis questionibus interrogaretur  coram aliquibus ex precipuis ecclesiasticis uiris, non tam elegantiam et doctrine copiam quam singularem ipsius modestiam et comitatem, admirati, eum licet reluctantem qui aliud perfectionis uite genus sibi proposuerat, inter maioris Ecclesie canonicos cooptare uoluerunt. Addit etiam ab episcopo Senensi Brunonem sacerdotem ordinatum fuisse, et sex annis canonici dignitatem Senis sustinuisse atque insignia pietatis ac integerrime uite specimina dedisse. Neque repugnat etati, qua asseritur Romam se contulisse Brunonem, si aliquos annos in canonicatu Astensi, alios in Senensi transegisse statuamus, cum maior tunc triginta annis, ab episcopali ordinatione, ut superius dictum  est, probetur. Opponunt aliqui nullum Senis Brunonem ibi canonicum fuisse exstare documentum, sed nemo ignorat que quantaque ubique uetustas temporum ac bellorum uicissitudines rapuerint atque destruxerint; cumque adsit ipsius Brunonis testimonium, satis est pro omnibus eiusdem auctoritas. Neque omittenda mihi est canonicorum Senensium erga S. Brunonem a maioribus suis in eos deriuata  pietas, anniuersariaque apud ipsos eius diei festi, iuxta ecclesiasticum ritum, celebritas, quam non nisi ex probatis actis, S. Brunonem in metropolitana ecclesia canonicum fuisse, Romanos pontifices indulsisse supponi potest. His addo spectatissimum atque doctissimum D. Tiberium Burghesium archiepiscopum Senensem, quem diu sospitem Deus illa in sede conseruet, nonnullosque etiam eius Ecclesie canonicos S. Brunoni deuotos hanc recentem operum eius editionem, uix eis innotuit, sibi comparare uoluisse.



CAPUT Iu. De itinere Brunonis ad urbem.

Qui patriam et parentes, quos maxime diligimus, reliquerat, ut Casinum peteret, ibique totus spirituali  uite uacaret, a Senensibus retineri non potuit, quin in proposito abdicationis seculi maneret. ualedixit itaque Bruno episcopo Senensi et canonicis collegis suis egre eius discessum ferentibus, et Romam uenit SS. apostolorum limina et celebriorum martyrum monumenta pie ac obsequenter salutaturus  . At neque hic celari potuit Bruno; sed innotuit S. Petro Igneo episcopo Albanensi, et cardinali  , qui eum apud se hospitari uoluit, eique officia omnia prestare non destitit, spectabilis uiri presentia et colloquio deuictus. Cum autem Petrus familiariter ageret cum Brunone, et sapientie amplitudinem moresque sanctissimos in eo magis magisque admiraretur, Gregorio uII, summo pontifici illum commendans, ualde utilem Ecclesie illis presertim  diebus predicauit, quibus magni sane fluctus Ecclesiam conflictabant.

Desiderio incensus pontifiex uisendi Brunonem, ad se accersiuit, pluraque collocutus cum eo de statu Ecclesie ac precipue de heresi Berengarii, qui iamdiu catholicum dogma de sacramento altaris penitus euertebat, adeo sapienter et apposite ad refutandum errorem coram pontifice disseruit ut eius exspectationem singularem longe superaret. Paucis hic recolamus existimationem quam Bruno apud Petrum Igneum, et Gregorium papam tanta doctrina et sanctitate spectabiles sibi conciliauit  , ut quamuis Rome centum quinquaginta episcopi ad concilium conuocati adessent, ipse electus fuit,  Hist. eccl., l. LXIX, an. 1079, ut eadem in synodo cum Berengario disceptaret. A Fleurio docemur Albericum monachum Casinensem Brunoni adiunctum fuisse; at nec Binius, nec Ughellius, neque Spondanus de eo mentionem habent.



CAPUT u. De disputatione cum Berengario in concilio Romano.

Mense Februario anni 1079, Gregorius uII Rome  concilium habuit in ecclesia S. Saluatoris, cui 150 episcopi interfuere, ex quibus clariores, Henricus patriarcha Aquileiensis, Petrus Igneus Albanensis, Anselmus Lucensis, Landulphus Pisanus, Raynerius Florentinus. Huius conuentus causa precipua fuit relapsus Berengarii in eamdem heresim  , negantis realem Christi presentiam in Eucaristie sacramento, propter quam tribus in conciliis iam damnatus fuerat, et modo nouis sophismatibus et argumentationibus tueri nitebatur. Berengarium Turonensem Ecclesie Andegauensis archidiaconum acuminis ingenii insignem et in Peripateticorum schola exercitatissimum scriptores illius eui fatentur. Hoc cum aduersario uiri ceteroquin docti, et in diuinis litteris ac in theologicis disciplinis uersati  congredi renuebant, quia in disputationibus non exercitati, dolis et sophismatibus cauillosi hominis, se exponere nolebant  . Tanti certaminis difficultas Brunonem non expauit, alacriter in arenam descendit, astantibus, non tam pontifice et episcopis, quam clero Romano uniuerso. Longa fuit Brunonem inter et Berengarium concertatio, in qua, cum quidquid subtilius et argutius excogitauerat heresiarcha refutasset, et feliciter contriuisset, uictas ei manus dedit, publice in concilio heresim suam damnauit, et orthodoxam fidem de sanctissima eucaristia profiteri pollicitus est. Huiusmodi uictoria magnam Brunoni peperit gloriam nominisque celebritatem; atque ei pontifex et Patres festiuis acclamationibus gratulati sunt, quas facilius est mente concipere  quam referre. At Gregorius quanti Brunonem faceret, non solum uerbis significauit, sed eo ex tempore sibi proposuit ad episcopatus dignitatem promouere  .



CAPUT uI. De Brunonis electione in episcopum Signiensem.

Ecclesia Signiensis in Campania, uita functo Erasmo pastore suo uacabat. Huic Gregorius pontificatus sui A. u. statuit Brunonem successorem dare, remque cum Petro Igneo cardinali et episcopo Albanensi contulit, ut quem maxime alienum ab honoribus, et Casinensis recessus uehementer cupidum perspexerat, ad onus subeundum adhortaretur. uix Petrus Igneus Gregorii mentem Brunoni notam  fecit, se tanto honore indignum professus est, precibusque et lacrymis eum exorauit, ut pontificem a  sententia amoueret, sibique fas esset religiose uite quam uouerat sub disciplina S. Benedicti se consecrare. Aiebat enim in mundanis curis et sollicitudinibus difficile admodum esse Deo seruire, non autem segregatus a seculo et in solitudine, ubi omnia ad Deum alliciunt plurimaque sunt ad pietatem incitamenta. Que a uiris sanctis aguntur, non nisi sancte probeque fieri censendum est. Iam pontifex Brunonem episcopum designauerat, sed illum quem ualde diligebat precepto compellere renuebat; quare conuenit cum episcopo Albanensi, ut secum suum candidatum duceret, et pontificis mandatum ei significaret, quo iusserat ut electioni Signiensis episcopi preesset. Roma Petrus Igneus et Bruno proficiscuntur, Signiamque sub nocte perueniunt.  Secreto episcopus Albanensis aduocat canonicos et maiores ciuitatis, eisque sermonem habet de eorum pastore eligendo, multis commendans uirum quem mane concionantem audirent, et desiderium pontificis eis manifestauit. uix dies illuxit, frequentissimus populus ad maius templum B. M. u., totusque clerus aduenit. Premissis igitur consuetis precibus, Bruno suggestum ascendit, tantaque gratia et orationis copia de concordia et pace electionis egit, ut omnes in sui admirationem et gaudium arripuerit. Altera autem die fiunt comitia, in quibus Bruno unanimi consensu, et suffragio episcopus eligitur; sed hec inopinata sui electio adeo animum eius tristitia affecit ut nocte Signia fugere deliberauerit. uerum quia non hominum sed Dei uoluntas erat ut Bruno Ecclesiam illam  regendam susciperet, repugnantia eius portentosis signis uicta tandem fuit. De his chronologus Casinensis, et anonymus testimonium prebent. »Talia  dum ad eius notitiam peruenissent, intempeste noctis silentio, B. Marie ecclesiam egrediens, fugam arripuit. Itaque dum meditata implere satageret, in quodam triuio uirgo quedam imperiali trabea adornata, cuius facies splendebat sicut sol, illi eminus astitit, quam unde, qualis, queue esset, et quo tenderet, requisiuisset, illa respondit. Sponsam, quam non bene fugis, me noueris esse. Quapropter, ut ad ecclesiam redeas, ex Dei omnipotentis parte tibi precipio, et caue ne Dei ulterius uelis resistere uoluntati: et his dictis disparuit.  Perculsus ad hec Bruno, tanto uirginis flamine, Deique in sua ordinatione uoluntatem aduertens,  succubuit, et pontificiam cathedram letantibus omnibus ascendit.« Anonymus uero addit Brunonem post electionem suam, una cum S. cardinali Albanensi, et legatis Signiensibus Romam uenisse, quos ut Gregorius coram se habuit, ualde letatus est atque mandatum dedit, ut electus de more sacram ordinationem susciperet. Noua refert idem auctor portenta nouasque uisiones successiuis noctibus Brunoni apparuisse, hanc esse Dei uoluntatem confirmantes, ut Ecclesiam Signiensem sibi in sponsam coniungeret; quibus humillime paruit, et episcopus tandem ab ipso pontifice ordinatus est. Ita anonymus scriptor, quem sequitur Corradius. Hic duo sunt adnotanda; primum chronologum Casinensem nichil de Brunonis disputatione cum Berengario, quamuis  ab omnibus scriptoribus celebrata, meminisse; alterum errasse in assignanda Urbano II, eiusdem Brunonis assumptione ad episcopatum, non S. Gregorio uII, ut certiora documenta testantur. Hec, aliaque plura, que chronologus Casinensis omisit, anonymus autem aliique scriptores tradiderunt, satis ostendunt, illum non accuratam historiam de S. Brunone scripsisse.



CAPUT uII. De Gestis Brunonis in episcopatu.

Ocius quam potuit, Bruno Roma discessit, et Signiam se contulit. Omitto letitie significationes omnes, quibus ab uniuersis ciuibus exceptus est, ut statim uirtutum suarum imaginem gestorumque prestantiam oculis subiiciam. Iam a prima etate  monastice discipline se penitus conformauerat eamque semper studiose retinuerat, hac ipsa ergo eximie sanctitatis exemplar uideri poterat. uerum proprias etiam episcopi uirtutes Bruno exhibere contendit, de quibus anonymus preclarum testimonium reddit. »Primum, inquit, iuxta mandatum apostolicum , irreprehensibilem se in omnibus exhibere cepit, sobrium, castum, humilem, mansuetum, atque benignum. In incessu quoque, in statura, habitu, et in omnibus motibus suis, nullius unquam offendebat aspectum, sed omnes actus, sermonesque suos modesta semper grauitate moderabatur. Erat enim in sermone uerax, in iudicio iustus, in consilio prouidus, in iubendo  discretus, in uniuersa morum honestate preclarus.« Nocte ac die plurimum temporis orationi uacare in deliciis habuit, quotidie sanctum sacrificium piissime obtulit, SS. Patrum lectionibus mentem excolere, et nichil omittere solitus fuit, quod ad maius gratie celestis, et sapientie incrementum sibi conferret. Cum autem proprie iustitie studio mirificam adimplendi pastoralis muneris sollicitudinem copularet, clericos in primis suos ad optimos mores informabat, populum a uitiis auocare, et ad Christianas uirtutes quotidianis concionibus incendere satagebat, et si quid iurgii, aut dissidii oriretur in urbe humanissime componebat. Si uero ad opera caritatis descendam, eum patrem pauperum amantissimum se gessisse dicam, quidquid enim  habebat, eis liberaliter suppeditabat, uix necessaria sibi reseruans. Hec copiose, ab eodem anonymo scriptore traduntur, ex quibus pauca referam. »Circa uero opera, ait, caritatis atque eleemosynarum, ita erat attentus, ut nichil aliud cogitare uideretur. uestiebat nudos, esurientes alebat, peregrinos hospitio recipiebat, et omnibus pariter indigentibus subuenire curabat.« Pupilli enim, et uidue patrocinium, merentes, infirmi, derelicti, orphani, calamitatibus oppressi apud Brunonem solatium et leuamen inueniebant. Omnia omnibus factus erat qui omnes Christo, ut ait Apostolus, lucrari cupiebat . uerum quia in agro Domini semper spine, et cardui sunt, qui penitus euelli nequeunt, etiam Ecclesia Signiensis  his nocentibus herbis infestabatur, nec omnes optimi cultoris labores ad meliorem frugem reuocandas proficiebant. Hos inter flagitiosos homines de grege Brunonis quidam erat Adulphus, uiculi, ut aiunt, comes. Iam sepe peramanter, patris instar, eum episcopus commonefecerat, ut mores suos pessimos corrigeret, ac omnipotentis Dei iustitiam formidaret. Sed cum ex his esset, quibus cum bene feceris, peiores fiunt, paternam odio habens admonitionem; eum de medio tollere sceleste deliberauit. Accidit autem quod die quadam Bruno aliquibus eum clericis comitantibus Roma Signiam rediret, et uiculum pertransiens, Adulphus obuiam ei se fecit, fictisque blandimentis inuitauit, ut suis in edibus pernoctaret. Gratias egit episcopus, neque a  proposito suo remoueri potuit, quare scelestus comes uidens se illusum, satellitibus suis imperat ut Brunonem et clericos uinctos retineant et in carcerem trudant. Ad maiorem angustiam et uexationem positi secum fuere custodes, homines nequam, qui, ut ipse narrat in Exposit. psalmi LIu, pag. 410, liuore et rabie contra eum incensi erant, et oculis eorum semper expositus, nichil sine ipsis agere ei licebat. »Cum aliquando, inquit, captus fuissem, mihi quidam ad custodiam dati sunt, qui pre ceteris me odio habebant, et ipsi quidem semper erant mecum, iuxta me sedebant, sine quibus nichil agere poteram.« Cum in squalore, omniumque rerum indigentia plures transegisset dies S.  presul, demum sitis ardore uehementer excruciatus, calicem aque sibi afferri petiit. Fertur aqua, a Brunone benedicitur, cumque eam gustare uellet, uinum reperit; quod portentum his, ac tertio renouatum, ubique predicari cepit; et ipse Adulphus stupore et timore correptus non solum episcopum suum et clericos in libertatem restituit, sed ueniam humillime petiit, quam confestim impetrauit. Antequam tamen discederet, comitem admonuit, ut de crimine suo penitentiam ageret, scelestamque uitam in Christianam commutaret. Hec omnia summopere commendanda de Brunone chronologus Casinensis pretermisit, sed memorie tradidit historiographus Signiensis. Redux Bruno Signiam ad consueta sui pastoralis officii munera  per quam diligenter incumbebat, Deoque gratias agebat, quod in clero pietatem, et in populo bonos mores florere conspiceret. At semper uersabat animo dilectam Casini solitudinem, et cenobitis illis inuidebat, qui omnibus terrenis curis soluti, toto animo, ad Deum aspirare poterant, eius deliciis perfrui, et in celestium rerum contemplatione recreari. Sed antequam huic capiti finem imponamus, nonnulla adnotanda supersunt; primum quidem in propria Signiensi Ecclesia altare B. M. u. dicatum consecrauit, repositis in eo multis sanctorum reliquiis. Item aliam consecrationem Capue habuit sacre edis sancti Angeli in Formis, ab Othone abbate Casinensi rogatus, qui in honorem S. Nicolai eam erexerat. Fatentur Bollandiani, antequam  Bruno ordinem S. Benedicti ingrederetur, uiginti tribus annis Ecclesiam Signiensem administrasse. Idem S. episcopus cum inter prelatos suos domesticos secum haberet Urbanus II, anno D. I. 1089, uIII Id. Iulii, ind. XII subscripsit constitutioni eiusdem pontificis, qua clero et populo uelitrensi omnes usus et priuilegia confirmauit  . Huius pontificii diplomatas apographum exstat in archiuo Ecclesie uelitrensis, cuius mihi copiam fecit clarissimus presul Stephanus Borgia S. congreg. de Propaganda fide a Secretis, modo S. R. E. cardinalis meritissimus. Speciosa est S. Brunonis subscriptio, que ita se habet; eiusdemque characteris forma exhibetur.
[Figure: 13Kb]

 Post triennium pridie Non. Septemb. S. Bruno adfuit assistens episcopus eidem Urbano II, in sacramento ecclesie Cauensis monasterii S. Benedicti, et ex mandato pontificis sacrum fecit sacellum priuatum abbatis, ut habetur ex Muratorio, tom. uI, Italicor. scriptor. p. 238, et pag. 240.



CAPUT uIII. De transitu Brunonis ad monachos Casinenses.

ualedixit Bruno Ecclesie sue, et institutum S. Benedicti in Casinensi monasterio amplexus est. Sed quomodo, et quando, uite eius scriptores non conueniunt. Petrus enim Diaconus, qui gesta S. antistitis in episcopatu prorsus omisit  , uerbo uix facto de eius ordinatione, statim cum Signia profectum dicit cum paucis ciuibus, sui episcopi  uoluntatem omnino ignorantibus, et Casinum se contulisse. Quo anno ad monachos Casinenses Bruno transierit chronologus Casinensis non adnotauit, sed tantum memorie tradidit Brunonem uehementer flagitantem ab abbate Oderisio inter monachos cooptatum fuisse, apostolica sede penitus inconsulta. Rem aliter describit anonymus, et sub pontifice Paschali II id contigisse affirmat. Ait enim quod, cum Bruno grauiter decumberet in Apulia, quo Paschalis secum duxerat, suum ei desiderium aperuit se instituto S. Benedicti deuouendi in Casinensi solitudine, nec aliud sibi gratius futurum quam quod huiusmodi sibi daretur facultas, si conualuisset. Paschalis  ergo pontifex, ne ex tristitia Brunonis infirmitas augeretur, uotis eius annuit, dummodo tamen proximus ei semper foret, et in omnibus negotiis, si oporteret, ei presto esset. Paschalis Romanus pontifex creatus fuit anno 1099. Post sexennium scilicet an. 1105, mense Ianuario Bruno episcopus Signiensis subscriptus apparet in documento membranaceo, quod exstat in archiuo Casinensi, ediditque Erasmus Gattula in Access. ad Histor. Casin. part. I, p. 222, in quo legitur quod Robertus Calatianorum comes per manus D. Brunonis episcopi Signiensis concessit Oderisio abbati Casinensi, partim dono et partim numerata pecunia, urbem Pontis Corui, qui etiam presens fuit pretii solutioni. Sub fine ergo anni 1105, uel initio sequentis anni 1106, assumptio monastice  professionis Brunonis collocari debet; nam eodem anno in Gallias cum Boamundo Antiochie principe a Paschali missus fuit, ut infra dicemus. Cum autem ope diuina, ualetudinem Bruno recuperasset, et beneplacitum apostolicum obtinuisset, Casinum se contulit, atque, ut refert anonymus, »tam ab abbate Oderisio, qui tunc monasterio eidem preerat, quam ab uniuersis eiusdem Ecclesie fratribus honorifice ualde susceptus est; ibique secundum S. Benedicti Regulam facta professione, habitum religionis accepit.« Petro autem Diacono narranti querelas Signiensium, apud Paschalem pontificem, quod sine pastore relicti fuissent, quodque ille strenuos a suo  latere misisset uiros, qui apostolice sedis nomine Brunoni preciperent ut suam ad Ecclesiam rediret, eumque redarguerent quod absque pontificio assensu episcopatus administrationem deseruisset, consentire nequimus. Quomodo enim supponi potest quod Bruno, sacris in sanctionibus uersatissimus, qui non minorem cum doctrina sanctitatem copulabat, inconsulto Romano pontifice Ecclesiam sponsam suam relinqueret, quod profecto ei uetitum erat, et gregem sibi commissum nulli custodiendum committeret? Cum igitur doctrine magis et sanctitati Brunonis anonymi auctoritas hoc in facto consentanea uideatur, eum potius, quam Petrum Diaconum sequendum ducimus  . Interim monachorum omnium oculi in Brunomem conuersi eximiam  eius admirabantur caritalem, assiduum orationis studium, profundam cum sapientia humilitatem, totaque domus odore sanctitatis Brunonis perfundebatur.

»Exacto quinquennio  ut simplex monachus, defuncto Othone, qui Oderisio in prelatione successerat, S. Bruno de communi fratrum consilio eligitur in abbatem.« uix huiusmodi electio Rome innotuit, Paschalis Casinum adiuit, atque in conuentu fratrum, non solum celeberrimi illius cenobii regimen Brunoni merito delatum dixit; sed eum etiam dignum habere, ut sibi in apostolicam sedem succederet; uti Petrus Diaconus testatus est. Quis hec crederet, si Bruno, inscio pontifice, Signiensem Ecclesiam reliquisset? Magna ergo pontifex in Brunonem ferebatur existimatione;  quare frequenter ad se accersebat, ut uel grauiora Ecclesie uniuerse negotia secum consuleret, uel aliquid ei agendum mandaret. Hec commemoranda erant, ut, si dissensiones alique posteriori tempore inter utrumque orte recenseantur, quemadmodum olim fuisse inter Stephanum papam, et Cyprianum, omnibus constat eas non ex mala animi affectione, sed ex aduersis circumstantiis originem habuisse dicamus. Dei causam uterque agere contendebat, sed non eodem modo pro ea certabat. Paschalis enim pastor Christiani gregis uniuersi pacem et unitatem, ne schisma aliud fieret, pre oculis habebat; Ecclesie autem Romane iura, et episcopatus immunitatem a laica potestate Bruno asserere atque tueri satagebat.

 Dum igitur S. Bruno presul monasterium Casinense gubernaret, preter regularem obseruantiam, cuius semper uerbo et exemplo exactor uigilantissimus fuit, ditiones bonaque illius nonnulla, ut tradit  Petrus Diaconus, a quibusdam comitibus Aquinatibus usurpata, armis Roberti principis Capuani uindicauit, aliaque ex largitione episcopi Triuentini acquisita monasterio adiunxit, nec quidquam reliqui fecit, quin ad maius sanctitatis studium uimque reddituum conduceret. Hoc docent monumenta, que per annorum seriem commemorabo. Anno enim 1108, Ottho, Walterii filius iurat clientelam, uulgo homagium, et ligiam seruitutem Brunoni, ut Casinensi presuli, et monachis pro castro Pescii Constantii, cuius possessio ei tributa fuit. Eodem anno Landulphus Pandulphi Teani comitis filius, Brunone Casinum moderante, Castella, et possessiones monasterio donauit, quorum largitiones in membranis descriptas archiuum Casinense possidet, ac inter  edita documenta a prelaudato Erasmo Gattula reperiuntur. His addam acquisitionem alteram a monachis Casinensibus factam sub eodem Brunone abbate mense Ianuario an. 1109 cum Robertus Castri Limosiani dominus Ecclesiam S. Illuminate Pescii maioris iure hereditario possideret, eam cum omnibus eius iuribus eidem monasterio cessit. Eo etiam tempore cum Triuerni episcopus Ioannes Celsus super eamdem Ecclesiam iura aliqua haberet, canonicis suis annuentibus, libere eis renuntiauit »ob fraternum amorem uenerabilis pontificis et abbatis Bruni.« Hoc chirographum item publicauit Gattula in Histor. Casin. p. 421, fuitque munitum duobus sigillis, episcopi scilicet et comitis, ut modo etiam inspicitur. Tandem adeo increbuerat opinio  sanctitatis Brunonis, et monachorum Casinensium, ut idem Rogerius dux Apulie parentis sui pietatem erga S. Benedictum eiusque alumnos imitatus, Brunoni presuli et monachis possessionem mentis Casini confirmauit, renuntiauitque proprietati, »quam habere solebamus, ita diploma, de peculibus S. Benedicti, sicuti de camera abbatis, et de cellario, et de infirmario fratrum, que scilicet proprietas nobis pertinebat in honore montis Gargani.« Item Rogerius dux eodem in diplomate, quod D. Ioan. Bapt. Federicius archiui Casinensis preses, autographum non sine maximo labore plurimas inter membranas reperit, asseruit facultatem alias concessam »sospitandi, et pascendi greges omnes monasterii, ab  ecclesia, que dicitur Passari, usque ad Salpitanum pontem . . . . Et iterum usque ad mare. Dat. Capue A. D. I. 1110. Ducat. Dog. 24 mense Nou. Indict. Iu.« Huiusmodi diploma, quod nos uidimus, et sigillo plumbeo munitum est, Gattule diligentiam  effugit. Ex his igitur patet quod et si S. Bruno non nisi tribus annis, et decem mensibus Casinense monasterium rexerit, attamen ualde redditus eius dominationemque amplificauit, ut de eo maxime meritum S. Brunonem ipsimet monachi fateantur. Eo tempore, quo Bruno Casinum incolebat, cum legationes aliquas obierit, in sequenti capite de his agendum erit.



CAPUT IX. De Brunonis legationibus.

Qui S. Gregorio uII, acceptissimus fuerat, nec minorem gratiam sibi comparauerat apud Urbanum II, uictoris III successorem, in Paschalis etiam II beneuolentia et consuetudine totum fuisse uidebimus. Primum de itinere Brunonis in Gallias  uerba faciam, deinde de legationibus, quas Paschalis nomine perfunctus est. Postquam Urbanus res ecclesiasticas, exstincto Guiberti schismate, in Italia composuerat, in Gallias se conferre deliberauit anno 1095, ubi plurima eius presentiam et auctoritatem requirebant. Ex Italis episcopis Daimbertum Pisanum, et Brunonem Signiensem secum assumpsit, eisque omnibus in negotiis usus est, et sine ipsis nichil agere consueuit; tanti enim eorum fidem et prudentiam faciebat. Claramontii Urbanus concilium indixerat, cui ipse prefuit, atque in eo sancitis triginta duobus canonibus pro restauranda ecclesiastica disciplina, actum est de bello contra Saracenos, sanctam urbem Ierusalem occupantes, et in Christi fideles omni crudelitate seuientes, crucis  signum dabatur his, qui parati in Orientem proficisci, Christiane militie ascribebantur, ut loca sancta ex barbarorum manibus eriperent, religionem, cultumque restaurarent, et a seruitute infinitum animarum numerum liberarent. Hoc initium fuit celeberrimarum expeditionum Christianorum principum contra Turcas, quorum primi Ugo magnus Philippi Francorum regis frater, Gottefridus Bullionius, Boamundus Nortmannus, Raymundus Tolosanus comes, qui plures alios principes ad idem facinus perficiendum excitarunt. Cum Claramontii multum Urbanus profecisset, Turonem diuertit, ibique pariter, eadem pro causa, concilium habuit, quo absoluto, insignem monasterii illius ecclesiam  consecrauit. Lugdunensi, Pisano, et Signiensi episcopis assistentibus, similique sacramento templum Cluniacensis cenobii decorauit; ubi adhuc, teste clariss. Iacobo Sirmundo, exstat monumentum referens internum infirmorum sacellum a Brunone Signiensi episcopo consecratum. His aliisque in Gallia peractis, Urbanus Romanum iter aggressus Brunonis rogatu, Astam diuertit, ibique maius urbis illius templum solemni ritu dedicauit, anno, ut ferunt, 1096. Sacre huius ceremonie memoria legitur in marmore super maiorem ecclesie ianuam posito.

A. M. D. G. DEIPARAE IN CeLUM ASSUMPTAE URBANUS II. PONT. MAX.  S. BRUNONE SIGNIENSI EPISCOPO PEREGRINATIONIS COMITE ET IN HAC OLIM CATHEDRALI CANONICO INTERCEDENTE BASILICAM ISTAM NOuA STRUCTURA IN uETERI LOCO AEDIFICATAM DEDICAuIT.

ueniam modo ad legationes, quas Bruno Paschalis II, nomine obiuit; et prima quidem fuit in Gallias Boamundum Antiochie principem sociatus  . Is a Saracenis captus uouerat, si a uinculis euasisset, se ad S. Leonardi sepulcrum, quod Nobiliaci in Lemouicibus erat, religionis causa profecturum. uoti compos factus Boamundus Romam uenit, rogauitque pontificem, ut uirum aliquem dignitate et prudentia prestantem secum in Gallias mitteret. Ad hoc opus  Casino accersitur Bruno, cui etiam a pontifice iniungitur, ut apud Pictauos concilium aduocet, eique apostolice sedis legatus presit. Roma Bruno et Boamundus discedunt, et primum Nobiliacum petunt; ubi Antiochie princeps S. Leonardo liberatori suo gratias egit, et argentea uincula, quibus constrictus fuerat, ad eius aram appendit  . Proficiscuntur deinde Pictauium ubi uII Kal. Iul. anno 1106, celebratur concilium Pictauiense II, presente Boamundo, quod a Sugerio, qui adfuit, plenum et celebre appellatur  . Publicatis aliquibus sanctionibus, tanta eloquentia de subsidiis in terram sanctam deferendis locutus est Bruno pontificius legatus, ut Gallorum plurimi armis instructi in Orientem  migrarint; alii magnam uim auri suppeditarint. His absolutis, magnoque sibi in Galliis nomine comparato, in Italiam redux Bruno, probataque a pontifice eius legatione, egre facultatem obtinuit ad pristinam Casini solitudinem remeandi. At perbreui tempore ea frui licuit; quod Paschalis iturus Beneuentum ad concilium celebrandum, cum Casinum aduenisset, Brunonem secum habere uoluit. Hac in synodo plura optime constituta sunt, inter que illud precipuum, quod uetitum fuit ecclesiasticis uiris pretiosas et seculares uestes deferre, atque anathema dictum contra Simoniacos, eosque quia laicorum manibus inuestituras sacerdotiorum acciperent. Cum tantis in negotiis Paschalis pontifex Brunonis dexteritatem, summamque prudentiam expertus esset,  legationem alteram in Siciliam ei obeundam dedit. Rogerius Siculorum princeps erat, qui Saracenos ab ea insula maxima uirtute depulerat, Ecclesias ubique, cultumque Christiane religionis restituerat. Ille ergo, siue legatum S. R. E. postulasset, siue Paschalis plura illis in Ecclesiis corrigenda et restauranda nosceret, rem tanti momenti optime uersuram censuit, si Brunoni operam committeret. Neque eum fefellit opinio, cum Bruno prouinciam omnem perlustrans, malas herbas concidit, uitia scilicet, prauasque consuetudines extirpauit, sanctiones canonicas clericis, et presbyteris obseruandas indixit, templorum sanctitati, sacrorumque nitori prospexit, omnia tandem feliciter explorauit, quibusque Dei cultus, sacerdotum exemplaris uirtus,  populorumque religio magis magisque floreret ac coruscaret. Sed non ad hec solum restauranda Bruno legatus missus fuerat, uerum etiam ut Siculos ad sacrum bellum contra Machumetanos excitaret, ampla subsidia ab his obtineret, et Rogerium ipsum ad iter Hierosolymitanum, pro Christiani nominis gloria suscipiendum incenderet. Ab hac legatione expeditus Bruno Romam reuertitur, deinde Casinum, ubi a monachis suis, quibus preerat, maxima cum letitia exceptus fuit. Quia uero alia S. abbati, et episcopo parabantur, de quibus diuersa futura erat hominum opinio, mirabili celum portento sanctitatem eius comprobauit. Solemni ritu in pago uallis frigide agebat Bruno consecrationem Ecclesie Deo, et in honorem D. Thome apostoli dicate;  cum mulier a maligno spiritu miris modis uexata ei exhibetur, et enixis precibus eum circumstantes deprecantur, ut misericordia motus illam liberaret. Paululum orauit S. episcopus, dein precepit ut obsessa aquam biberet, qua manus suas in ritus actione abluerat: quod mox ut actum est, mulier coram omnibus a demone liberatur. Acte sunt Deo publice grates, et nemo fuit qui Brunonis patrocinium sibi non imploraret, cum supernis ornatum muneribus inspiceret. Hoc insigne portentum ad perpetuam eius memoriam in sacello maioris Ecclesie Signiensis S. Brunoni episcopo dicato depictum conspicitur.



CAPUT X. De inuestituris.


Quibus ignoti minime sunt cardinalis Baronius, Spondanus, Petrus de Marca, Natalis Alexander, cardinalis Norisius, de ecclesiastica historia optime meriti, necessarium non uidebitur, ut cum mihi agendum sit de inuestituris ob discrepantiam ortam inter Paschalem II pontificem, et Brunonem Signinum episcopum, questionem ab initio exordiar. Satis erit commemorare priuilegium a Paschali II Henrico u imperatori non sponte, sed ex ui et metu grauissimo datum, quo ei indulsit signa aliqua possessionis bonorum temporalium tradere iis qui ad sacra Ecclesie ministeria assumpti forent. Cum ecclesiastica disciplina, a ueteribus conciliis constituta  et a recentioribus sanctionibus confirmata, Paschalis concessioni aduersaretur, diuersa prodiit de eadem opinio. Aliqui seruandas canonicas leges dixerunt; aliis placuit in casu Paschalis priuilegium defendere. Primos inter delatus fuit Bruno tunc monasterii Casinensis abbas, et Signinus episcopus, cuius sanctitas, summaque in agendo prudentia non leuiter obumbrata remaneret, nisi rerum ueritas a suppositis factis eruta in lucem proferatur. Non enim imitabor Mattheum Lauretum, Malabailem, Ughellium, Ferrarium, Corradium, aliosque, qui Brunonis gesta scribentes, hanc controuersiam penitus omiserunt. Optimo Brunonis nomini est consulendum, diluendeque ac propulsande criminationes contra eum illate. Ne prolixior tamen opportunitate cause fiam,  ad tria capita eam reuocabo. Primam uellicandi Brunonis rationem desumunt criminatores ex Petro diacono Casinensi, quod ille lib. Iu Chronic. Casinen., cap. 33, scripsit Brunonem querelam apud Paschalem mouisse de priuilegio Henrico concesso, utque rescinderet acerbis uerbis cum pontifice usum fuisse. Secundo S. episcopum aggrediuntur, quod illud priuilegium heresim continere dixit. Tertio incusant, quod per eum adeo huiusmodi exarsit disputatio, ut Paschalis a pontificia sede deiici metuerit.

Non uereor statim asserere primam accusationem flocci faciendam; cum Petrus Diaconus supponit quidem Brunonem ante concilium a Paschali celebratum Casino Romam uenisse; sed oppositum euincitur  ex epistolis quas scripsit Petro episcopo Portuensi, S. R. E. cardinalibus, et ipsi Paschali pontifici, iam a Baronio et ab aliis editis, quas et nos in secundo uolumine edituri sumus. Si enim Bruno uel ante, uel post Paschalis reditum in urbem Rome fuisset, quid opus erat, ut que de inuestituris Henrico concessis sentiebat, litteris traderet, cum ipse coram persequi rem potuisset? Reuera colloquium illud a Petro Diacono relatum iisdem uerbis in epistola Brunonis ad Paschalem exprimitur. Primo sane loco suorum refutat inimicorum calumniam, quod pontificem non diligeret, quodque de eo male loqueretur: deinde rationem reddit, cur lesam Ecclesiam ex indulti concessione censeret, et illud omnino  reuocandum et eliminandum diceret. Huiusmodi testimonium penitus euertit eminentissimus Baronius, qui tom. XII, edit. Rom., an. 1607, sub anno 1111, pag. 83, hec habet. »At ista, que de mutua allocutione Bruni, siue Brunonis cum Paschale affirmat Petrus Diaconus Casinensis esse transacta potius litteris quam eo presente tractata fuere. Nam ipse S. Bruni totidem uerbis ad Paschalem date, eedemque prolixiores exstant littere, una cum aliis ipsius litteris eodem argumento tunc datis ad episcopum Portuensem, quas ambas ex Casinensi bibliotheca depromptas, hic todidem uerbis reddere, et dicta repetere non pigebit.« Mirabitur non nemo quod Natalis Alexander, quamuis accuratus scriptor, non Annalium ecclesiasticorum parentem; sed Petrum  Diaconum hac in narratione secutus sit, et epistolam ad Pascalem scriptam pro sermone cum eo habito produxerit  . Cardinali tamen Baronio plene consensit clarissimus D. Remigius Ceillerius in Histor. generali auctorum sac. uolum. XXI, pag. 101, edit. Paris., cuius uerba sunt ista. ».II était encore à Mont-Casin  en 1111, lorsque l'empereur Henri contraignit le pape Pascal II de lui accorder le droit d'inuestiture. Tous les cardinaux qui auaient été faits prisonniers auec le pape désaprouuèrent sa conduite. Brunon en témoigna luimême son mécontentement. On le fit passer auprès du pape pour le principal moteur du trouble excité dans Rome à cette occasion, Brunon en écriuit au pape et à Pierre, éuèque de Porto, qui auait souscrit  la concession faite à l'empereur; mais ses lettres n'apaisèrent point Pascal,« etc. Concordia igitur Ceillerii cum Baronio pluris habenda est, quam Petri Diaconi narratiuncula, que de suppositione euincitur, et inferius etiam magis magisque apparebit. Aliud sane est superiorem aliquo de lapsu  commonere, aliud coram prouocare, eiusque dignitati iniuriam facere. Primum licet, si modeste et temperanter fiat; alterum omnino est improbandum. Ex quo igitur superiores pontifices, et concilia inuestituras, prauumque earum usum damnauerant, qui se his nouiter concessis, idem periculum agnoscentes, opponebant, Ecclesie iura, et pontificias sanctiones tuebantur; adeoque criminandus non est Bruno, si de his fuerit, cum causam bonam, et sanctam, illisque temporibus necessariam egerit  . Nescio tamen cur aliquibus precipuus damnandi priuilegii auctor Bruno uisus fuerit; nisi fortasse, quod ceteris contradicentibus sanctitate et doctrina prefulgeret  ; ideoque maximi haberetur sententia eius. Celebres etiam hac in controuersia fuere  Ioannes Tusculanus, Ioannes uercellensis, Robertus Parisiensis, et Gaula Reginus episcopi, qui palam inuestiturarum concessionem reprobarunt. Ceterum »uix pontifex urbem regressus est, statim , in Romana Ecclesia scandala dissensionum, et schismatum oriri ceperunt  ;« quorum motor, aut incensor Bruno absens, et Casini commorans dici nequit; sed diuersum partium studium, et diuersa de priuilegio opinio excitauit.

Alterum accusationis caput contra S. Brunonem, scilicet quod priuilegium illud Paschalis heresim dixerit, non minus facile quam superius a me refellitur. Inspiciamus litteras quas scripsit, uoluamus acta conciliaria, ex his quid senserit, quid egerit, constabit  . In epistola ad Paschalem, primum  eius constitutionem memorat, qua damnat, et a fidelium communione separat omnes illos clericos, quicunque de manu laici inuestituras suscipiunt, et quicunque eis manu imponunt. Deinde his prosequitur. »Hec namque constitutio apostolorum  , et tua sancta est, catholica est, cui quicunque contradicit,  catholicus non est. Illi enim solum catholici, qui catholice fidei et doctrine non contradicunt. Sicut e contra sunt heretici, qui catholice fidei et doctrine obstinato animo contradicunt.« Nonne hec omnium est orthodoxorum doctrina, errorem in fide, et contumaciam in uoluntate, heresim constituere? Quid aliud, nisi hoc docuit S. Bruno? Sed ut probe hec intelligantur, calamitosa illa tempora memorie sunt reuocanda. Non unum erat Guiberti schisma, quod uastaret Ecclesiam, sed clericorum incontinentia, Simonia, bonorum ecclesiasticorum usurpatio et potentum tyrannica dominatio, omnia penitus subuertebant. Hisce malis, quibus Ecclesia laborabat, addebatur quod nonnulli, ut ipse Bruno ait in epistola ad Petrum episcopum Portuensem,  imprudenter defendere inuestituras conabantur, quamuis eas anathemate perculsas non ignorarent. Cum ergo inuestiture Simoniacis, incontinentibus, usurpatoribus, nefandisque clericis ostium ad omne scelus aperireut, concessionem illam, seu priuilegium Bruno hoc in sensu heresim appellauit. Non inficiamur proprie heresim uocari non posse, nisi dissensum ab aliquo dogmate fidei, cum pertinacia in eodem dissensu, sed improprie, et quasi per similitudinem sit reus heresis, qui Ecclesiam lacerat aut lacerare permittit. Audiatur cardinalis Baronius ad an. 1112, quid in casu Paschalis II, scripsit. »Non est heresis, inquit, ipsas inuestituras concedere, quod unum Paschalis II fecit. Sed heresis id est, cum id sit falsum dogma, bonis moribus, et  sacris Patrum testimoniis repugnans, in Ecclesiam introducere.« Preiuerat hac in sententia Ioannes Lugdunensis archiepiscopus in epistola ad Daimbertum Senonensem archiepiscopum, que est Ep. 233 ad Henricum abbatem Angeriacensem. Hec Ioannes: »Et licet exteriores inuestituras per laicos factas non satis proprie heresis nomine censeamus; sentire, et fieri debere, indubitata heresis est.« Iuonis uero consensus ex his constat: »De inuestituris Ecclesiarum, inquit, quas laici faciunt, sententiam precedentium Gregorii, et Urbani, quantum in me est, laudo et confirmo. Quocunque autem nomine talis peruasio proprie uocetur, eorum sententiam, qui inuestituras laicorum defendere uolunt  schismaticam dico. Nec ista contra dominum papam dico, quia quibusdam litteris mihi scripsit se coactum fecisse, quod fecit, et adhuc prohibere quod prohibuit.« In his certe sensibus memoratum priuilegium heresim appellauit Bruno, cui bene comperta erat uis Paschali pontifici illata, ut indultum illud relaxaret; nec uoluntate, nec mala doctrina peccauit Paschalis, sed concidit animo, ubi tot tantasque calamitates sibi suisque imminere uidebat.

Deceptos uero illos historiographos puto, qui cum non omnes, aut saltem precipuos huius eui scriptores explorauerint, alicui minus tuto credentes, tradiderunt Brunonem in concilio Romano, atque in eo, ipso Paschale preside, dum cetus Patrum uniuersus exsultabat quod pontifex priuilegium resciderat,  atque damnationis sententiam in illud pronuntiauerat, continere se non potuisse, quin iterum elata uoce priuilegium heresim diceret; hoc purum putumque commentum ostendo. Duo concilia pro inuestiturarum damnatione Rome Paschalis celebrauit. Primum fuit anno 1112, alterum anno 1116. In primo equidem factum illud profecto non contigit, quippe Wilelmus Malmesburiensis refert Ioannem episcopum Tusculanum, et Brunonem Signiensem, quamuis Rome essent, illa die, qua facta est priuilegii damnatio, absentes a concilio fuisse, sed altera, in qua lecta fuit proscriptionis sententia, cui consenserunt omnes, quamque laudarunt  . Ita ad hoc concilium Seuerinus Binius adnotauit  . Idem confirmatur ex codice Andegauensi, cuius uerba  Stephanus Baluzius in addit. ad Petrum de Marca lib. uII, cap. 20, et cardinalis Norisius in Hist. Inuestit. col. 448, retulerunt. Hec sunt: »Bruno Signinus, et Ioannes Tusculanus episcopi cum essent illa die Rome, concilio non interfuerunt; qui postea lecta damnatione priuilegii, consenserunt et laudauerunt.« In secunda ergo synodo an. 1116 Paschalis iterum de male facto suo confessionem habuit, et priuilegii proscriptionem hac allocutione confirmauit. »Postquam Dominus de seruo suo fecit, quod uoluit, et me, populumque Romanum tradidit in manus regis, uidebam quotidie fieri rapinas, et incendia, cedes, et adulteria. Hec, et huiusmodi mala cupiebam auertere ab Ecclesia, et populo Dei; et quod  feci, pro liberatione populi Dei feci. Feci autem ut homo, qui puluis sum et cinis. Fateor me male egisse; sed rogo uos omnes, rogate pro me apud Deum, ut indulgeat mihi. Illud autem malum scriptum, quod in tentoriis factum est, quod pro prauitate sui prauilegium dicitur, condemno sub perpetuo anathemate ut nullius unquam sit bone memorie, et rogo uos, ut idem faciatis. Tunc ab omnibus conclamatum est: Fiat, fiat.« Post hec pontificis dicta, narrat abbas Uspergensis, Brunonem elata uoce dixisse: »Gratias agamus omnipotenti Deo, quod dominum papam Paschalem, qui presenti concilio presidet, audiuimus proprio ore damnantem priuilegium illud quod heresim continebat.« uerum quis equus iudex rem tanti momenti unius Uspergensis  testimonio satis tutam censebit, cum altum silentium de ea sit apud Sugerium abbatem, qui concilio interfuit, atque de eo integram lucubrauit historiam? Quid si ipse cardinalis Baronius de illo Brunonis sermone nichil prorsus memorat? Recens et quidem relatam Paschalis retractationem, siue palinodiam, sed postea subiicit. »In alio Codice uaticano, cum quo supradicta concordant, additur. Tunc surgentibus ex consessu Patribus, gratie Deo et pontifici acte sunt, quia patefacta liquidius ueritate, de medio sublata est scandali, et dissensionis occasio. Et consenserunt duodecim archiepiscopi, centum et quatuordecim episcopi, et quindecim presbyteri cardinales, et octo diaconi cardinales, qui omnes in damnatione eiusdem priuilegii consenserunt, cum  abbatibus, et innumerabili multitudine tum clericorum, cum laicorum.« uid. tom. uII, edit. uatic., an. 1607, pag. 93. Ratio etiam persuadet, nonnisi commentum narrationem Uspergensis habendam esse; nam si aliquid aduersi in Paschalem Bruno fouisset, opportunitas ipsi uenerat alloquendi que libuisset in prima synodo; cui, ut diximus, consulto cum Ioanne episcopo Tusculano interesse noluit, ne Paschali, quemadmodum censet cardinalis Norisius, eius presentia molesta foret, neue petentibus priuilegii abrogationem animos addere uideretur. Omitto narrationis reliquam partem, quod ea nullo satis firmo fundamento innitatur, et eximie Brunonis uirtuti, et obsequio in Paschalem pontificem omnino repugnet. Non latet Uspergensem a pluribus scriptorem  dubie fidei haberi. Consule Natalem Alexandrum in cit. art. 11. Cum ergo nichil solidum, nichil probate auctoritatis ab aduersariis afferatur, corruit omnino secunda accusatio; idemque de tertia, ad quam diluendam accedimus, conficere speramus.

Questio est utrum Bruno suis sermonibus, aut litteris adeo Paschalem de dato priuilegio redargueret, ac instaret pro eius abrogatione, ut timore perculsus dixerit pontifex, referente Petro Diacono: »Si non accelerauero ei tollere abbatiam, futurum est, ut ipse suis argumentationibus Romanum mihi tollat pontificatum.« Facti huius historiam astruit  idem chronologus, docens Paschalem misisse Leonem cardinalem Ostiensem cum epistola ad monachos Casinenses, quibus precipiebat, ut alium sibi in abbatem eligerent, et ut Bruno illo solutus regimine ad gubernandam Signinam Ecclesiam rediret. Multo aliter de retinendo, aut renuntiando a Paschale pontificatu memorie prodiderunt duo ceui scriptores Galli, quos cardinalis Norisius loc. cit., p 443, celebres uocat, nempe Hildebertus episcopus Cenomanensis, et Sugerius abbas. Ab urbe Terracina, ubi ad fugiendos Romanos tumultus Paschalis morabatur, sub die 5 Iulii an. 1111, ad Ioannem Tusculanum, et Ioannem uercellensem scripserat: »Pro salute anime nostre cogitamus, et commissum, quod pro fratribus, et filiis, pro excidio Urbis, et  uniuerse Ecclesie fecimus, emendare curabimus; ut quod terreni in me est quoque correxisse ostendatur Ecclesie.« Tradit itaque Sugerius in uita Ludouici Grossi Paschalem facti sui penitentem reuera pontificatum dimisisse, et compositis pridem, ut potuit, Rome rebus, in eremum se recepisse. »Cui certum facto, ita Sugerius, dedit papa experimentum, quod cum fratres, Ecclesie columnas ad tuitionem, et Ecclesie reparationem quomodocunque solui fecisset, pacemque Ecclesie qualemcunque reformasset, ad eremum solitudinis confugit, moramque ibi perpetuam fecisset, si uniuersalis Ecclesie, et Romanorum uiolentia coactum non reduxisset  .« Hildebertus autem adnotat solitudinis recessum, quem sibi elegit; »renuntians, inquit,  domo, patrie, rebus, officio, mortificandus in carne Pontianam insulam commigrauit.« Addit preterea idem auctor, quod Paschalis iugibus precibus, et lacrymis cardinalium, uniuersique populi Romani uictus, apostolice sedis gubernacula iterum assumpsit, et concilium proximo anno Rome habendum indixit. Fuit equidem illud, ut supra dixi, an. 1112 celebratum. In hoc tanto scriptorum conflictu cui maior fides prestanda sit, ad examen reuocabimus. Et quidem primo Petrum Diaconum persepe in omissionem, et suppositionem multarum rerum incidisse, iam adnotauimus. Secundo que narrat de timore Paschalis amittendi pontificatum, quod Bruno montis Casini abbas ei aduersaretur, suisque argumentationibus animos a se alienare niteretur, nimis  absona sunt, et Paschali ipsi, et Brunoni iniuriosa. Primo enim constat nichil ineptius obiici posse. Quid? si Paschalis timebat Brunonem abbatem Casinensem suis argumentationibus sibi pontificatum abrepturum; num easdem spernere potuisset, ipso ad Ecclesiam Signiensem episcopo reuerso? Num mutatio loci Brunonis argumenta immutabat? Paschalem etiam offendunt, quasi de amore et obedientia uniuersalis Ecclesie, que eum uerum pontificem agnoscebat, dubitaret, et alias priuilegium, dissensionis causam, reuocare non posset. Brunoni etiam spectabilis sanctitatis, et meriti uiro, preclarisque muneribus functo ualde detrahunt; quod a  fide Paschali data, sicut ei scripserat: »Nullum alium, te uiuente, pontificem habere uolo,« eum defecturum ostendant. Econtra uero Sugerii, et Hildeberti scripta, ut sincera communiter admittuntur, et que de Paschali hoc indiscrimine referunt, nichil continent, quod summe uirtuti eius non conueniat; quinimo maiorem ei uenerationem conciliat eius uoluntaria dimissio  . Nam cum dicant, quod Paschalis ob pacem et concordiam fidelium, ob merorem tradite Henrico concessionis, facti sui penitens de renuntiando pontificatu cogitauerit, et re etiam perfecerit, de insigni quodam, et perraro magnanimitatis experimento testimonium prebent, totaque in posteritate eum commendabilem reddunt. Hildeberti et Sugerii relatio de dimissione Paschalis  Romani pontificatus a Gottefrido uiterbiensi Chron. p. XuII, his carminibus confirmatur, apud card. Norisium pag. 446, editis; idemque ait in concilio Romano an. 1112, Paschalem eam reiterasse.

Papa dolens lamenta mouet, totumque per orbem

Ecclesiam sua charta uocat properanter ad Urbem, Hec ubi consedit Cesaris acta dedit.

Tunc ait: o Patres, a Cesare scripto notate

Et quodcunque placet, super his decreta parate: Me quoque pontificem non fore iussa date.

Peccatis mala uestra meis uenisse notaui;

Officiis me destitui dignum reputaui, Me quoque deponi ne pereatis ait.

Hec ait, et mitram reiicit, mantumque relinquit.

 Ordinet Ecclesia sine me quidquid placet, inquit, Moreque pontificis iudicet ipse sibi.

Horum scriptorum consensus de uoluntaria Paschalis dimissione Romani pontificatus ita preualere debet uni Petri Diaconi testimonio, quem persepe a nobis de erratis, et omissis redargui posse, ostensum est. Sed aiunt uere Bruno cenobii Casinensis regimen dimisit, et Signiam ad suam administrandam Ecclesiam reuersus est; non potest ergo in dubium reuocari, quod Paschalis pontifex ei dimissionem abbatie Casinensis per Leonem Ostiensem, et per epistolas ipsi Brunoni, et monachis scriptas preceperit; quemadmodum idem Petrus Diaconus adnotauit. Hec historie pars reliqua materiem sequentis  capitis prestat, in quo examen reseruamus.



CAPUT XI. De dimissione abbatie Casinensis.


Ut aliquid certi hoc in celebri facto habeatur, duo arbitror premittenda. Primum, Paschalem pontificem nunquam Brunoni indulsisse, ut episcopatus insignia deponeret  , ex quo constat eum uelle aliquando sue Ecclesie restituere; alterum, Signienses semper apud pontificem de pastoris sui absentia questos fuisse, suasque preces frequenter interposuisse, ut episcopum ad suum munus obeundum redire cogeret. Orta interim controuersia de priuilegio, a Paschali imperatori Henrico concesso, de quo in precedenti capite egimus; cum Bruno unus ex precipuis indulti illius oppugnatoribus ei delatus fuisset, ratus pontifex, quod ex celebris  potentisque Casinensis cenobii regimine maius accederet Brunoni nomen et auctoritas, illum Signiam reuertere iussit. Rem ita profecto tradidit Petrus Diaconus. »Itaque, ait, eidem abbati Brunoni direxit epistolam Paschalis pontifex, qua uetuit, ne ultra episcopus esset et abbas. Neque ultra ferre apostolicam sedem episcopum aliquem monasterio preesse tam celebri. Fratribus etiam per episcopum Ostiensem, et huius cenobii monachum litteras misit, mandans, ne ipsi uiro ulterius obedirent.« Chronologum Casinensem hac in narratione secutus est Mabillonius in Annalibus Benedictinis, tom. u, p. 559, non uero Ferrarius, neque Ughellius. Prior enim in catalogo sanctorum Italie, quem plurimi faciunt Bollandiani, petitionibus precibusque  Signiensis populi Brunonis ad suam Ecclesiam reditum tribuit; ait enim: »Ad Ecclesiam suam instante populo redire cogitur.« Ughellius autem supponit ortam controuersiam Paschalem inter et Brunonem, utrum prestaret magis episcopali munere fungi, an monachorum cetui preesse; cumque primum assereret pontifex, ille rationibus eius, et reuerentia uictus abbatie regimen, exactis in ea tribus annis, et decem mensibus, dimisit, et ad pristinam sedem, pro qua ordinatus fuerat, reuersus est. Dissidium autem illud tumultu et acerbitate plenum, quod discessio Brunonis a monte Casino excitauit, silentio cum pluribus scriptoribus preterirem, nisi que de eo uulgata sunt, eximiam S. episcopi probitatem, et  monachorum famam illustrem offenderent. Petrum Diaconum iterum audiamus; narrat enim monachos  Casinenses, audito Brunone eis proponente in abbatem quemdam monachum, natione Ligurem, Peregrinum nomine, grauiter commotos fuisse, ac unanimiter dixisse, si uellet ipse regimen retinere, libenter ei, ut antea, paruissent; si uero illud dimittere paratus esset, eos liberos sineret, ut iuxta constitutum a S. Benedicto, ipsi suum abbatem eligerent, quem uoluissent. Preterea addit monachorum commotionem, ne Peregrinus ille uir ambitiosus ac ualde callidus preualeret, adeo exarsisse ut Bruno timore perculsus in inferius monasterium descenderit. Interim cum Peregrinus armatos milites in cenobii septa inuexisset, ut ui obtineret quod sponte assequi non poterat; monachi pariter omnes insurrexere, tantoque impetu insolentem turbam adorti  sunt ut ab edibus illis omnino depulerint. Tandem Petrus Diaconus historiam ita concludit: »Quod cum abbati nuntiatum esset, ad hoc monasterium ascendit, et ad se fratres aduocans, nolo, inquit, ut propter me, inter uos, et Romanam Ecclesiam scandalum oriatur, ideoque uirgam pastoralem, quam mihi tradidistis accipite, et mox super altare ponens, fratribus absolutionem faciens, ad episcopatum suum reuersus est.« Hac de concertatione ne uerbum quidem apud Mabillonem reperies; meminit quidem epistole a Paschali ad Leonem Ostiensem episcopum misse, qua Brunonem monebat ut se ab abbatia dimitteret, et monachi alium abbatem eligerent. His porro uerbis totum factum perstringit: »Fecit, ait, quod in se erat, Bruno, ut alius pro se eligeretur;  at fratribus constanter renitentibus, refert ea allocutum S. episcopum, que supra ex Petro Diacono tradita sunt: Nolo, ut propter me,« etc. Idem Mabillonius post hec Petrum Diaconum redarguit de pluribus sua in Historia omissis, deque aliis falso relatis tom. u, lib. LXu, p. 139.  Anonymo uero Signiensi hoc in negotio nullam fidem prestare possumus, qui discessum Brunonis a regimine Casinensi ex coniuratione monachorum contra presulem suum repetit, eosque, quod illum uiolenter et contumeliose eiecerint, criminatur. Ut figmentum eius narrationem iudicamus: primum ex eo, quod cum ipse anonymus septuaginta, et ultra annis Brunone posterior fuerit, neque ea, que hoc de facto scripsit,  alicuius ceui auctoris testimonio confirmet, aut ex uulgi opinione, qua nichil incertius, accepit, aut Signiensibus nimis indulsit, qui male affectum animum erga religiosissimos illos uiros habuere, quod pastorem suum, ipsis inuitis, tandiu apud se retinuerint. Secundo, quis credet scriptori seipsum contradicenti? Hoc de lapsu, qui iuxta critices canones est grauissimus, euincitur anonymus; si quidem cum paulo ante monachos commendasset, dicens, »plerosque ex eis spiritu Dei agi, super Patris  iniuria commotos, libentique animo fuisse reuocaturos, nisi timuissent mandatis apostolicis obuiare; postea eosdem cenobitas diabolicis suggestionibus instigatos contra S. abbatem conspirationem fecisse, ait, eumque non solum contumeliis, uerum etiam uerberibus animo infrunito et irriuerenti a monasterio expulisse.« Tertio nemo nescit huiusmodi narrationem, iam eximie confutatam a D. Philippo Malabayle, et ab Erasmo Gattula, de quibus supra mentionem fecimus, eamque ut calumniam penitus despexisse quotquot scriptores Chronicon Casinense post Petrum Diaconum illustrarunt. Cum Bollandianis tandem dicimus omnem huiusce facinoris suspicionem esse abiiciendam, utpote Brunonis sanctitati, optimoque monachorum  Casinensium nomini indignam, et iniuriosam.



CAPUT XII. De reditu Brunonis ad Signiensem Ecclesiam.

Qua letitia, quoque plausu Bruno a Signie populis exceptus fuerit, cum illum sibi restitutum uiderint, ex tristitia et merore argui potest, cum pluribus, annis eum absentem, aliisque uotis illigatum doluerint. Reditus eius mense Octobri 1111 a Petro Diacono collocatur. Et ita fieri debuit; nam sequenti anno accessit ad concilium Lateranense II, a Paschali II celebratum, ut ex sua subscriptione constat. Quamuis Signia non ita distet Casino, et ciues haud raro S. episcopum suum uidere atque consulere possent »omnique anno, ut ait anonymus, quandiu permansit in monasterio, de manu  eius chrisma, et sanctum oleum susceperunt, quia carissimo uenerabantur affectu;« attamen eius presentiam uehementer exoptarunt, ex amore, quo eum prosequebantur, flagitantes, ut presens uniuerse diecesi spirituali consuleret saluti. Pristinam uite formam statim assumpsit S. Bruno, et singulis pastoralis officii muneribus cumulatissime satisfaciens nouus uirtutum splendor, nouusque rerum ordo in Ecclesia Signiensi exsurgere ac reflorescere uisus est. Adeo uero percrebuerat Brunonis celebritas non in Italia solum, sed in Galliis etiam, ubi suis in legationibus maxima negotia feliciter egerat; ut sepe sepius episcopi controuersiarum suarum iudicem eligerent, atque in eius sententia conquiescerent.  Ipse enim narrat graue dissidium ortum inter Sipontinum episcopum et Beneuentanum, cum ad cum causa delata fuisset, quamuis archidiaconus Ecclesie Beneuentane episcopi sui partes callide nimis ac uiolenter prosequeretur; attamen, quia rationum momenta Sipontino fauebant, ei causam adiudicauit  . Alterius cause relatorem et iudicem exstitisse Brunonem constat ex bulla Paschalis II, que est IX in tomo II collectionis Maynardi. Hac in constitutione pontifex monachis Casinensibus  confirmauit contra abbatissam S. Marie urbis Capue cellam Cinglensem, ubi hec de Brunone habentur: »Regresso Brunone episcopo Signino proloquente, dixerunt rationabile ac iustum sibi domini pape iudicium uideri, ratumque id habendum tanquam canonico ordine pertractatum.« Eadem sententia iam prolata fuerat ab Urbano II, a qua predicta abbatissa appellauerat. Constitutio hec data reperitur Kalendis Aprilis A. D. 1102, Paschalis pontificis II. Plura fortasse alia huius generis iudicia a Brunone acta probabile est, que, ut illa, de quibus mentionem fecimus, uite eius scriptores omiserunt. Iterum Bruno Romam se contulit, ut diximus in capite precedenti, et interfuit concilio III Lateran., quod Paschalis pont. an. 1116 celebrauit  ad componenda dissidia, que adhuc Ecclesiam propter inuestituras diuexabant, atque in eo rursum illud ipsum priuilegium damnauit, et anathemate perculsit. Paschalis biennio elapso e uiuis excessit, scilicet die 16 Ianuarii an. 1118, eique post duodecim dies successor datus Ioannes S. R. E. cancellarius, opera presertim Petri cardinalis episcopi Portuensis, cui Gelasii II nomen impositum fuit. Quam luctuosa Gelasio sui pontificatus initia fuerint, ut uix coronatus, Roma fugiens apud Gallos presidium quesiuerit, a scriptoribus ecclesiasticis fuse descripta traduntur; qui etiam referunt illum nondum expleto primo ponfiticatus sui anno in celebri Cluniacensi monasterio pleuritide et podagra correptum piissime obiisse. Cum autem ad idem  monasterium officii causa erga Gelasium Ugo archiepiscopus uiennensis se contulisset, eumque paucos ante dies uita perfunctum reperisset, cardinales, et episcopi ipsum Ugonem plenis suffragiis in summum pontificem elegerunt, atque Callixtus II appellatus est. Hec commemorare duxi, ut simul dicerem singulare gaudium, quo affectus fuit Bruno, audita Ugonis electione in Romanum pontificem, quem in Galliis nobilitate generis, pietate ac doctrina ornatissimum agnouerat, atque cum eo familiariter egerat. Aliam letitie causam sancto antistiti Signiensi attulit reconciliatio Henrici u, imperatoris cum Ecclesia catholica, quippe renuntiauit tandem inuestituris, easque remisit Calixto pontifici, a quo absolutus fuit a censuris, et in communionem sedis  Romane receptus, id testantibus Goffrido uitebergensi Chronic. p. 17, et Othone Frisingensi chron. lib. uII, cap. 16. Anno Calixti pontificatus u humane conditionis debitum soluit Bruno, et terrenam habitationem cum celesti commutauit, ut probatiora documenta testantur.



CAPUT XIII. De obitu S. Brunonis.

De anno migrationis ex hac uita S. Brunonis  non una est scriptorum opinio. Mattheus Lauretus in notis ad supracit. Chronicon Casinense, ab ipso editum Neapoli an 1616 putat, iuxta suam computationem, obitum Brunonis an 1125 consignandum, quod Angelus Rocca lib. De canonizatione sanctorum testatur, Rome in biblioth. PP. Congreg. Oratorii asseruari bullam canonizationis S. Brunonis facte a Lucio III, anno D. 1183, et cum hic solemnis actus referatur ad annum 58, a transitu adsuperos eiusdem S. episcopi, sequitur eum functum uita fuisse an. 1125. Sed huiusmodi bulle apographum in illa bibliotheca non exstat; ut ego ipse quesiui, et nemo se uidisse testatur. uerius anonymus annum beate dormitionis Brunonis descripsit: »Migrauit, inquit, ad Dominum Xu Kal. Aug., an. u Calixti II, sui  uero episcopatus XLIu.« Notant hi characteres non annum 1125, sed an. 1123; currebat enim annus u ab assumptione Calixti II ad cathedram S. Petri, quando S. Bruno die 18 Iulii, an. 1123, extremam diem clausit, nec ea ulterius differri potest. Accedit unanimis scriptorum accuratiorum consensus, qui episcopatum iniisse affirmant sub S. Gregorio uII, an. 1079, ut primo capite diximus; eo scilicet anno, quo cum Berengario in concilio Romano de SS. Eucaristie sacramento uictor decertauerat. Additis igitur huius inaugurationis initio annis 44 in episcopatu transactis, aperte euincitur, non ultra an. 1123 mortalem eius uitam esse extendendam  . Demum cum in confesso sit ex altera actorum appendice Honorium III, S. Brunoni aram erexisse,  propriisque manibus consecrasse; is uero diserte fuisse dicatur annus ab obitu Brunonis centesimus; consequens iterum est eum ad immortalitatem transisse an. 1123. Idque etiam ex eo confirmatur quod, ut eadem appendix asserit, annus ille 1223 fuerit Honorii septimus, utpote qui in pontificem electus est an. 1216, quod cum epocha illius consecrationis consonat. Iam prope octogenarius erat Bruno, atque uite austeritate, et labore uiribus etiam ualde debilitatus, cum placuit Deo ei reuelare, ut testatur anonymus, non longe futurum ab hac uita transitum suum. Hac preuisione admonitus tanto magis celestis exarsit amore, cupiens dissolui et esse eum Christo; quare assiduis uacabat precibus, populumque suum frequenti uerbi Dei pabulo reficiebat.  Graui ergo febri correptus decubuit, cumque inualescente infirmitate maiori languore afficeretur, clero ac populo ad se conuocato, postrema eis reliquit Christiane uite documenta. Et quia languecens exsurgere non ualebat, e lectulo ad fenestram deferri uoluit, ubi extremos colligens spiritus, tanta ui tantoque dilectionis impetu concionauit ut omnes in lacrymas erumperent, imminentis interitus eius dolore perculsi. Ut autem Signienses consolaretur,  duo S. episcopus eis pollicitus est: unum, patrocinium suum apud Deum semper ipsis adfuturum; alterum, in tyrannicam nunquam amplius casuros dominationem, que uaticinia uera fuisse euentus comprobarunt. Tandem morbo excidium minitante, Bruno extrema sacramenta sibi administrari uoluit, ac feruentissimos eliciens actus amoris Dei, purissimam animam suo reddidit creatori anno etatis sue 76. Hec ab anonymo accepimus; ceteri autem scriptores satis dixisse uisi sunt eum sanctissime obiisse  . Dum funus S. episcopi in templo B. M. u., ubi corpus eius tumulatum fuit, ageretur, Deus pluribus miraculis sanctitatem eius comprobauit, que anonymus, Chronicon Casinense, nec non Ferrarius, ex uetustissimo quodam breuiario memorie  prodiderunt. In his describendis non immoror, cum eiusdem mirabilibus signis Angelus Toti canonicus Signiensis uitam S. Brunonis typis Romanis 1783, ab ipso editam exornauerit.



CAPUT XIu.

De uirtutibus S. Brunonis.

Maximis Brunonem claruisse uirtutibus oportet, cum tantorum uirorum summorumque pontificum gratiam et amorem sibi comparauerit. Iam supra diximus qua beneuolentia eum complexi sint SS. Gregorius uII, et Petrus Igneus quamque splendida sue dilectionis argumenta ei prebuerint. Plurimi etiam faciendum est S. Leonis IX testimonium, qui cum Ioanni Tusculano episcopo apparuisset, ei precepit ut Brunonem Signiensem  ad eius gesta scribenda excitaret. Nota etiam omnibus fuit maxima eius cum Petro Anagnie insigni episcopo necessitudo, cui morem gerens, Pentateuchum suis commentariis, illustrauit, eiusque uite sanctissime acte compendium posteritati mandauit. Migrauit autem ex hac uita S. Petrus anno 1105, eumque inter sanctos Paschalis II collocauit, Brunonis precipue testimonio permotus. Qui primam adolescentiam in schola altioris perfectionis exegerat, quique desiderio eius incensus terrena omnia deserere, et Deo soli uacare sibi proposuerat, iam firmissima omnium uirtutum iecisse fundamenta dicendus est. Quis mundi fugam, honorum, ac diuitiarum contemptum, perpetuam sui abnegationem ei inspirauit, nisi gratia celestis, que suis  illum benedictionibus diluculo preuenit, ut eximie sanctitatis exemplar in Ecclesia eniteret? Cumque hec ab humilitate germen accipiat, quantum Bruno hanc uirtutem iu deliciis habuerit, perpetuum eius studium manifestauit. Neque mihi opus est reminisci dignitatem canonicatus Aste et Senis ab eo dimissam, omnemque despectum nomen, quod apud ciues illos sibi meruerat; cum non sint hec nisi prima demissi animi eius specimina, et longe maiora  nos in admirationem abripiant. Rome Bruno ignotus aduenerat, Casinum petiturus, a S. Petro Igneo cardinali, Deo afflante, queritur, in edibus eius hospes recipitur, plurimumque S. Gregorio uII commendatur. Unus pre omnibus electus ad decertandum in concilio Romano de catholica fide contra Berengarium hereticum, tanta eloquentie ui et doctrina eum confutat ut patefacta ueritate, atque omni errore sublato, palinodiam canere, ueniamque petere cegerit. Quo difficilius certamen, eo gloriosior cum fuerit Brunonis uictoria, Patrum omnium laudibus exornatus, paratam sibi uiam ad sublimiores Ecclesie gradus uidebat. Reuera a Gregorio episcopus Signiensis designatur, firmiterque huiusmodi dignitatem renuentem, solum iterata  portenta ad eam subeundam flectunt. Multo maiorem sue demissioni conflictum fieri sentiebat Bruno a legationibus, preclarisque muneribus, que tum Urbanus II tum Paschalis II ei persepe tradebant; quare ut sui nominis famam ubique resonantem effugeret, in Casini solitudine se abscondit. uerum neque ibi priuatus cenobita diu esse potuit; quo enim se occultabat, eo magis honores eum persequebantur; unde omnium monachorum suffragiis in Archimandritam Casinensem assumptus, celeberrimo illi cenobio preesse coactus fuit. Scripsere aliqui, ex quibus Bellarminum, Oldoinium, Teisserium, Marteneum et Mabillonium proferam, Brunonem inter S. R. E. cardinales cooptatum, sed cum hac de dignitate, illi collata, desint certiora documenta,  saltem coniicere licet eam sibi oblatam humiliter recusasse. Ab hac singulari uirtute quam Bruno impense dilexerat profluxisse credenda est summa a mollioribus uite commodis abstinentia, qua semper modico ac frugali uictu, detrita ueste, et uix necessaria supellectili contentus uixit. Hinc plurimum apud Gallos scriptores commendatum Brunonem accepimus, quod dum alii sue legationis tempore magnam auri uim habebant, et finita legatione, in uia a predonibus exspoliabantur; eamdem predam sperantes, reuertentem de Gallia Brunonem adorti sunt, sed cum nichil apud ipsum, nisi modicum uiaticum inuenissent, sua spe frustrati abierunt  . Memor autem Bruno Gregorii Magni  sententie, qua docuit, ad omnimodam perfectionem non sufficere omnia reliquisse, sed Christi Domini sequelam addendam; huic se conformari omnino contendit. Cum enim Seruator noster dilectionis inimicorum preceptorem et exemplar se fecerit, quippe a ligno pendens Patrem rogauit ut crucifixoribus suis ignosceret; huiusce dilectionis et beneficentie Signiensis episcopus perfectum imitatorem se prebuit. Parum ei fuerat Adulpho uiculi comiti iniuriam et erumnas carceris illi dimisisse,  sed cum magna ex potentia et diuitiarum copia in extremam indigentiam et calamitatem cecidisset, Bruno illi nunquam defuit, omnibusque in egestatibus abunde subuenit. Difficile est uite nostre hostibus beneficia rependere, sed multo difficilius temperare animum, et cum his liberaliter agere, qui bono nomini et integritatis opinioni insidiantur. Ab his conflictatus Bruno constat ex eius epistolis, tam ad Paschalem pontificem quam ad S. R. E. cardinales, in quibus depellit quidem calumnias ipsi affixas, quod Paschalem e throno submouere cogitaret, aduersarios eius foueret, totamque turbaret Ecclesiam; sed eos, quos nouerat sibi infensos, ut fratres semper coluit, nec uerbo, nec scripto aliquid protulit, quod minorem caritatem et beneuolentiam  ostenderet. Qui ergo inimicos diligit, qui se persequentibus benefacit, cum ex Christi doctrina filius carissimus sit Patris, qui in celis est, huius filiationis amplissimas gratias sibi Brunonem promeruisse nemo dubitabit. Iam uero quod spectat ad zelum puritatis Christiane fidei, ad morum sanctimoniam, ad cultum Dei et sanctorum, Brunonem ea uiribus omnibus promouisse, concilia quibus prefuit, munera que gessit, scripta que edidit, eterno illi erunt testimonio. Hec, et superiora animo reputans a singulari quadam planeque generosa Brunonis fortitudine abripior, is enim nullis pepercit laboribus, apud plures nationes magnosque principes ardua queque negotia aggressus feliciter confecit, ille etiam iniuriis, obtrectationibus  minisque infensorum hominum inuictum animum obiecit. Cum sibi conscius esset Bruno, nichil aliud quam Dei gloriam uelle, eam in ueritate iustitiaque tuenda, in malis ad bonam frugem reuocandis, in opportunis consiliis suppeditandis impauide prosequebatur. Hinc quid mirum, si ab inuidia, ut perturbator Ecclesie, ut partium studiosus, ut sue opinionis nimium tenax, insimulatus fuerit? ea est enim nobiliorum uicissitudo uirtutum, ut qui eas oderint maledictis aspergant et ad opposita uitia traducant. uerum quemadmodum sol nebulas dissipat, easque non patitur sibi lucem eripere, ita uirtus, suo splendore longe lateque coruscante, omnia sibi aduersantia repellit. Alia plura addenda essent  de fide, spe et caritate, que precipue ac summe in uiro sancto requiruntur; cum autem tota Brunonis uita, cuius gesta huc usque complexi sumus, his maxime eluceat, et confirment preclara documenta in 1, 2 et 3 cap. lib. II Sententiarum tradita uberiore, non indigere probatione arbitramur.



CAPUT Xu.

De S. Brunonis sapientia.

Cum plane intelligeret S. Bruno sacram Scripturam preter diuinorum mysteriorum reuelationem, atque legislationem, humanarum etiam cognitionum thesauros continere, nichil reliqui fecit, ut illis se exornaret facultatibus que mentem excolunt animumque perficiunt. Hinc est, quod dialecticam, ethicam, historiam, chronologiam, artem oratoriam  et pesim insuper cum prosecutum fuisse, eius scripta abunde testantur Huiusmodi autem facultates ancillas uocat S. episcopus supreme domine, nempe scientie Dei, cuius arcana earum ope felicius inuestigantur aliisque percipienda traduntur. Pluribus quidem in locis sophismata et cauillosas argumentationes redarguit, quibus utuntur heretici, ut incautos decipiant, et ratiociniatione, uelut Lydio lapide, nos uti debere docet, non ad obtegendum errorem, sed ad manifestandam probandamque ueritatem. Precepta uero moralia frequentissime tradit, que non solum mandatis euangelicis omnino sunt consentanea, sed ex probatioribus ethicis deprompta, Platone scilicet, Aristotele, Seneca, quos in deliciis habuisse uidetur. Ad historiam pariter  sacram incubuit, eamque primum in diuinis libris, deinde ex lectione Philonis, et Iosephi, aliorumque scriptorum Hebreorum sibi comparare studuit; eique profanam adiunxit, cum ritus, fabulas et sententias gentilium auctorum usurpare consueuerit, si quid utilitatis ad rem suam ab ipsis conferri dignosceret. Cum scripta eius colligeremus S. episcopum historie item naturalis, minime nescium fuisse cognouimus, siquidem cum de plantis, de arboribus, de lapidibus, de animalibus agit, apposite eorum proprietates, uirtutes, indolemque describit, ut ex Theophrasti, Plinii, Dioscoridis, aliorumque similium promptuariis eas desumpsisse conspiciatur. Rectum insuper Chronologum Brunonem dicam; cum in annorum computatione, in qua tot tantique  scriptores errauere, ipsum cum tutioribus chronologis consentire demonstrabimus. Neque in scribendo, ubi opus fuit, lepores, uenustatesque petarum neglexit; precipue in Expositione super Canticum canticorum, ut sacri scriptoris imaginibus, dictisque allegoricis se conformaret. Fateor equidem nonnullas uulgares opiniones, et commenta quorumdam Brunonem adoptasse; sed danda est uenia etatis illius scriptoribus, cum critices leges nondum in scribendo lucem et normam prestarent. Carminibus utique Brunonem nostrum deleciatum fuisse auctores aliqui affirmant, et specimina esse possunt uersus illi, qui in Expositione Psalmi CL leguntur, quamadmodum hi diuersi metri, quibus S. commentator  speciosiora Cantici canticorum complexus est.. An uero fuerit disertus orator S. Bruno orationes eius, homilie scilicet, et sermones luculenter demonstrabunt. uerum hec studia, que mentem illuminant, animumque oblectant, ab excolendis grauioribus disciplinis eum non auocarunt; cum in iure canonico et ciuili plurimum ualuisse compertum sit. Re quidem uera cur summi pontifices tot legationes ei demandarunt, nisi quia ipsis constabat, quantum in scientia canonum Bruno excelleret; quantaque prudentia, et doctrina in difficilioribus negotiis iudicium ferret? Quedam ex multis hic tantum referam. Cum in Galliis pontificie legationis officio fungeretur, eique delata esset causa dissolutionis matrimonii, quam petebat Machildes Gallerano Philippi  Crassi a cubiculis nupta, et utraque persona absens esset, episcopo Parisiensi iniunxit Bruno, ut utramque partem die competenti ad causam uocaret, apud quem, cum uis et metus grauis probatus fuisset, iudicata est causa in fauorem Machildis. Hec habentur ex epist. 161 S. Iuonis Carnotensis ad Humbaldum episcopum Antissiodorensem. In concilio autem Pictauiense, cui Bruno S. R. E. legatus preerat Bertrandum archiepiscopum de Simonia conuictum deposuit, atque in eius sede Riccardum cardinalem abbatem S. uictoris collocauit. Tandem etiam iurisprudentiam Brunonem sibi sociam adsciuisse dicemus, quod constat ex codice ms. archiui Casinensis, in quo compendiose quedam legum ciuilium collectio continetur. His ergo presidiis  episcopale munus maxima cum gloria, populique sui utilitate perfectus est Bruno, ecclesiamque, doctissimis scriptis suis illustrauit. Hec inter, plures scriptores deperditum eius in Isaiam commentarium ualde deplorant; cum enim nemini ex prophetis altius et copiosius diuini Reparatoris mysteria et sacramenta reuelata fuerint, eorum interpretatio ut expositio tentari nequit, nisi ab eo qui amplissima polleret diuinarum rerum cognitione, et qui uetustiores interpretes plurimi habitos consuluisset. Fertur ex his Brunonem precipue S. Ambrosium sibi ducem proposuisse, sed cum huc usque utriusque S. Patris illustrationibus careamus, eorum sapientia et labore frui non possumus, deprecamur tamen qui maximis bibliothecis presunt, ut ad hec comparanda sacre  doctrine monumenta omnem curam impendant.



CAPUT XuI.

De dilectione S. Brunonis erga ordinem S. Benedicti.

Nemo hactenus gestorum S. Brunonis illustrator de amore atque existimatione eius erga sanctissimum Benedicti institutum tractauit. Cum autem singularis et eximia fuerit toto uite sue tempore in illum monachorum cetum eius dilectio, peculiari hac dissertatione eam prosequi iure meritoque deliberauimus. Et quidem quod Bruno nobili genere natus, non puer a parentibus oblatus, sed liber, et adultus, non angusto exstimulatus patrimonio, nec obscurus in seculo, nec spe dignitatum illectus, sed iam duplici canonicatu insignitus, et episcopus conspicue sedis ordinatus, a summis pontificibus ob  preclaram sapientiam magni habitus monasticam professionem summo cum desiderio amplexus sit, atque illud uite genus ceteris pretulerit; hoc certe non nisi spectatissimis S. Benedicti deuictus uirtutibus, quarum filios eius imitatores conspiciebat, est ascribendum. Id etiam spectabilem uirum permouere potuit, quod temperata legum Benedicti obseruantia ei arriserit, cum unusquisque cenobita ad spiritualem sui profectum incumbere ualeat, et non deficientibus commodis, ipsi liceat grauiora studia excolere, suasque lucubrationes ad posteritatem traducere. Factis hoc ostendit S. Bruno, cum dimissa episcopatus Signiensis administratione, et monachus in Casinensi solitudine receptus, maiorem scriptorum  suorum partem exarauit, quibus, quantum de Ecclesia meruerit, eam doctis in sacram Scripturam commentariis locupletando, iam diximus; et hic rursus predicare superuacaneum iudicamus. Sed et hoc maxime in eius admirationem nos abripit quod tam cito prodigium ueluti sanctitatis fieret adeo ut, post paucos regularis professionis annos, consentientes monachi omnes supremum cenobii regimen illi detulerint. Tanti sane in conspectu Romane Ecclesie, qui huiusmodi dignitate exornati essent, habebantur, ut non solum cardinales, et episcopi fierent, sed ad summum etiam pontificatum assumerentur. Et ne uetustiora memorem exempla, illis iisdem temporibus fuere celebris abbas Desiderius, pontifex postea uictor III appellatus,  et Gelasius II, Leo Ostiensis, et Reinaldus abbas cardinales, pluresque alii, qui non minus cenobium Casinense, quam ordinem Benedictinum uniuersum illustrarunt. Cum igitur Bruno sapientia et sanctitate maxime eniteret, quibus amorem et uenerationem magnorum principum sibi conciliauit, haud difficile illi fuit largitiones plurimas ab eisdem impetrare, non ut suis commodis consuleret, sed ut Casini redditus et facultates amplificaret. Quam sepe etiam ab eius ore S. Benedicti laudes resonabant, ut modo Spiritum sanctum per eum locutum fuisse diceret, maximique habendas eius sententias; ita serm. Iu, lib. II Sententiarum; aliquando humilitatem eius exaltabat, quod laneis, uilibusque gloriaretur indumentis, et paupere supelectili  uteretur, idque in serm. 19 eiusdem libri, cui titulus De abstinentia. Alias parentem suum, quo Benedictum nomine non raro uocat, inter precipuas S. Ecclesie columnas, apostolos scilicet Petrum, Iacobum, et Ioannem, ac primos inter martyres, Stephanum, et Laurentium collocare non dubitauit lib. I Sentent. cap. 4, quem etiam cum austeritatis et abstinentie portentis, Antonio, Paulo, et Hilarione comparauit lib. II Sentent. c. 9. Preterea ipsum S. Benedictum serm. 2 De confessoribus lib. uI Sentent. Salomone sapientiorem appellauit, »non de sapientia huius mundi, que stultitia est apud Deum, ad quam iste nunquam accedere uoluit; sed de illa sapientia, que uera est, et que ducit hominem ad uitam eternam.« In  eodem autem sermone tam precipuis uiuisque coloribus totam S. Patris sui institutionem describit, ut cum ea Brunonis diebus integra et inuiolabilis seruaretur, hoc uno testimonio refutatur quidquid contra monachos Benedictinos ab iniquis scriptoribus commentatum est. Ille enim sibi proposita imagine regine Sabe, que domum Salomonis regis ingressa obstupuit, cum tantum rebus omnibus ordinem, splendorem et decus conspiceret, hec luculentissime tradidit: »O si regina ista Saba uenisset ad S. Benedictum, et audiuisset sapientiam ex ore eius, famulos, ministros eius, filios, et fratres eius, mensas, et cibos eius, qualiter omnia sunt ordinata, quam bene disposita, quomodo omnibus est  cor unum, et anima una, et nemo dicit aliquid esse suum, sed sunt illis omnia communia, quomodo se diligunt omnes, quomodo sibi inuicem obediunt omnes, quantus amor, quanta caritas est inter omnes, quanta dilectio. Si, inquam, illa regina Saba, tam prudens, tam sapiens, tam religiosa, tam Deo deuota, hec omnia uidere potuisset, uere totum spiritum amisisset, quia S. Spiritus gratiam accipere meruisset« Hinc arbitror ortam in Brunone magnam illam hesitationem, tunc cum actum fuit de eius reditu ad Signiensem Ecclesiam; retinebat enim eum S. Benedicto addictum eius filiorum sancta conuersatio, legum optimarum perfecta obseruantia, precum studiorumque equa distributio, summaque Deo uacantis animi tranquillitas quare opus fuit, pontificia  auctoritate, suique populi nunquam intermissis precibus, ut cenobium Casinense relinqueret, et ad episcopale munus rursus obeundum rediret.



CAPUT XuII.

De canonizatione S. Brunonis.

uix Bruno e terrena ad celestem patriam migrauerat, cum crebris miraculis sepulcrum eius gloriosum ac celebre redderetur id plane testantibus chronista Casinensi et anonymo, ut sanctus coli cepit, et haberi non modo in Eccl sia Sign ensi, sed a monachis etiam Casinensibus. At Deus, qui seruum suum supernis honoribus exornari uolebat, cum insignioribus portentis fama eius, et celebritas, nec non populorum concursus ad illius patrocinium implorandum in dies augeretur, Lucium III pontificem  permouit, ut iuxta sanctiones ecclesiasticas, probatis Brunonis uirtutibus et prodigiis, solemni ritu ac celebritate sanctorum nomine cultuque decoraret. Huiusmodi religionis actus, quem Rome pontifex adimplere poterat, ut solemnior fieret, ipse cum tredecim cardinalibus, quorum nomina sub bulla canonizationis adnotata sunt, Signiam se contulit, et in cathedrali ecclesia, in qua Brunonis reliquie asseruabantur, sanctorum fastis apostolica auctoritate eum ascripsit. In eodem templo exstat marmoreum huiusce canonizationis monumentum, quod ita se habet:

MEMORIAE AETERNAE BEATI BRUNONIS QUEM LUCIUS III, P. M. CARDINALIUM ET EPISCOPORUM CONuENTU SIGNIAE IN ECCLESIA B. MARLAE  UBI DEFUNCTUM CORPUS QUIESCEBAT INTER SANCTOS IUSSIT ASCRIBI ANNO AB EIUS ABSCESSU LuIII. S. P. Q. S.

Quo ad annum huiusce celebritatis errasse demonstrant Bollandiani auctorem appendicis ad Chronicon Casinense, qui a Lucio III factam asserit anno 40, post Brunonis obitum, et tempore Bartholomei Signiensis episcopi. Utrumque falsitate laborat; primum quidem, quia Lucii pape III electio contigit die 29 Augusti an. 1181, ac proinde cum annis 58, distet a transitu Brunonis ad celos, fieri nequit eius apotheosis anno ab eiusdem obitu 40, sed 58 Lucii III, pontificatus anno primo. Alterum uero non minus  falsum apparet, quod Bartholom eus Lucio III coniungitur, et episcopus Signiensis dicitur, cum illo pontifice annis fere 70 posterior fuerit, ut ex Ughelli Catalogo constat. Fuit tamen Petrus ab Alexandro III creatus Signie antistes, quartus a Brunone. Nec omittenda uidetur preclara alia honoris, specialisque cultus significatio; Honorius enim III Signiam ad hoc aduenit, tribus eum cardinalibus comitantibus, Petro scilicet episcopo Prenestino, Nicolao episcopo Tusculano, et Andrea episcopo Portuensi, ut aram S. Brunoni dicatam suis ipse manibus sacram faceret, pluresque reliquias SS. apostolorum, martyrum et uirginum in ea collocauit. Hisce summis pontificibus de S. Brunone optime meritis accenseam Gregorium XIII, qui diecesi Signiensi  an. 1584 indulsit, ut psalmodia et missa sub ritu duplici cum octaua in die festo S. Brunonis celebretur. Ita constat ex litteris cardinalis Sirleti die 11 Iunii 1584, Gregorii pape an. XIII. Postquam ergo tot Romani pontifices S. episcopum Signiensem in uita, et post obitum preclarissimis dignitatibus et honoribus exornarunt, flocci faciendi sunt scriptores illi qui non laudes eius, sed detractiones ad posteritatem transmiserunt.



CAPUT XuIII.

De cultu sancti Brunonis.

Priusquam Bruno solemni ritu inter sanctos relatus fuisset, ut diximus in superiori capite, Signiensis Ecclesia et cenobite Casinenses eum peculiari cultu et honore prosequebantur. Sed sacra eius apotheosi  a Lucio III peracta, et frequenter ad illius sepulcrum portentis coruscantibus, adeo Signienses amore et fiducia in S. Episcopum exarserunt ut illum in precipuum patronum et protectorem sibi elegerint. Inde certatim non tam ciues quam finitimi populi magnam uim auri contulerunt, ut maius templum, ubi sacri eius cineres colebantur, decentius restauraretur, et pretiosa supellectili ornaretur. Accidit autem quod, cum Campania uniuersa anno 1557, sedente Paulo Iu in Romana cathedra, ab hostilibus copiis, sub Albensi supremo duce inuasa et depopulata fuisset, eamdem calamitatem, suarumque rerum direptionem et combustionem Signie ciuitas passa est. Cum igitur nichil ab incendiis, rapinis et uastationibus militaris licentia intactum  reliquisset, etiam capsula argentea, in qua S. Brunonis reliquie asseruabantur, et bustum pariter argenteum sacrum caput eius continens, eumdem furorem subierunt, sed caput a theca extractum, ac lino inuolutum in quoddam sepulcrum proiectum fuit. Que arte humana reparare poterant, quam ocius licuit. Signienses restaurare curarunt. At maxima in tristitia uersabantur; quod pretiosiore beneficentissimi Patris sui monumento carerent, nec ubi requirerent indictum ullum haberent. Longa post tempora a Signiensi depopulatione die 10 mensis Iulii an. 1626, cum eodem in templo quoddam sepulcrum reseratum fuisset, ecce in tenebris lux magna refulsit, mirabiliter irradians circa lineum  uelamen, quo S. episcopi caput tegebatur. Hoc insigne portentum cum statim episcopo innotuisset, eo iubente, clero ac populo letitia gestientibus, eleuatum est sacrum caput atque honorifico loco depositum. Ut autem per publicas tabulas portentosa capitis S. Brunonis inuentio constaret, implorata a Romana sacr. Rituum congreg. facultate, uocati ad examen idonei testes, portentum, quod uiderant, sacramento confirmarunt. Omnibus itaque persolutis riteque probatis, ut publicus cultus uenerando capiti restitueretur, nichil amplius supererat quam Signiensis episcopus decretum scripto traderet. Cum diutius, quam par erat Petrus Corbellius antistes illud protraheret, nouo coruscante prodigio, rem perficere compulsus est. Super mensam proprii cubiculi idem Petrus sacrum caput  retinebat, at quodam uespere superuenientibus noctis tenebris, in eo quod decretum illud exararet, iterum idem sacrum caput fulgentibus radiis circumdatum, totumque cubiculum splendore implentibus ei apparuit. Nescio utrum plus timoris an admirationis Petro episcopo accederet, cum adeo in decernendis publicis honoribus S. Brunonis capiti tardus fuisset, quos tandem III Id. Nou. an. 1703, maxima celebritate, ciuibusque uniuersis exsultantibus restituit. Hec omnia docet marmoreum monumentum in maiori templo erectum.

SEDENTE SS. CLEMENTE XI PONT. MAX. uEN. CAPUT S. BRUNONIS HUIUS ECCLESIAE EPISCOPI ARGENTEIS THECIS, GEMMISQUE AB IMPIIS MILITIBUS  IN EXCIDIO HUIUS URBIS ANNO 1557 DENUDATUM ET IN SEPULCRO DEIECTUM ET AN. 1626 MIRABILITER REPERTUM DIuINA LUCE CIRCUMFUSUM TANDEM DIuINO AFFLANTE SPIRITU AD HUIUS CLERI, URBIS, ET DIeCESIS ENIXAS PRECES ILLUSTRISSIMUS, AC REuERENDISSIMUS DOMINUS PETRUS COMES DE CORBELLIS FANENSIS UTRIUSQUE SIGN. REFEREND., AC EPISCOPUS SIGNINUS PONDERATO PROCESSU, PROBATIONIBUS, PRODIGIIS EMINENTISSIMORUM S. R. E. CARDINALIUM ET THEOLOGORUM uOTIS MAGNA URBIS SIGNIAE LAETITIA AD PRISTINUM CULTUM SOLEMNI RITU REDONAuIT SAL. AN. MDCCIII TERTIO IDUS NOuEMBRIS.

Cum ergo tot, tantisque mirabilibus signis sibi  datum e celo patronum Signienses nouerint, quidquid ad eius honorem et gloriam conferre potest, liberalissime huc usque largiti sunt, eademque pietas, et liberalitas a patribus in filios propagatur. Quibus uero beneficiis huiusmodi cultus a S. episcopo rependatur, ipsi Signienses experiuntur, qui toties presens habent eius patrocinium, quoties pro celi serenitate, uel pro opportunis pluuiis, aut pro repellendis tempestatibus, supplicibus uotis implorant. Quanto autem apparatu, populorum concursu, omnique genere solemnitatis dies festus S. Brunonis Xu Kal. Aug. celebretur, precedentibus Nouemdialibus, quibus ciues tantam celebritatem preueniunt, et sanctiorem reddunt, cum paucis referre  nequeam, preteribo. Sed Astenses etiam, et Solerienses, qui certatim S. Brunonem, ut diximus, ciuem suum sibi uindicant, suis in templis, erectis aris in eius honorem, omni ecclesiastico cultu, ac festiua pompa die anniuersaria transitus eius ad celum eum prosequuntur. Senis etiam in cuius Ecclesia cathedrali, ut diximus, Bruno canonicus fuit die 18 Iulii cum officio et missa sub ritu duplici eius memoria celebratur, et peculiari in ueneratione habetur.

Decretum cardinalis SIRLETI concessionis officii S. BRUNONIS episcopi Signiensis De communi confessorum pontificum Signie ciuitati, et Diecesi datum, cum lectionibus propriis ab eodem doctissimo cardinali approbatis.

Nos Guillelmus Sirletus presbyter cardinalis Tit.  S. Laurentii in Paneperna, fidem facimus et attestamur S. D. N. D. Gregorium papam XIII, uiue uocis oraculo nobis facto concessisse, et licentiam dedisse episcopo, et clero Signino in ipsa ciuitate, et diecesi Signina publice et priuatim recitandi officium in choro et extra infra scriptum S. Brunonis episcopi et confessoris sub ritu duplici cum octaua.

»Dat. in palat. apost., in loco nostre residentie, die 11 Iunii 1584, pontificatus S. D. N. Gregorii pape an. XIII.

»LECTIO I. Bruno Solerie in Insubria non procul ab Asta ciuitate, Andrea, et Scylla parentibus honestis et religiosis natus, admodum puer religiosis uiris monasterii S. Perpetui Astensis diecesis in  disciplinam traditus, in omni ecclesiastica doctrina mirabiliter profecit. Inde Bononiam studiorum causa missus, tum secularibus, tum diuinis litteris egregiam operam cum nauasset, doctoris nomen assecutus est. Cum autem in Etruriam, episcopi ciuitatis Senarum, cuius per id tempus nomen erat celeberrimum, uisendi studio se contulisset, et ab eo est benigne acceptus, et in canonicorum maioris ecclesie collegium publico omnium gaudio allectus. Inde necessariis de rebus ab episcopo Romam missus quo tempore Gregorius uII regebat Ecclesiam, ac de eucaristie sacramento cum Berengario praua omnia sentienti, grauis orta esset controuersia, Brunonis fama commotus pontifex ab eo petiit, ut cum Berengario  ipse unus congrederetur,  et argumentis, atque ipsa ueritate conuictum ab errore demum reuocaret. Quod ille Dei fretus opibus, magnoque animo agressus, feliciter perfecit.

»LECTIO II. Pontifex spectata Brunonis constantia, et eius adductus uirtutibus, Petro Albanensi episcopo cardinali, a quo cum benigne hospitio fuisset acceptus, hominem hunc, inquit, maiorem in modum tibi commendo, quippe qui Ecclesie magno est usui futurus. Ergo Rome sacris initiatus, et ab ipso summo pontifice consecratus  Ecclesie Signine creatur episcopus. A qua sane Ecclesia incredibili omnium gaudio susceptus est, acteque publice Deo grates, qui talem pastorem sibi dedisset.  Ille uero suarum morbos ouium statim curare aggressus, Adulphi presertim Signini quondam comitis, ab eodem capitur, atque in uincula coniicitur. Custodie locus fuit castrum uiculum, a quo non longe abest Lepinus mons, ubi ipsa condita est Signia. Ibi uero grauia et atrocia multa perpessus, cum uehementissima siti laboraret, aquam sibi e proximo haustam puteo afferri iubet, quam cum libasset, melioris note uinum esse deprehendit. Eum qui attulisset uerbis castigat, quod pro aqua uinum porrexisset. Ille uero iureiurando culpam deprecatus, cum itidem etiam frigidam iussus attulisset, ad episcopi benedictionem toties in uinum conuersa est aqua. Eo miraculo perculsus comes Adulphus, suique facinoris conscius, ne peccando  identidem culpam cumularet, ac bonorum odium magno cum suo dedecore susciperet, episcopum custodia liberatum dimisit.

»LECTIO III. Fuit autem S. Bruno in sacrarum litterarum lectione et meditatione ualde frequens; quod eius declarant egregie lucubrationes. Scripsit enim in quinque libros Moysi, in Iudicum librum, in libros Regum, in psalmos Dauid, in Cantica canticorum, in Isaiam prophetam, in Iob, in Apocalypsim. Edidit quoque 155 quas ad populum habuit homilias, et sermones 69, in quibus et eruditio, et pietas eius elucet. Cuius sanctitatem et sapientiam tanti fecit Paschalis II illi ut legationes in Gallias et Siciliam mandarit, ubi et Ecclesias ordinauit, et morum disciplinam restituit. Magne synodo Lateranensi  habite laudabiliter interfuit, in qua legibus abrogatis iis, quas pontifex Romanus, cogente Henrico u imperatore, tulisset, inuictus uehementissime studuit. Et cum sedisset in episcopatu annis 34, excessit e uita Signie Xu Kal. Augusti an. 1125, natus annos 73, editis multis miraculis. Quem postea Lucius III P. M. Siguie anno Natalis Domini 1183,  quinquagesimo octauo post beati Brunonis excessum in sanctorum numerum retulit. In eiusdem postea honorem Honorius III an. Sal. 1223, pontificatus uero sui uII, Petro Prenestinensi, Nicolao Tusculano, et Andrea episcopis cardinalibus administris aram suis ipse manibus solemni more dedicauit.«

Opportunum ducimus hic referre decretum synodi Alexandrine die 12 Nouemb. an. 1618 de mandato D. Erasmi Pallauicini eiusdem urbis episcopi, et apud Ferdinandum II Austriacum imperatorem apostolice, sedis nuntii, quod ita se habet. Consuluit antiquitas, nec hisce temporibus aboleuit consuetudo, ut illustrium uirorum gesta publice commendarentur historie, quo perpetuo, quantum fieri potest, in seculo uiuant, quem nos morem probatum  prosequentes, memorie ac simul uenerationi non modo uestre, sed et cuiusque posteritatis commendare contendimus uirum, non solum ex gestis secularibus, aut uirtutibus, humanisue scientiis illustrem; sed diuinis etiam imbutum disciplinis, gloria eterna fruentem, ut merito in hominum memoria uersetur, et digna ueneratione colatur, qui ad gaudia transit angelorum. Cum itaque beatus Bruno Signie ciuitatis episcopus ex oppido Solerii huius diecesis, ex cuius etiam symbolo hanc ipsam ciuitatem constructam fuisse non ignoramus, gloriosam originem duxerit, congruum nobis uisum est, ut tanti sancti in tota Alexandrina Ecclesia pietatis argumento officium recitari debeat. Quo circa presenti decreto ordinamus, ut in festo ipsius sancti,  qui ex martyrologio Romano celebrari consueuit die 18 Iulii, fiat officium de ipso sancto Brunone episcopo et confessore duplex cum octaua. Huiusmodi autem officium omnino fiat tam in ecclesia quam extra, ac etiam tam publice quam priuatim, ac propterea sancimus ut quotannis in Kalendario referatur.





TESTIMONIA SCRIPTORUM ECCLESIASTICORUM DE SANCTO BRUNONE.


I. Petrus diaconus monachus Casiensis, De uiris illustribus Casiensibus, cap. 34.

Bruno Signiensis episcopus et Cassinensis abbas, insignissimus et splendidissimus Ecclesie defensor, et doctor, inter multa et preclara ingenii sui monumenta scripsit  rogatu Signiensium canonicorum Expositionem super Psalterium, super Genesim,  super Exodum, super Leuiticum, super Numerum, super Deuteronomium, super Cantica canticorum, super Iudicum  . Fecit et sermones hos: De laudibus Ecclesie in dedicatione Templi, De paradiso, De arca Ne, De tabernaculo federis, De templo Salomonis, et De muliere, per quam Ecclesia significatur; De ciuitate S. Ierusalem, De basilicis que ab episcopis dedicantur. Item De Euangeliis; de ornamentis Ecclesie, De fide, De spe, De caritate,  De quatuor uirtutibus; De humilitate, De misericordia. De pace, De patientia, De castitate, De obedientia, De abstinentia. Ubi Ecclesia ornatur, De nouo mundo, De celis nouis, De mari, et De piscatoribus nouis, De arboribus nouis, De animalibus nouis. De festiuitatibus festiuitatum, id est de S. Trinitate sermones tres; De Natiuitate Domini, De Circumcisione, De Epiphania, De octaua Epiphanie, De Palmis, De cena Domini, De Pascha, De Ascensione Domini, De Pentecoste, De natiuitate S. Marie, De Annuntiatione, De Purificatione, De Assumptione eius. De uirginibus sermones tres, De martyribus sermones tres, De martyribus sermones septem; homiliam in festiuitatibus confessorum, aliam in festiuitate S. Benedicti, cum sermonibus duobus de pontificibus; quatuor De S. angelo; De apostolis homilias quinque; De pluribus martyribus homilias tres, De uno martyre homilias tres; De dedicatione Ecclesie, in Aduentu Domini, Dominica  II De Aduentu, Dominica III De Annuntiatione B. M. uirginis duas; De Dominica Iu Aduentus. In uigilia Natiuitatis D.; in die Natiu. D. homilias tres, in S. Stephani, in S. Ioan. euangeliste, in festiuitate Innocentium. In Dominica I post Natalem Domini, in octaua Natalis Domini, in Epiphania; Dominica I post epiphaniam, Dominica III, Iu et u. In Purificatione S. Marie, in Septuagesima, in Sexagesima, in Quinquagesima, in Cinere, et cilicio. Feria uI, et Sabbato in capite quadragesime, usque in cenam Domini hom. XL. In Cena Domini, Sabbato sancto, in festiuitate Paschali, in feria secunda, tertia, quarta, quinta, et sexta, et Sabbato in octauis Paschalibus, in Dominicas I, II, III et Iu post octauas Pasche, in processione maiori, in festiuitate apostolorum Philippi et Iacobi, in Inuentione S. Crucis, in S. Angelo, in Ascensione Domini, in Dominicam I post Ascensionem Domini, in Pentecoste. Dom. I post oct. Pent. Dom. II, III et Iu. In S. Ioan. Baptiste, in uigilia apostolorum Petri et Pauli, et in  die eorum. In Domina I post Natalem apostolorum homilie XXIu. In S. Laurentio, in Assumptione S. Marie, S. Matthei, uig. S. Andree, et in die eiusdem. Fecit et sermonem de S. Scholastica, sermonem De translatione S. Stephani e ciuitate Constantinopolitana ad Arcem Romanam: uersus in laudem S. Marie: homiliam in decollatione S. Ioannis Baptiste, in Natiuitate S. Marie. Fuit autem temporibus Henrici Iu et u imperatorum. Sepultus est in episcopatu suo apud ciuitatem Signinam.


II. Sixtus Senensis. Actuar. in Bibl. Sanct. p. 513, cum additis P. Pii Milante O. P. edit. Neapol. an. 1742.

Sanctus Bruno, seu Brunus, Italus Ligar, ex illustri Astensium sanguine, episcopus primum Signinus, seu Signiensis, deinde abdicato episcopatu monachus Casinensis, et postea omnium fratrum  concordi uoluntate abbas electus prefuit annis tribus et decem mensibus; sed a Paschali II R. P. coactus ad suum rediit episcopatum. Scripsit commentaria in Pentateuchum, in Iob, in Psalterium, in Canticum Zacarie, homilias seu serm. CLXIu, et quamplura alia theologica opera, que omnia studio et cura Mauri Marchesii, ut Cauius scribit in unum collecta, et auctori suo uindicata duobus tomis in-fol. fuerunt uenetiis impressa an. 1651. Obdormiuit in Domino an. 1125, prid. Kal. Septemb.


III. Robertus cardinalis Bellarminus, cum Supplementis Philippi Labbei, edit. uenet. an. 1727, p. 351.

Librum De laudibus Ecclesie, ac proxime sequentes omnes, quos patriarche suo sanctissimo uindicant Carthusiani, non ad eum, sed ad Brunonem Signiensem episcopum, S. R. E. cardinalem pertinere conatur euincere multis argumentis D. Maurus  Marchesius, Panormitatus, congreg. Casinens, monachus in dissert. historica, quam operibus editis premisit.

Inter Brunonis scripta memoratur uita S. Leonis pape IX amplior ea quam scripsit Wibertus archidiaconus, a Sirmundo edita an. 1615, cum uita Caroli Boni Flandrie comitis.

Brunonis meminerunt pre ceteris Petrus Diaconus in Casinensi Chronico, cardinalis Baronius tom. XII Annalium, Marcus Anton. Scipio in elogiis abbatum Casinensium, Ferdinandus Ughellius tom. I Ital. Sac., in Signinis episcopis, et Philippus Malabayla in disquisitione de ortu, canonicatu, et recessu a Cassinatibus S. Brunonis, quem docent obiisse die 18 Iulii anno circiter 1125 et a Lucio III in sanctorum numerum relatum. D. Lucas Dacherius edidit tom. XII, p. 79, Spicilegii, opus S. Brunonis De consecratione Ecclesie perfectius editione ueneta facta a Marchesio.


Iu.  Iacobus Le Long in Biblioth. Exegetica, p. 654.

Bruno Ligur ciuitatis Aste, ex familia Soleria, Benedictinus, abbas Casinensis, deinde episcopus Signiensis, obiit an. 1123. Eius opera sunt:

    1. Commentarium in Pentateuchum.
    2. In Iob.
    3. In Psalterium iuxta uulgatam uersionem.
    4. In Cantica canticorum.
    5. In Apocalypsim; que opera publicata fuere in duobus uoluminibus comprehensa uenetiis an. 1651, et in Bibliot. PP. Lugdunensi.
    6. In Lib. Iudicum.
    7. In Iudith.
    8. In Isaiam.
    9. In quatuor Euang. Parisiis Bibl. S. uictoris Cod. 815, et Taurini in Bibl. Ducis Sabaudie.


Commentaria autem in librum Iudicum, et in Isaiam exstant in Bibl. Carthusianorum monasterii  S. Barthol. ad Anagniam.

Aliud opus, scilicet commentarium, scripsit in psalmos, ut ipse testatur in eius prefat: »Cum essem adolescentulus exposui Psalterium secundum aliam translationem;« quod quidem explicatur ab auctore anonymo ipsius uite, operibus excusis prefixe: »Rogatus, inquit, a quibusdam Ultramontanis Psalterium secundum Gallicanam translationem compendiosa expositione percurrit.«

S. Bruno Germanus Coloniensis Carthusianorum institutor obiit an. 1101; eius opera sunt: 1. Expositio in psalmos Dauid. 2. Commentaria in omnes Epistolas Pauli edit. in-fol. Paris. 1509, iterum Paris. 1524, in-fol., Colon. 1611, 1640. Non desunt qui hec opera Brunoni nostro abiudicant, et Astensi ascribenda esse contendunt.

S. Brunonis homilie seu sermones 144, Eusebio Emiseno, aut Eucherio Lugdunensi, aut aliis nominibus perperam ascripti sunt:

     Tractatus in Canticum Zacarie.
    Tractatus De incarnatione Domini.
    Argumentum De sacrificio azymi.
    De sacramentis, Eccl. mysteriis, atque eccl. ritibus opusculum.
    uita S. Petri Anagnini.
    uita S. Leonis pape IX, cui additur responsio ad questionem: Cur corruptus Ecclesie status. Sententiarum libri sex.
    Opusculum De consecratione eccle. edidit Lucas Dacherius, Spicil. tom. XII, pag. 79




u. Ferdinandus Ughellius abbas Cisterciensis in Italia Sacra, de episcopis Signinis tom. I, pag. 1236.

Sanctus Bruno Aste natus ex familia Soleria nobilissima, Castelli Solerii domina Andream Scyllamque habuit parentes. In monasterio S. Perpetui ordinis Benedictini primis disciplinis excultus  deinde Bononie altiores facultates prosecutus est, nempe canonicam et iurisprudentiam. Astensis canonicus electus Romam sub pontificatu Gregorii uII, profectus in publico Romano concilio Berengarium, impie de sacramento altaris sentientem disputando repressit profligauitque, ita ut a summo pontifice honoris ac celebris uictorie ergo Signinus crearetur episcopus. Quam quidem Ecclesiam ad annos multos sapientissime gubernauit, donec tranquillioris uiteque contemplatricis desiderio tactus, abdicato onere, monachum Casinensem professus est an. 1104, in quo a Paschali II pontifice missus in Gallias est, ubi celebrem synodum celebrasse narratur a Petro Diacono lib. Iu, cap. 33, cuius legationis frequenter meminit Iuo Carnotensis. Reuersus inde ad claustrum an. 1107, ex decessu Othonis abbatis, Casinensis abbas omnium monachorum consensu electus est Idib. Nou. Prefuit ad annos 3, et menses 10, quibus exactis, cum inter ipsum et Paschalem pontificem controuerteretur,  an prestaret magis preesse cenobio, an episcopali munere fungi, pontificis reuerentia uictus, abbatiale munus renuntiauit, atque ad Signinam Ecclesiam rediit, quam summa pietatis laude, deinde, ut prius fecerat, rexit. Scribebat autem Bruno in otio sapientiam; siquidem hec eius monumenta in monte Casino adhuc uisuntur.

In Genesim lib. I, in Exod. lib. I, in Iudic. lib. I, in Psalmos lib. I, in Apocalypsim lib. I, Sententiarum libri sex. Sermones Dominicales, ac De sanctis. Homilie diuerse. In Psalmos aliam edidit expositionem, ut ipse fatetur. Extat huiusmodi expositionis codex ms. apud abbatem Hilarionem Rancatum. Hanc uitam cum celesti commutauit sub Calixto II an. 1125, Xu. Kal. Aug.; a Lucio III inter sanctos relatus est ab eius decessu anno 58. Baronius in Martyrolog. Romano, die 18 Iulii memoriam habet. Plura autem de eo Leo Ostiensis in Chron. Casin. lib. Iu, cap. 31, et in  litteris Paschalis anno uero 1226. Honorius III pontifex suis manibus S. Brunoni in eadem cathedrali dedicauit altare. At ipse Bruno in eadem cathedrali altare B. Marie u. consecrauit, ut antiqua fert inscriptio.


uI. Franciscus Combefisius. uolum. I Bibl. concion., p. 8., edit. Paris. 1662.

Sanctus Bruno patria Astensis, Signiensis episcopus, ac abbas Montis-Casini, illarum auctor homiliarum, que Eusebii Emiseni nomine pridem uulgate sunt, ac Alcuini Homiliario postrene editionis Coloniensis inserte. Euincit rem Maurus Marchesius Panormitanus congreg. Casinensis, dissertatione de Brunone, et libris ab eo conscriptis, que prefixa est editioni operum eius uenet. 1631. Quod uero attinet ad Sententiarum libros sex, quorum primus est De laudibus Ecclesie, qui ipsi  sanctissimo Carthusianorum patriarche in aliquibus codicibus maioris Carthusie inscripti inueniuntur, ex quibus etiam sex sumpte sunt lectiones ad officium eiusdem S. patriarche, egre adducor ut assentiar Marchesio. Pugnant codicibus codices: asserenti Petro Diacono in opere De uiris illustribus monasterii Casinensis lib. Iu, cap. 31, ubi accurate percenseus Brunonis Astensis libros, huius tanti operis, ac uelut palmarii nullam mentionem facit  , sed postremum illud homiliasticum, ac sermonum opus pseudeusebianum adducit. Styli affinitas, in qua Marchesius sibi presidium putat, magis forte ipsi officit. Potuit sanctissimus patriarcha tanti S. Benedicti meminisse titulis, quem uite  monastice singularem patronum, ac exemplar, ducemque nouus ipse noue militie initiator, pleraque mutuatus a Benedicto haberet. Hec si leuia uideantur, malitque stare ab altero Brunone, qui domestica exempla, ac documenta apud suos urgeret, exque temporis et auditorum ratione stylum componeret non contendo, per me licet. uixit in episcopatu Bruno supra annos 40, ex quibus aliquot egit monachus, aliquot abbas in Monte-Casino. Obiit anno 1101.


uII. Natalis Alexander. Hist. eccl. sec. XII.

Bruno Aste, apud Insubres ex familia Soleria nobilissima natus, sanctitate et doctrina clarissimus, Berengarium heresiarcham in synodo Romano anno 1079 confutauit. Deinde a Gregorio uII, qui huic synodo preerat, Signinus episcopus creatus, cum annos aliquot pastorale munus summa cum laude exercuisset, desiderio contemplationis illectus, Casinum  migrauit, ac religiosam uitam professus est, et Casinensis abbas electus; sed instante populo ad Ecclesiam suam apostolica auctoritate redire iussus, anno circiter 1125 ad uitam migrauit immortalem. A Lucio III pontifice maximo sanctorum numero ascriptus est. Inter multa et preclara ingenii sui monumenta scripsit rogatu Signiensium canonicorum Expositionem in libros Iudicum, in Psalterium, et Canticum canticorum. Item sermones plurimos, quos inter Petrus Diaconus lib. De uiris illustribus CXXXIu eos enumerat, quos Theodorus Petreus Carthusie Coloniensis alumnus sub nomine S. Brunonis Carthusianorum patriarche edidit tom. III operum eius. Quos sane ipsius non esse cum Petri Diaconi auctoritas, tum alia monumenta euincunt. S. Bruno Signinus episcopus, et Casinensis abbas, »splendidissimus Ecclesie defensor, et doctor« a Petro Diacono predicatur. Brunonis Signini episcopi expositiones De consecratione Ecclesie ad Gotofredum  Magalonensem episcopum: item De consecratione Chrismatis; De significatione uestimentorum sacerdotalium edidit D. Lucas Dacherius tom. XII Spicilegii.


uIII. Arnoldus Wion Belga, monachus S. Benedicti de Mantua in libro cui titulus: Lignum uite, p. I, pag. 19, edit. uenet. anno 1595.

Sanctus Bruno, siue Brunus, ex illustri Astensium sanguine, episcopus primum Signiensis, deinde abdicato episcopatu monachus Casinensis, postmodum ab Othonis 44 abbatis obitu, omnium fratrum concordi uoluntate abbas 45 an. 1107, Id. Nouembribus electus, prefuit annis 3, mensibus decem, quibus elapsis, a Paschali II coactus, ann. 1111, Idibus Septembris abbatiam deponens ad episcopatum suum reuersus est, ubi in sancta conuersatione ad finem usque perseuerans migrauit ad Dominum  pridie Kal. Septemb.

Cum non minus doctrina quam sanctitate floreret scripsit plura opera, uidelicet:

In Genesim, in Exodum, in Leuiticum, in Numeros, in Deuteronomium, in Cantica canticorum, in Iudicum, in Psalmos, in Isaiam, in Apocalypsim.

Sententiarum libri sex, qui sunt in bibl. Casinensi in membranis sermones 69, De Dominicis et precipuis anni festiuitatibus lib. 4, quorum primus De laudibus Ecclesie, habetque sermones 9; secundus De ornamentis Eccl. continet sermones 12, tertius De nouo mundo serm. 10, quartus De precipuis festiuitatibus anni complectitur sermones 36.  Hi erant apud me in membranis; sed eos amicitie ergo dono dedi D. Constantino Syracusano monacho Catanensi.

Homilias de diuersis 155, que eedem sunt a Posseuino descripte.


IX. Antonius Posseuinus soc. Iesu. In Apparatu sac., pag. 243, edit. Colon. Agripp., a. 1608.

Bruno, siue Brunus, Ligur ex illustri Astensium sanguine, et uir sanctus, episcopus primo Signinus; deinde abdicato episcopatu, monachus Casinensis, postea ab Othonis 44 abbatis obitu, omnium fratrum concordi uoluntate abbas 45, an. 1107, electus, prefuit annis tribus, et mensibus decem, quibus elapsis a Paschali II, coactus an. quarto Idibus Septemb. abbatia relicta ad episcopatum suum reuersus est, quem sancte administrans migrauit ad Dominum pridie Kal. Sep., an. 1125, scripsit:

     In Genesim lib. I.
    In Leuiticum lib. I.
    In Numeros lib. I.
    
    In Deuteron. lib. I.
    In Cantic. canticorum lib. I.
    In Exodum lib. I.
    In Iudicum lib. I.
    In Psalmos lib. I.
    In Isaiam lib. I.
    In Apocalypsim lib. I.


Libri sex Sententiarum, qui exstant in bibl. Casinensi in membranis, serm. LXIX De Dominicis et precipuis anni festiuitatibus lib. Iu. Quorum primus est De laudibus Ecclesie, ac continet sermones IX. Secundus De ornamentis Ecclesie, sermones XII. Tertius De nouo mundo, serm. X. Quartus De precipuis festiuitatibus anni serm. XXXuI. Constantinus autem Syracusanus ordinis  S. Benedicti monachus Catanensis hosce omnes dono accepit ab Arnoldo Wion. Homilias porro scripsit de diuersis, quarum apud Arnoldum exstant sequentes mss.

In Dominica I Aduentus incipit: Duos discipulos.

In Dominica II Aduentus incipit: Quibus interrogantibus.

In Dominica III Aduentus incipit: Ioannes Baptista.

In Dominica Iu Aduentus incipit: Omnes enim existimabant.

In feria uI Quatuor Temporum incipit: uirgo Deo plena.

In peruigilio Natiuitatis Domini: Primum autem querendum est.


X. Guillelmus Caue. In Historia litteraria scriptorum  ecclesiasticorum sec. Hildebrandini, pag. 539, edit. Colonie Allobrog., anno 1720.

Bruno patria Langobardus in uilla Soleria apud Insubres ex illustri Astensium prosapia natus, Andre, et Wille filius, pietatis et studiorum tirocinia posuit; inde in Etruriam transiens inter canonicos Senenses cooptatus est. Hinc Romam uenit, et coram Gregorio uII, aduersus Berengarium in synodo Romana anno 1079 disputauit; episcopus Signiensis mox designatus. Cumque uehementer pontifici ea in re reniteretur, pia quadam fraude a Gregorio circumdatus onus impositum suscipere coactus est. Claruit precipue circa annum 1087. Anno 1096, concilio Turonensi interfuit. Post plures in episcopatu transactos annos, solitudinis desiderio uictus, anno 1104 Casinum aufugit. Enixis precibus Paschali pontifici oblatis episcopum suum repetunt Signienses. Ille pontificis auctoritate compulsus ad suam sedem rediit. Eodem anno a pontifice missus est  primo ad Rogerium Apulie comitem, deinde cum Bemundo Antiochie principe in Gallias, ubi concilium Pictauiense celebrauit. Anno 1107 Casinum reuersus eiusdem cenobii abbas eligitur, Paschale papa electionem comprobante, atque illud ei elogium reddente, dignissimum esse, cui se uita functo Christiane reipublice gubernacula traderentur. Anno 1108, Paschalem ad synodum Beneuentanam comitatus est. Anno IIII, pontificis iussu sese abbatis munere abdicauit, et ad Signienses reuersus anno demum 1125, prid. Kal. Sept. in Domino obdormiuit, episcopatus anno 44.


OPERA.
    Commentaria in Pentateuchum.
    Commentarius in Iob.
    Commentarius in Psalterium.
    Commentarius in Cantica canticorum.
    Commentarius in Apocalypsim.
    Homilie seu Sermones CXLIu Eusebio Emlseno,  aut Eucherio Lugdunensi perperam ascripti.
    Tractatus in Canticum Zacarie.
    Tractatus De incarnatione Domini.
    Argumentum De sacrificio azymi.
    De sacramentis, Ecclesie mysteriis, atque ecclesiasticis ritibus opusculum.
    uita S. Leonis IX pape.
    Responsio ad questionem, Cur corruptus Ecclesie status?
    uita S. Petri episcopi Anagnini.


Sententiarum libri sex. De laudibus Ecclesie. De ornamentis Ecclesie. De nouo mundo. De festiuitatibus festiuitatum. De laudibus B. uirginis. De martyribus, confessoribus, etc.

Opuscula ista inter Brunonis etiam Carthusiani opera habentur.

Prodierunt Brunonis opera a Mauro Marchesio monacho Casinensi in unum collecta auctori suo uindicata, et notis illustrata. uenet. an. 1651, duobus  tomis in-fol., et exinde in bibl. PP. tom. XX, pag. 294.

Opusculum Brunonis De consecratione Ecclesie integrius edidit Lucas Dacherius Spicil. tom. XII, pag. 79.


XI. Ludouicus Ellies Dupinius, Bibl. script. etc., edit. Paris., tom. X, p. 159.

Bruno Astensis eiusdem urbis ecclesie cathedralis canonicus, et postea etiam canonicus Senensis, Romam uenit Gregorio uII pontifice, eoque presente contra Berengarium disceptauit; propterea Signiensi episcopatu remuneratus est. In montem Casinum se recepit, Paschale II Ecclesiam gubernante, qui eius recessum egre tulit; a quo reuocauit, ut in Galliam, et in Siciliam apostolice sedis legatum mitteret. Aliquot annis archimandritam Montis Casini egit; sed ad suum tandem episcopatum  remeauit, ubi functus est uita anno 1123.

Huius auctoris opera a Mauro Marchesio monacho Casinensi uenetiis edita fuere an. 1651. in duo uolumina distributa. Primum continet commentaria super u libros Moysi, super librum Iob, super Psalmos, super Canticum canticorum, et super Apocalypsim, in quibus commentariis moralem sensum potius quam alium prosecutus est. Secundum uolumen complectitur CXLIu sermones; quorum pars maxima sub nomine Eusebii Emiseni, aut Eucherii Lugdunensis publicata fuerat. Continet etiam tractatum super Canticum Zacarie, tractatum De incarnatione, et De sepultura Christi Domini. Agitur de tempore, quo idem Dominus in sepulcro remansit; tractatum De usu Azymorum contra Grecos. Expositionem insuper aliquorum ecclesiasticorum rituum. Item uitam Leonis pape IX, tractatum ei annexum De statu corrupto Ecclesie, ubi disserit de ordinationibus ab episcopis  hereticis, uel schismaticis factis; uitam pariter S. Petri Anagnie episcopi; binas litteras, unam Petro episcopo Portuensi, alteram Paschali II. Sententiarum libros uI, uel sermones uarios morales, qui Brunoni Carthusianorum institutori ascripti fuerunt; sed a Marchesio Brunoni Signiensi uindicati, non tam ex testimonio Petri Diaconi, quam ex styli conformitate ex frequentibus commendationibus institutionis S. Benedicti, quam profitebatur, et quod se commentatorem dicat libri Apocalypsis, a Brunone Carthusiano non illustrati. Additum est commentarium super Psalmos Othonis monachi Casinensis, S. episcopo dicatum. Tractatus autem De sacramentis, seu De Ecclesie ritibus a Brunone pariter exaratus excusus fuit a Luca Dacherio tanquam nouum inuentum, quamuis in editione ueneta impressus haberetur.


XII. Augustinus Calmet in Bibliotheca Sacra.

 Bruno e Solerio in Astensi diecesi oriundus, unde ipsi Astensis nomen, uudecimo uiuebat, seculo, et decessit an. 1120, siue 1125. Bruno Signiensis etiam appellatur, quod ad episcopalem Signiensis Ecclesie cathedram in agro Romano euectus fuerit. Dein ad montem Casinum se recepit, ubi eius cenobii abbas inauguratus est. Commentaria in Pentateuchum, in Iob, in Psalmos, Isaiam, Cantica canticorum, Apocalypsim excusa in Bibl. PP., ex eo scriptore supersunt. Creditur auctor commentarii in epistolas S. Pauli, et quorumdam aliorum operum, que sub nomine S. Brunonis Carthusie institutoris prodiere. Eius opera studio Mauri Marchesii decani Montis Casini in unum corpus prodiere anno 1651; morali, et allegorico sensu precipue inheret.


XIII. Ioannes Albertus Fabricius in Bibl. Latina medie  et infime etatis, cum additionibus Ioan. Dominici Mansi, edit. Patau. an. 1754, pag. 287. S. Brunonis Astensis opera omnia a Marchesio publicata describuntur.

Sententiarum libri sex, qui non differunt ab his quos Carthusienses S. Brunoni institutori suo tom. III opp. eius tribuerunt, S. Bruno Signiensis agnoscendus est auctor, ut anonymus Mellicensis agnouit, cap. 83.

Preter hec in collectione operum eius obuia, traditur Bruno hic scripsisse commentaria adhuc inedita in lib. Iudicum, in Iudith, et in Isaiam, ut Iacob le Long in eius Bibl. Etiam uersus eius in laudem B. M. u. a Petro Diacono memorantur. Addit autem eruditissimus Mansius. In Bibliot. Riccardiana exstat ms. sec. XII, opusculum ineditum S. Brunonis Astensis De muliere forti. Reperitur etiam in eo expositio in Cantica canticorum multum discrepans ab ea que prodiit in Bibl. PP., cuius  operis fragmentum exhibet claris. Lami in catalogo eiusdem Bibl., qui et addit geminas epistolas eiusdem adhuc ineditas.


XIu. Remigius Ceillerius. Hist. scriptorum sacrorum l. XXI, p. 101.

Bruno rogatus a S. Petro Damiani Isaiam et Apocalypsim commentariis suis illustrat, sed lucubratio illa in Isaiam adhuc in tenebris iacet. Commentarium autem in Apocalypsim in septem libros secundum numerum Ecclesiarum, uel episcoporum diuisum est.

De Brunone Astensi mentionem habet P. le Long in bibl. Historic. Gallorum p. 654, ubi loquitur de duobus commentariis eiusdem S. Brunonis ineditis super libros Iudicum, et Iudith. Petrus Diaconus monachus Casinensis non memorat nisi commentarium super lib. Iudicum. Scripsit pariter S. Bruno uitam S. Petri Anagnie episcopi. uid. Bolland. die  13 Augusti. Item tractatum edidit de statu Ecclesie seculo XI, qui cum aliis eius operibus in tom. XX Bibl. Patrum edit. Lugdun. apud Annissonios reperitur. Eius opera propter styli nitorem uel concinnitatem, itemque propter eruditionem, solidamque pietatem, quibus uniuersim redundant, ualde sunt commendanda.


Xu. Ioan. Baptiste Mari Romani S. Angeli in foro piscium canonici. Adnotatio in Petrum Diaconum.

Sanctus Bruno Aste natus est ex familia Soleria nobilissima, a Gregorio uII episcopus Signinus creatur in uirtutum ac doctrine premium, quod Berengarium impie De sacramento altaris sentientem in publico Romano concilio disputando profligasset, deinde desiderio uite contemplatricis tactus, abdicato onere episcopali, monachum Casinensem professus est anno 1104, ubi postea omnium monachorum  suffragio abbas Casinas electus anno 1107, Idibus Nouembris, ibique prefuit annis tribus, et mensibus decem; quibus exactis, ad Ecclesiam Signinam, quam perinuitus acceperat, rediit, pontificis reuerentia uictus. Nos uero ne tanti doctoris laudes culpa deteramus ingenii, calamique parum felicis, illum aliis mittimus laudandum. Opuscula Brunonis duobus distincta tomis in lucem prodierunt anno 1651 uenetiis, studio et opera D. Mauri Marchesii Casinensis decani, scholiisque etiam illustrata, et licet non omnes lucubrationes, que in nostri Petri Elencho descripte sunt, inibi legantur, multe tamen, quas Petrus preteriit, ibi habentur: nonnulle uero mss. exstant Taurini in nobilissima, ac celeberrima bibliotheca serenissimi Sabaudie ducis, presertim uero commentarius in cuncta quatuor Euangelia, uti etiam aliqua in bibl. illustrissimi D. Caroli de Montchal archiep. Tolosani, scribit Philip. Labbeus in noua bibliotheca mss. librorum  p. 195. Forsan tempus, quod publica abscondit, et occulta manifestat, Dei miseratione orbem tanti ditabit continuo thesauris. Consule Actuarium de script eccles. Auberti Mirei in Brunone, ac uirum clariss. Theophilum Raynaudum Soc. Iesu, De malis ac bonis libris, part. I, erot. 10, in Eusebio Emisseno, et in Brunone Carthus. fol. 131 et 138. E ualle miseriarum in montes eternitatis ascendit Bruno anno 1125, Xu Kal. Aug., cum multis tam in uita quam in morte claruisset miraculis, relatus postea inter sanctos a Lucio III, ut uidere est in inscriptione marmorea, que in Signina cathedrali spectatur. uide etiam Apparatum ad prefata edita opuscula S. Brunonis. Opera autem omnia S. Brunonis Astensis recusa reperiuntur in bibl. PP. edit. Lugd. tom. XX, p. 1294.


XuI. Ioannes Maria comes Mazzuchellius, tom. II, part. Iu, pag. 2227.

Bruno Astensis et ex gente Solari, aut Soleria ortus a pluribus scriptoribus affirmatur; qui sunt Ecclesia in catalogo script. Pedemont. pag. 42, Ughellius Ital. Sac. tom. I, col. 1236, Rosotti Syllab. scrip. Pedemont. p. 127, Leiferius in histor. petic. et pem. medii eui, et alii. Ex opposito alii scriptores eumdem Brunonem ex familia Astensi progenitum dixere, ut Posseuinus, tom. I Apparat. sac. pag. 253 et pag. 383; Ciacconius in Bibl. col. 458, Caue Histor. eccl. p. 539; Milantes tom. I Bibl. Sixti Senen. pag. 513. Actuar. in Bibl. Sanct., Einsingerius, etc. Gabriel autem Busselin in Histor. uniuersali, Porta in Alexandria illustrata p. 220, et Quadrius, uol. 2, Brunonem Solerii oppido natum. Sopranius, et Oldoinius inter scriptores Ligures numerant. Oldoinius, et Teisseirius S. Brunonem cardinalem dixere, eumque tribus annis, et decem mensibus Casinense monasterium rexisse.

Auctores, qui de S. Brunone Astensi scripserunt,  sunt Baronius Histor. ecc., XII, et in notis ad Martyrolog., Leo Ostiensis Chronic. Casin. lib. Iu, cap. 31, eiusque continuator Petrus Diaconus, anonymus Mellicensis De script. eccl. cap. 83; Bolland. Act. SS. mensis Iulii, Philippus Malabayla, disquisitio De ortu, canonicatu et recessu Casinen. S. Brunonis, le Long, bibl. Sac., tom. II, pag. 654; Legipontius, tom. II, Histor. Lec. ord. S. Benedicti p. 210, et  tom. III, p. 129. Opera S. Brunonis collecta, et illustrata ab abbate D. Constantino Caietano Rome existente, edita deinde fuere a Marchesio. uid. Armellini part. II. Bibliot. Benedict. Casinen. p. 105.

Expositio S. Brunonis in Euang. reperitur inter latinos codices mss. bibl. Regie Parisiensis cod. 2510, eiusdemque opuscula exstant in cod. 2311, eiusd. bibl.





S. BRUNONIS ASTENSIS SIGNIENSIUM EPISCOPI EXPOSITIO IN PENTATEUCHUM.

1 Rogasti me, dulcissime Pater et cepiscope Petre, cuius dilectionis effectus tantum erga me semper exuberat ut merito non rogare, sed iubere debuisses, quatenus librum Geneseos tibi exponerem. Sed quia multis, ut tu ipse optime nosti, et que euitare non decebat, impeditus fui, ideo usque ad presens tuam petitionem adimplere nequiui, magisque tibi, quem ad ignoscendum facilem esse sciebam, ad tempus inobediens existere uolui quam ea non agere; que si non egissem, tibi quoque reprehensibilis apparerem. Tandem igitur, et si tarde, feci tamen quod rogando iussisti. A principio autem libri usque post arce Ne fabricationem, quoniam difficiliora esse uidebantur, pernecessarium uisum fuit, continue cuncta exposita sunt. Inde uero usque ad eum locum, in quo Iacob benedictionibus propriis filios benedicit, per singula queque capitula, quecumque expositione indigere uidebantur, breuiter historiis prenotatis satis compendiose allegorias subposuimus. Benedictiones quoque Iacob, quoniam et ipse difficultatis aliquid habere uidebantur, continua expositione digestas inuenies. Suscipe ergo quod rogasti, sitque tibi pignus amoris, nostrique te memorem semper tuis in orationibus facias.



INCIPIT EXPOSITIO IN GENESIM.



CAPUT PRIMUM.


»In principio creauit Deus celum et terram.«  In principio, inquit, et ante omnem creaturam creauit Deus celum et terram. Hoc enim et Psalmista testatur, dicens: »Et tu in principio Deus terram fundasti, et opera manuum tuarum sunt celi .« Non igitur prius celum, quam terram, sed simul et celum Deus creauit et terram. Unde et istud: »Qui uiuit in eternum creauit omnia simul .« Nam et si sex diebus omnia Deus hoc  eodem in libro fecisse narratur, simul tamen ex nichilo cuncta creasse dubitari non debet. Ipsam omnium rerum materiam simul creauit, ex qua discretis temporibus cetera, prout uoluit, fieri precepit. Dicatur ergo: In principio creaturarum  omnium creauit Deus celum, et ea scilicet que continentur in eo, id est angelos, uirtutesque celestes, et terram iam quasi pregnantem et parturientem, omniumque eorum materiam et matrem que ex ea oriuntur. Manifestum est ergo quoniam nec eorum, que modo fieri uidentur, et si tempore  prima sint, natura tamen prior terra non exstitit.

»Terra autem erat inanis, et uacua, et tenebre erant super faciem abyssi, et Spiritus Dei »ferebatur super aquas.« Inanis enim erat terra, quia sicut informis materia nondum eas quas nunc uidemus in se formas impressas habebat. Erat autem et uacua, nullo 2 eam habitante. Sed quare similiter de celo non dicitur quod inane fuisset et uacuum, nisi quia, ut arbitror, statim in ipsa sui creatione angelos habuit habitatores? Terra ergo, et si naturaliter cuncta que ex ea fiunt in se haberet, tamen quia nichil adhuc ex ea temporaliter factum fuerat, non immerito inanis uocatur et uacua. »Erant autem tenebre super faciem abyssi,« quia nondum lux facta fuerat, que nouam illam creaturam  illuminaret. Abyssus uero, alta celi, terreque profunditas intelligitur, que quidem tota tenebris replebatur Dei. uero Spiritus ferebatur super aquas, quia ut bonus artifex, hanc, quam uidemus, tam multiplicem creaturarum uarietatem, iam tunc facere disponebat  . Sic enim et nos, exempli gratia,  domum composituri, lignorum materiam oculis menteque contemplantes, alia trabibus, alia uero columnis, atque alia aliis officiis destinamus. Quod autem de aque creatione nichil superius dixerat, et tamen quasi iam creatas eas loquendo introduxit, illud profecto demonstrat, quod nomine terre omnia intelligi debeant, que in terra continentur ut ignis, et aqua; et nomine celi, quidquid continet celum, ut est er, cuius creatio singulariter non describitur.

»Et dixit Deus: Fiat lux, et facta est lux, et uidit Deus lucem, quod esset bona; diuisitque lucem a tenebris, uocauitque lucem diem, et tenebras noctem.« Apparet autem quod inter dicere et facere Dei nulla distantia est. Dixit itaque: »Fiat lux, et facta est lux.« Ipsum quoque dicere Dei quid aliud  est quam uelle  . Non enim clamando, uel labia mouendo, imo uolendo perfecit omnia. Sed que est ista lux, que prior sole, luna, et stellis esse perhibetur? Audi quod sequitur: »uocauit lucem diem, et tenebras noctem.« Lux igitur pro die ponitur. Bona ergo lux, que a tenebris diuisa rerum formas, coloresque illuminat. Nos autem uix hanc lucem denotare ualemus, quoniam maiore, solis uidelicet tuce, perfundimur. Sequitur:

»Factumque est uespere, et mane dies unus.« uespere et mane noctem et diem quidam intelligunt. Nam quoniam noctibus pretermissis, omnes per ordinem dies enumerat, uno diei nomine, et diem, et noctem intelligere uolunt. Sed mirabilis ordo locutionis, in quo ante mane ponitur uespere, quasi non  mane, sed a uespere operari cepisset. Si enim dixisset, Factum est mane et uespere dies unus, nulla fortasse questio esset, sed quia inter duo mane uespere posuit, ad quid illorum referatur dubitari potest. Si enim ad precedens mane uespere refertur, nox procul dubio tota relinquitur; quod si ad subsequens, die quidem tota pretermissa, soli noctis termini ponuntur. Unde conuenientius factum est uespere et mane dies unus, sed nox una dici potuit. Sed quia diuina prouidentia non ad laborem, sed ad quietem noctem creauit, nullum est inconueniens, si in Dei operatione, que utique non in nocte, sed in die fiebat, solius diei termini ponantur. Si enim hoc in loco totum, ut uolunt, diei noctisque spatium,  unum diem intelligimus, frustra Deus utraque a se diuisit, diuisisque diuersa nomina dedit; uocauit enim lucem diem, ac tenebras noctem  . Nulla igitur dies ex nocte constat ac die. Quia igitur non somnia, que in nocte uidentur; sed opera, que in eo fiunt, hic describuntur, dies utique non noctes enumerare necessarium fuit  . Fecit ergo Deus in principio celum, et terram et lucem; quibus patratis, factum  est uespere, atque hoc precedente mane continuato, factus est dies unus, et tunc quidem a tenebris lucem diuisit, quo finito die, factum est uespere. Neque enim in die noctem fecit, sed suo ordine post diem fieri precepit. Quod autem dictum est, factus est dies unus, et non dicitur, factus est dies primus, ad hoc ualet quod primus et secundus relatiua sunt, neque sine altero alter esse potest. Cum igitur nondum esset secundus, erat utique dies unus, ipse tamen unus primus dici non poterat. His autem ad litteram dispositis, quid etiam allegorice significent, uideamus.

»In principio creauit Deus celum et terram  .« In quo principio? In eo utique qui ait: »Ego principium qui et loquor uobis .--- Omnia  enim per ipsum facta sunt, et sine ipso factum est nichil .« In hoc igitur principio omnem mundi fabricam, ipsosque angelorum ordines ab exordio creauit Deus. In hoc, in fine seculorum, carne suscepta, celum et terram, apostolos et Ecclesiam, iustos et peccatores, Iudeos et gentiles uerbo predicationis, et aqua baptismatis et S. Spiritus illustratione genuit, creauit et in nouam pristinamque naturam restaurauit. Adhuc tamen inanis et uacua erat terra, adhuc infecunda, et absque liberis erat Ecclesia, quam etiam propheta de sterilitate consolans, fecunditatemque promittens, dicebat: »Letare, sterilis, que non paris; erumpe, et clama, que non parturis, quia multi filii deserte magis, quam eius que habet uirum .« Sed  quare inanis et uacua? Quia adhuc tenebre erant super faciem abyssi. Nemo enim Scripturas intelligebat, utpote profundas et ignorantie tenebris obuolutas, que quidem ut intelligi ualeant, »abyssus abyssum inuocat .« Has autem tenebras Christus amouit, quando apostolis sensum aperuit, ut Scripturas intelligerent. Si enim Iudei has intelligerent, 3 ad Ecclesiam confugerent; sed quia, ut Apostolus ait: »Usque hodie dum legitur Moyses, uelamen positum est super corda eorum ,« eas quidem intelligere non ualent. Cum autem plenitudo gentium introierit, tunc amoto uelamine Isrel saluus fiet . Neque enim ulterius inanis, et uacua terra nostra  uocabitur, tantorum filiorum plenitudine inhabitata. Hoc autem quomodo fiat sequentia docent.

»Et Spiritus Domini ferebatur super aquas.« Quod enim per abyssum, hoc per aquas intelligimus. He sunt enim aque salientes in uitam eternam, quas qui biberit, non sitiet unquam . De quibus dicitur: »Sitientes, uenite ad aquas .«  Super has ergo Spiritus sanctus  ferebatur, qui splendore sue illustrationis, fugatis tenebris eas illuminauit, atque potabiles, et intelligibiles reddidit. Unde bene subditur:

»Et dixit Deus: Fiat lux, et facta est lux.« Ac si dicat: Fugate sunt tenebre, illuminata est terra, fiat ergo lux; pereat ignorantia. »Surge, illuminare, Ierusalem, quia uenit lumen tuum .« Hec autem lux, hec Spiritus sancti fidelibus inspirata conscientia, quia superne maiestatis oculis perplacuit, e tenebris eam diuisit. Unde Apostolus: »Que enim participatio lucis ad tenebras? que pars fideli cum infideli? que conuentio Christi ad Belial?«  Et alibi: »Hereticum hominem post secundam correctionem deuita .« Hanc enim separationem Deus significabat,  quando lucem a tenebris diuidebat.

»Dixit quoque Deus: Fiat firmamentum in medio aquarum, et diuidat aquas ab aquis. Et fecit Deus firmamentum, diuisitque aquas, que erant sub firmamento, ab his que erant super firmamentum; et factum est ita. uocauitque Deus firmamentum celum; et factum est uespere et mane dies secundus.« Si enim, quod uerum est, in medio aquarum factum est firmamentum, et aquas quidem ubique fuisse dubitari non potest. Quod si ubique erant, queso, ubi redacte sunt, tanto celi terreque spatio uacuo relicto? Non huius igitur, cuius nunc sunt, fuisse spissitudinis, sed ueluti nebula et nubes cuncta replesse manifestum est. Firmamentum autem, quod in medio aquarum perhibetur,  non illud intelligitur, quod in principio Deus creasse dicitur, alioquin bis celum creatum fuisset, sed illud nimirum, quod sine intermissione uoluitur, in quo sol, et luna et stelle apparent. Est autem et illud celum super hoc, ualde dignioris, excellentiorisque nature, super quod antiquus hostis ascendere cupiens, dicebat: In celum ascendam . In celum namque erat, cum ista diceret, sed altius ascendere cupiens talia loquebatur. Utrum autem etiam superiores aque, firmamento interposito, naturam mutauerint, non facile dixerim. His autem ita peractis, factum est uespere, quo mane coherente fit dies secundus. Sed hec ad litteram. Quid autem spiritualiter significent, audiamus.

»Fiat, inquit, firmamentum in medio aquarum,  et diuidat aquas ab aquis.« Quid enim firmamentum, nisi apostoli? Unde Psalmista ait: »Celi enarrant gloriam Dei et opera manuum eius annuntiat firmamentum .« Hoc enim firmamentum nos munit et firmat, hoc salutis pluuias lumenque ministrat, hoc inferiores aquas a superioribus diuidit. Aque enim, que sub firmamento sunt, Nouum est Testamentum: que uero super firmamentum, uetus Testamentum intelligitur. Sed quomodo has aquas apostoli diuidunt? uis audire quomodo? Precipit enim lex ut unusquisque circumcidat carnem preputii sui. Econtra Apostolus: »Ego,  inquit Paulus, dico uobis quoniam si circumcidamini, Christus uobis nichil proderit .« uides ergo quanta diuisio, quantumque interpositum firmamentum aquis aquas iungi prohibeat. Illud quoque quod hic dicitur: »uocauitque Deus firmamentum celum,« apostolis conuenire uidetur; celant enim, et seruant secreta celestia. Unde Apostolus inquit: »Audiui arcana uerba, que non licet homini loqui .«

»Dixit uero Deus: Congregentur aque, que sub celo sunt in locum unum, et appareat arida. Et factum est ita. Et uocauit Deus aridam terram, congregationesque aquarum appellauit Maria.« Iste autem locus in quem aque congregantur, mare, lacus et flumina intelliguntur, ipsaque abyssus de  qua quasdam secretas terre uenas, fontes aquarum, manare uidemus. Sic igitur diuina prouidentia in unum locum congregate sunt aque, ut neque terre superficiem, ut prius cooporiant, et tamen terre ariditatem suo humore ubique fecundent  . Ipsa quoque nomina satis rebus conuenientia Deus imposuit, dum et aridam Terram uocauit, et aquarum congregationes Maria appellauit. Terra a terendo dicitur, quam et colendo, et calcando homines, et cuncta animalia assidue terunt; mare uero ab amaritudine, quod et salsum et amarum esse probauimus. Sed hec ad litteram; nunc autem significationem uideamus:

»Congregentur, inquam, aque, que sub celo sunt, in locum unum, et appareat arida.« Hunc enim  locum, in quem aque congregate sunt, maria, lacus, et flumina, superius interpretati sumus, per que uel duo Noui ueterisque Testamenti uolumina, uel apostolos, Ecclesieque doctores intelligimus. In his enim omnis sapientie et scientie plenitudo continetur, que nimirum aquarum nomine significantur. Quod autem ait, »et appareat arida,« magis ad historiam quam ad allegoriam pertinere uidetur. Sed quare mutato nomine aridam Deus uocauit terram, nisi quia iam tunc S. Ecclesiam flagellandam, conterendam, calcandam, 4 multisque modis affligendam significabat? Aquarum uero congregationes, maria dixit, quoniam et si scire et intelligere sacras Scripturas dulce sit et suaue, facere tamen que iubet amarum et asperum est. Mare enim ab amaritudine  nomen accepit. Ieiunare namque, uigilare, omniaque mundi huius oblectamenta relinquere, cui non uidetur esse amarum? Hoc enim sacre Scripture precipiunt; merito igitur tali nomine significantur.

»Et uidit Deus quod esset bonum, et ait: Germiminet terra herbam uirentem et facientem semen, lignumque pomiferum faciens fructum iuxta genus suum, cuius semen in semetipso sit super terram, et factum est ita. Et protulit terra herbam uirentem et afferentem semen iuxta genus suum, lignumque faciens fructum, et habens unumquodque  sementem secundum speciem suam. Et ui lit Deus quod esset bonum; factumque est uespere et mane dies tertius.« Hec quoque, que ad litteram satis aperta, si spiritualiter intelligantur, in sanctorum Ecclesia fieri uidemus. Quid enim per terram, nisi Ecclesiam? Quid per herbam uirentem, lignumque faciens fructum; nisi apostolorum, et prophetarum exempla, et doctrinam intelligimus? hec enim semper uirent, et uiuunt, semper fructificant, et iuxta genus, et species suas diuersos fructus, et semina ferunt, habent enim in semetipsis naturaliter inditum semen, quod quidem semper spargitur, et nunquam deficit, semper pullulat, semperque crescit. uide namque ex quanto tempore liber iste editus est. uide quanta uolumina ex se  fructificauit. Considera eius fructus et semina, doctrinam scilicet atque precepta, quam uiuentia, quam ualentia sint. Et alios quidem in ueteri, alios in Nouo fructus reperies Testamento. Quot doctores, tot semina, fructuumque uarietates.

Quod autem dicitur: »Et uidit Deus quod esset bonum;« tale est, ac si diceret: Nos uidere et intelligere fecit, quia nichil nisi bonum ipse creauit. Et factum est uespere, nocteque transfacta, factum est mane; atque simul cum nocte sua dies tertius completus est. Sic enim hunc locum quidam intelligunt. Quod si allegorice intelligatur, hoc modo dici potest: Quia finito huius presentis, laborioseque uite termino, uespere fiet et mane. uespere quidem  his qui de luce et felicitate in tenebras et miserias precipitabuntur; mane uero his qui de hac infelici et erumnosa uita in lucem perpetuam et gaudia eterna transferuntur. Sequitur:

»Dixit autem Deus: Fiant luminaria in firmamento celi, et diuidant diem ac noctem, et sint in signa et tempora, et dies et annos, ut luceant in firmamento celi et illuminent terram. Et factum est ita. Fecit quoque Deus duo luminaria magna, luminare maius, ut preesset diei, et luminare minus, ut preesset nocti; et stellas, et posuit eas in firmamento celi, ut lucerent super terram, et preessent diei ac nocti, et diuiderent lucem ac tenebras. Et uidit Deus quod esset bonum; et factum est mane et uespere dies quartus.«  Duo namque luminaria, sol, et luna intelliguntur, que in firmamento celi posita, diem ac noctem diuidunt, que etiam in signum nobis sunt, et sereni, et pluuie, et in quacunque mundi parte fuerimus, mundi climata nobis designant. Que quidem signa, quam necessaria sint, naute intelligunt, qui subito in profundum a uentis rapti, nisi per signa celi, quo tendant, ignorant. Dant autem et alia signa, de quibus in Euangelio dicitur: »Erunt signa in sole, et luna, stellis .« Hec autem et tempora, et dies, et annos determinant, quod qualiter fiat, quia facile patet ad alia transeamus. Et maius quidem luminare Solem  dicit, qui in die quidem obtinet principatum; minus uero Lunam, quam noctis tenebris preesse uidemus. Stelle quoque, et splendore et magnitudine diuerse in celo posite, et lumen nobis et signa prestant. Sed hec ad litteram. Spiritualiter autem, duo magna luminaria, sol uidelicet et luna, Nouum et uetus Testamentum designant, et maius quidem Nouum, minus uero uetus Testamentum intelligitur. »Lex enim, ut Apostolus ait, per angelos ordinata est in manu Mediatoris .« De Nouo uero Testamento loquitur dicens: »Nouissimis diebus istis locutus est nobis in Filio .«Itemque: »Quod si ministratio mortis, litteris deformata fuit in gloria, quomodo non magis ministratio spiritus erit in gloria? « Et paulo post:  »Nam nec clarificatum est, quod claruit in parte propter excellentem gloriam .« Ex his uero, et similibus aperte colligitur Nouum quidem Testamentum maius esse quam uetus. Hec autem in celi firmamento posita, id est apostolorum et doctorum pectori firmiter inherentia, diem et noctem diuidunt, diei noctique presunt. Dies enim et nox, Ecclesia et Synagoga, gentium et Iudeorum populus intelligitur. Nouum ergo Testamentum diei preest, quia S. Ecclesiam sui fulgoris radiis illuminat, eamque recti itineris uiam designando a noctis, et tenebrarum errorisque caligine separat. Luna uero obscura et pallida preest nocti et tenebris, quia uetus Testamentum Iudeorum populo tenebroso semper, et ceco obscurum et tenebrosum lumen demonstrat;  cecitas enim ex parte in Isrel contigit. Unde Moyses quando legem accepit, totum Sinai montem nubes, et caligo operuit  . Hec ergo et diem, et noctem diuidunt, utramque tamen terram illuminant, utramque Ecclesiam regunt, utraque in celo, id est in apostolorum cordibus, fixa relucent. Dant autem nobis 5 et signa, quibus hostium incursus, insidiasque euitare possimus; ipsa dies et annos  determinant, dum ea, que uidentur, fugitiua, et transitoria, ea, que non uidentur, eterna esse dicunt, ideoque ista despicere, illa uere nos appetere admonent. Unde Psalmista: »Melior est dies una in atriis tuis super millia .« Itemque: »Tu autem idem  ipse es, et anni tui non deficient .« Sic igitur hec clarissima celi lumina in signum nobis sunt, et in tempora, et dies et annos. Stellas quoque fecit Deus, quas et ipsas in firmamento posuit, ut lucerent super terram, et diei ac nocti preessent, et a tenebris lumen diuiderent, per quas quidem singulos prophetarum et apostolorum libros intelligere possumus, quibus doctores Ecclesie, qui celi nomine significantur, illustrati, terram nostram et sanctam Ecclesiam illuminant. Cum ergo hoc firmamentum, sole, luna et stellis, omnique uenustate tam eleganter decoratum uideamus, quid de illo superiori celo putabimus, in quo celestium spirituum  ordines ipsum solem iustitie admirantes contemplantur? Sequitur:

»Et factum est uespere, et mane dies quartus. Dixit etiam Deus: Producant aque reptile anime uiuentis, et uolatile super terram sub firmamento celi. Creauitque Deus cete grandia, et omnem animam uiuentem, atque motabilem, quam produxerant aque in species suas, et omne uolatile secundum genus suum. Et uidit Deus quod esset bonum, benedixitque illis, dicens: Crescite, et multiplicamini, et replete aquas maris, auesque multiplicentur super terram. Et factum est uespere et mane dies quintus.« Duplex animalium ex aquis oritur genus: unum scilicet, quod supra aquas inhabitat, et extra eas non uiuit: alterum uero, quod  uolando superiora petit, terreque uescitur alimentis. Et mirabilis ordo diuine dispositionis: priusquam animalia creasset, herbas et ligna pomifera fecit, ut statim orta, unde uiuerent, inuenirent. Nouissime autem creatus est homo, cui hec omnia ad utendum a Deo donata sunt. Cete uero tam grandia in ulteriori maris parte esse referuntur, ut montium magnitudinem excedant. Ceterorum uero piscium et uolucrum quam diuerse multiplicesque species sint et genera, dici non potest; que omnia Deus benedicens, aquas, et terras multiplicando replere precepit, que quidem benedictio tantum preualuit ut et quotidie crescant, et nichil eorum ex toto perire ualeat. Quid autem metaphorice per aquas nisi baptismum intelligimus? Quid uero per pisces et uolucres,  qui ex eis oriuntur, nisi fidelium populus qui aquis baptismatis regenerantur? Quorum quidem alii sapientie, et scientie, atque ceterarum uirtutum alis sumptis, usque ad celestia uolare nituntur. Ex quibus heretici et philosophi importunarum uolucrum specimen tenent, quoniam et altius quam necesse sit sepius uolant, et in rapinis exsultantes, animarum sanguinem auidissime fundunt. Ceteros uero qui ab aquis non separantur, simplices quosque intelligimus, qui quamuis per sapientiam et inanem philosophiam uolare non norunt, tamen taliter uiuunt, ut ab Ecclesie piscatoribus in Christi conuiuium presentari mereantur. Cete uero grandia, et principes designant; sed  pisces quoque, sicut et uolucres quidam sunt, qui predonum more de rapina uiuunt, qui eos quidem significant, qui quamuis Christi fidem, et nomen in baptismo susceperint, tyrannorum tamen, et iniquorum uitam agentes  , inter immunda animalia computantur. Merito autem his Deus benedixit, quoniam nulli nisi baptizati Christi benedictionem promerentur. Sequitur:

»Dixit quoque Deus: Producat terra animam uiuentem in genere suo, iumenta et reptilia, et bestias terre secundum species suas, et iumenta, et omne reptile terre in genere suo.« Hic autem oritur questio. Cum uniuersa propter hominem  Deus creauit, quare tam multa uenenosa, et mortifera, et homini inimica facta sunt? Ad quod dicendum: Quia nisi homo peccasset, cuncta eius imperio obedirent, nichil magis anguis quam anguilla noceret; sicut ouis, ita et lupus ei obsequeretur. Sed postquam suo Conditori superbiendo inobediens exstitit, ab ipsis quoque animalibus contemptui haberi cepit, neque ei obedire uoluerunt, quem illi inobedientem uiderunt, a quo illius ditioni subiecta fuerant, et que prius in obsequium creata erant. postea in uindictam conuersa sunt. Illud quoque queritur: Quare et ante per tam immensa, et infinita temporis spatia mundum Deus non creauerit? Unde tam subita mentis permutatio ei acciderit qui mutari non potest? Hec autem questio ideo inutilis  esse uidetur, quoniam si antea, uel postea id facere Deo placuisset, nichilominus tamen queri potest quare tunc, et non alio tempore egerit. Mutatio autem in Deo nulla est, cui nichil noui accidit, cui et preterita et futura presentialiter adsunt, qui priusquam mundum faceret, in sue mentis dispositione iam factum gestabat. Neque dum aliquid creat in aliquo mouetur, quia nichil, quantum ad se, noui agit, sed quia ante tempora disposuit, quomodo, et quo in loco, uel tempore disposita sunt, fieri iubet: Erat igitur mundus, priusquam fieret, qui in Dei dispositione nullum unquam initium habuit. Nunquam enim Deus non habuit quod habet, alioquin accidentibus subiaceret, si modo aliquid agere disposuisset, quod antea non 6 disposuerat. Ideo  enim Ioannes Apostolus ait: »Quod factum est, in ipso uita erat .« Omnia enim, que temporaliter fiunt, in ipso quidem ante tempora uiuebant, et uigebant. Unde bene dicitur: »Qui uiuit in eternum creauit omnia simul .« Simul enim cuncta creauit, quia quando, uel qualiter cuncta fierent, simul disposuit. Cum ergo disposito tempore celum fieret et terra, nichil noui Deo accidit, quia quod tunc temporaliter fiebat, apud Deum, ut tunc fieret, multo tempore dispositum erat. Sed quia de his disputare periculosum, et difficile est, tanta dixisse nos sufficiat. Spiritualiter autem terram sanctam Ecclesiam intelligimus  . Per animam uero uiuentem omnium fidelium multitudinem,  que ideo quidem uiuit, quoniam in baptismate cum Christo surrexit. Iumenta autem illos significant, qui aliorum opera misericorditer portant, de quibus Apostolus ait: »Alter alterius onera portate, et sic adimplebitis legem Christi .« Reptilia uero sunt qui magis terrena quam celestia diligunt; ideoque toto corporis nisi his adherentes, uix aliquando oculos mentis ad celestia dirigunt. Terre uero bestie illos significant, qui maiora non cogitant, questionibus sese non implicant, sed aliorum ducatu et regimine semper indigent. Hec autem omnia, quia terra nostra, id est sancta Ecclesia, ea produxit, et baptismatis aquis  regenerauit, bona uocatur. Hoc est enim, quod dicitur. »Et uidit Deus quod esset bonum.«

»Et ait: Faciamus hominem ad imaginem, et similitudinem nostram, et presit piscibus maris, et uolatilibus celi, et bestiis, uniuerseque creature terre, omnique reptili quod mouetur in terra. Et creauit Deus hominem ad imaginem suam, ad imaginem Dei creauit illum, masculum, et feminam creauit eos.« uidit, inquit, Deus, quod esset honum, et ait: »Faciamus hominem.« Deus ergo est qui loquitur. Nunquid ad angelos? Absit! Non enim ab angelis creatus est homo; alioquin non unus, sed multi creatores essent, ut solus Deus est omnium Creator. Sic enim scriptum est: »Creator omnium terribilis, et fortis .« Itemque: »Omnia in sapientia fecisti .« Si igitur uerum est, quod negari non potest, solus Deus creauit omnia; quos ad hominem creandum inuitabat, dicens: »Faciamus hominem.« Audiamus igitur quid in capite libri huius dicatur: »In principio creauit Deus celum et terram.« Habes ergo Deum, id est Patrem; habes et principium, id est Filium; sic enim ipse ait: »Ego principium qui et loquor uobis .« Sed quid sequitur? »Et Spiritus Dei ferebatur super aquas.« Habes igitur et Spiritum sanctum. Quod autem non solus Pater celum creauerit, sed simul cum eo Filius quoque, et Spiritus sanctus, dicat Psalmista: »uerbo, inquit, Domini celi firmati sunt, et Spiritu oris eius omnis uirtus eorum .« Tota autem Trinitas, id est Deus, et uerbum eius, et Spiritus eius, unus Deus, et iste quidem dicit: »Faciamus hominem;« non extra se auxilium petens, sed in se cum Filio suo, et Spiritu sancto cuncta disponens  . Semel enim locutus est Deus, quia simul cuncta disposuit, neque ulterius disponere aliquid necesse habet. ueniente ergo tempore, hora, uel momento, in quo, ut aliquid fiat, ante tempora dispositum est, Deo quidem in sua immobilitate permanente; ipsa eius dispositio ineffabili uoce proclamat: Tempus uenit, hora est; modo fiat, factumque appareat, quod ut nunc fiet, ante tempora dispositum est. Aut igitur Trinitatem Iudei credant, aut alios preter Deum hominis creatores  inueniant. Sed quia ut diximus, qui dixerit, et cui dixerit: »Faciamus hominem  ;« uideamus etiam ad cuius similitudinem factus sit homo. »Ad imaginem, inquit, et similitudinem nostram.« Quamuis enim aliud sit imago, aliud similitudo,  hoc tamen in loco idipsum significat et imago, et similitudo, sic ad Dei similitudinem factus est homo; sapiens quidem, iustus et bonus, immortalis et incorruptibilis factus est; siquidem Deus talis est  . Sed immortalitatem quidem tunc homo amisit, quando peccauit, atque in hoc Deo dissimilis factus est, quamuis nichil Deo per omnia simile sit. Quoties ergo peccauimus, Dei similitudinem amisimus. Soli ergo illi Dei similitudinem habent, qui sapientiam, iustitiam, bonitatem, ceteraque his similia rationabiliter custodiunt. Magnus est honor homini uirtutibus adherere, secundum quas Deo similis esse uidetur. Sed quoniam dicitur: »Creauit Deus hominem ad imaginem suam;« deinde subinfertur, »ad imaginem Dei creauit illum,« sic  etiam intelligi potest ut talem corporaliter quoque homini imaginem daret qualem Filium, qui utique Deus est, quandoque suscepturum ante tempora disposuerat. Sic igitur non solum interior, uerum et exterior homo noster Deo quodammodo assimilis esset. Neque hoc Deo sufficiens fuit, quod ad similitudinem 7 suam fecit hominem; sed insuper omni creature, que sub celo est, eum preposuit. His autem ita dispositis, significationem uideamus. Quis enim, inquam, iste homo, qui Dei similitudinem habet, cui pisces maris, et uolucres celi, et bestie, uniuerseque creature terre, et omnia reptilia sunt subiecta? Quamuis enim Christum hunc esse quidam non immerito intelligant ego tamen apostolorum, et doctorum ordinem, ceterorumque qui in Ecclesia  Dei obtinent principatum, hunc esse puto: hinc enim prelati uocantur, quia alii eis subiecti sunt; nam quia Dei similitudinem habent, ideo quasi superiores omnes eos uenerantur. Dei namque similitudinem Apostolus habebat, qui dicebat: »Imitatores mei estote, sicut et ego Christi .« His autem pisces maris, id est baptismatis aquis regenerati; his uolucres celi, id est philosophi et sapientes; his bestie, id est idiote et indisciplinati; his uniuerse creature terre, id est cuiuscunque sexus, uel generis, uel nature, uel conditionis, his omnia reptilia sunt subiecta. Cum enim seculi amatores et terrenis uoluptatibus inherentes eis seruiunt, tunc eos procul dubio etiam reptilia uenerantur. Sed  quia inter Ecclesie doctores alii uirilem fortitudinem, alii muliebrem mollitiem habent; merito dicitur quia masculum et feminam creauit eos. Sequitur:

»Benedixitque illis Deus, et ait: Crescite, et  multiplicamini, et replete terram, et subiicite eam, et dominamini piscibus maris, et uolatilibus celi, et uniuersis animantibus que mouentur super terram.« Hec autem superius exposita sunt: benedixit, inquit, Deus, et subinferens ipsam benedictionem, ait: »Crescite, et multiplicamini,« in sapientia uidelicet, uirtutibus et sanctorum filiorum progenie.

»Dixit quoque Deus: Ecce dedi uobis omnem herbam afferentem semen super terram, et uniuersa ligna que habent in semetipsis semen generis sui, ut sint uobis in escam, et cunctis animantibus terre, omnique uolucri celi, et uniuersis que mouentur in terra, et in quibus est anima uiuens, ut babeant ad uescendum.« Hec  quoque eo loco exposita sunt, ubi dicitur: »Germinet terra herbam uirentem, et lignum faciens fructum.« Hec autem, sicut iuxta litteram, cunctis terre animantibus ad uescendum data sunt, ita et secundum spiritualem intelligentiam, non solum sapientibus atque doctoribus, uerum etiam cunctis eis uti uolentibus he delicie preparantur. Unde Apostolus: »Iudeis, inquit, et Grecis, et barbaris, sapientibus, et insipientibus debitor sum .« Et Dominus in Euangelio ait: »Ite in uniuersum mundum; predicate Euangelium omni creature .---Quecunque enim scripta sunt, ad nostram doctrinam scripta sunt . Quis igitur fame pereat, tot tantisque diuitiis antepositis? Sequitur:

 »Et factum est ita: uiditque Deus cuncta, que fecerat, et erant ualde bona, et factum est uespere, et mane dies sextus.« Cum igitur Deus cuncta fecerat, et sexta die, qua omnia patrata sunt, ea inspiciens, bona cuncta conspexit; ubi malum, ubi ipse diabolus princeps mali? An nondum ceciderat, qui, ut dicitur: »In ueritate non stetit, et ab initio mendax fuit? .« Aut fortasse ipsa die qua factus est homo, eius glorie inuidendo, atque ideo mortifera suadendo, simul cum bonitate ipsum quoque principatum amisit? Simul enim, et non prius hominis et diaboli condemnatio legitur. Nam quia mulier dixit: »Serpens decepit me, et  comedi« statim Domino serpenti maledicens ait: »Maledictus eris inter omnia animantia et bestias terre:« Mulieri quoque dixit: »Multiplicabo erumnas tuas.« Ade uero: »Maledicta terra in opere tuo. .« De his autem, que sunt in apostolorum, et prophetarum libris nichil certum reperi, et doctores Ecclesie diuersa sensisse cognoui, aliis hec disputanda relinquo. Dico tamen quoniam, et si prius cecidisset, nichilominus dici posset, quia »uidit Deus cuncta que fecerat, et erant ualde bona.« ualde, inquam, bona erant cuncta que fecerat, quoniam et in ipso diabolo adhuc bonum est quod Deus fecerat.



CAPUT II.


»Igitur perfecti sunt celi, et terre, et omnis ornatus eorum, compleuitque Deus die septimo opus suum, quod fecerat, et requieuit die septimo ab uniuerso opere, quod patrarat. Et benedixit diei septimo et sanctificauit illum, quia in ipso cessauit ab uniuerso opere suo, quod creauit Deus, ut faceret.« Quod autem dicitur, »compleuitque Deus die septimo opus suum, quod fecerat,« non sic est intelligendum quasi in die septimo aliquid fecerit, sed quod ipso inchoante omnia sint completa, atque ipse terminus fuerit, post quem ad complendum nichil defuerit. Sed quid allegorice sex dies, nisi sex mundi etates significauit? Prima quidem etas, ab Adam usque ad Ne; secunda, a Ne usque ad Abraham,0  tertia, ab Abraham usque ad Dauid; quarta, a Dauid usque ad transmigrationem Babylonis; quinta a transmigratione Babylonis usque ad Christum; sexta ab aduentu Domini usque ad finem seculi. In his operari Deus non cessat, sicut in Euangelio ipsa ueritas ait: »Pater meus usque modo operatur, et ego operor .« Quis enim, nisi ipse ea fecit que assidue fieri uidemus; nam et si sex diebus omnium seminaria fecit, nichil tamen, nisi ipso iubente et uolente, ipsa seminaria per se facere possunt  8 »Namque, ut Apostolus ait, neque qui plantat est aliquid, neque qui rigat, sed qui incrementum dat Deus .« Prius ergo disposuit, deinde creauit; postmodum uero ex ipsis creatis, omnia que fiunt oriri fecit. Hec autem tertia operatio  Dei non cessabit, nisi prius hec sexta dies, id est ultima etas, finem faciat; qua finita, noua fient omnia, neque ulterius noui aliquid fiet. Sed cum celum tnnc nouum fiat et terra noua, fiatque claritas lune ut claritas solis, et claritas solis septempliciter, qualem tunc terra putamus, speciem habebit  ? Neque enim post illam generalem exustionem etiam herbas, et ligna fructifera, sicut prius, producere necesse erit, cum nemo sit qui eis utatur. An forsitan ea solummodo erunt que oriendo et moriendo nulla ulterius renouatione indigebunt? Sed quia hoc fortasse querere superfluum est, ad alia transeamus.

»Et requieuit die septimo ab omni opere, quod patrarat.« De hoc enim die scriptum est. »Quia melior  est dies una in atriis tuis super millia .« Hec dies finem non habebit, huic nox ulla succedet; neque enim sicut in ceteris, ita et in ista dicitur: »Et factum est uespere et mane dies septimus.« Quare hoc? Quia et si mane habeat, ad uesperam tamen non declinabit. Huic Deus benedixit. Quid est benedixit, nisi quia omnem iucunditatem, omnem letitiam, et omnem benedictionem ei tribuit? Sic enim benedixit Deus et sanctificauit illum. O admirabilis sanctificatio, post quam peccare nemo poterit! Sequitur. Quia in ipso cessauerat ab uniuerso opere suo, quod creauit Deus, ut faceret. Creauit enim in sex diebus, ut faceret in sex etatibus,  quod qualiter disposuerit, nemo nouit  .

»Iste generationes celi et terre quando create sunt in die quo fecit Dominus celum et terram, et omne uirgultum agri antequam oriretur in terra omnemque herbam regionis priusquam germinaret.---Ipse, inquit, generationes celi, et terre quando create sunt.« uis audire quando? »In die quo fecit Dominus celum et terram.« Quid igitur? Nunquid uno, et non sex diebus creauit omnia? Et uno quidem die creauit, quia simul omnium materiam fecit, et sex diebus creauit, quia ex ipsa materia in diuersas species cuncta formauit; et quotidie tamen creat, dum alia ex ipsis generando multiplicat. De his autem superius sufficienter diximus. Sequitur:

 »Non enim pluerat Dominus Deus super terram, et homo non erat qui operaretur eam, sed fons ascendebat de terra, irrigans uniuersam superficiem terre. Formauit igitur Dominus Deus nominem de limo terre, et inspirauit in faciem eius spiraculum uite, et factus est homo in animam uiuentem.« Si enim antequam homo fieret intelligatur quod non pluerit Dominus super terram, et quod fons eam irrigauerit, non ualde ad rem pertinere uidetur, cum neque pluuiis, neque fontium irrigatione illis tam paucissimis diebus terra non multum indiguisse uideatur. Potest igitur intelligi quod in tota prima etate usque ad diluuium Deus non pluerit, sed fons de terra ascendens competenti tempore eam irrigauerit, quod quidem Nilus per  Aegyptum usque hodie facere perhibetur. Quod autem interpositum est: »Et homo non erat, qui operaretur eam,« recapitulatio est. Nam quia de hominis creatione, qui sexta die factus est, parum quid dixerit, nunc ad eamdem diem reuertitur, ut de eodem homine plenius loquatur. »Formauit, inquit, Dominus Deus hominem de limo terre,« ecce carnis materia. »Et inspirauit in faciem eius spiraculum uite,« ecce anima. »Et factus est homo in animam uiuentem.« Totus enim homo ex anima constat et corpore, sed corporis quidem materiam posuit, anime non posuit. Pene enim ubique inuisibilibus pretermissis, de solis Moyses uisibilibus loquitur. Unde non de his, que super celo, sed de his que sub  celo sunt  , rationem fecit. Exspectabat enim eum, qui dixit: »Qui de terra est, de terra loquitur, qui de celo uenit, super omnes est .« Et plura quidem sunt, cuius materiam ignoramus; plura quoque, que non de aliquo, sed ex nichilo creauit Deus. De qua enim materia facti sunt celi De qua terra? Unde aque, unde angeli? Cum igitur anime creationem ignoremus, illud profecto sciamus, quia quamuis a Deo inspirata sit, eius tamen, ut heretici fingunt, pars non est, neque enim partem  sui posset damnare suppliciis. Utrum autem omnes simul creauerit Deus an sicut ex carne caro, ita ex anima anime oriantur, an certe in matris utero formato iam corpori eas inspiret  , non parua questio est. De primo tamem homine dicitur, quod eum de limo terre Deus creauerit, deinde subinfertur quod in faciem eius spiraculum uite inspirauerit, ad cuius similitudinem, si ceteri quoque animas habeant, non est inconueniens  .

»Plantauerat autem Dominus Deus paradisum uoluptatis, ut operaretur a principio, in quo posuit hominem, quem formauerat. Produxitque Dominus Deus de humo omne lignum pulchrum uisu, et ad uescendum suaue, lignum etiam uite posuit in medio paradisi, lignumque scientie  boni et mali, et fluuius egrediebatur de loco uoluptatis ad irrigandum paradisum, qui inde diuiditur in quatuor capita. Nomen uni Phison: ipse est, qui circuit omnem terram Heuilath, 9 ubi nascitur, et aurum terre illius optimum est, ibique inuenitur odellium, et lapis onychinus. Et nomen fluuii secundi Gehon; ipse est, qui circuit omnem terram Aethiopie  . Nomen uero fluminis tertii, Tigris; ipse uadit contra Assyrios. Fluuius autem quartus est Euphrates.« Quantum autem Dominus hominem dilexerit, ex hoc quoque facile intelligi potest quod talem habitationis locum ei preparauerat, in quo, si non peccasset, et castissimo coniugio sine omni concupiscentia filios procreasset, ex quibus, completo electorum numero,  nulla mortis amaritudine degustata, supernam Ierusalem conscendens, nec merito, nec numero ab angelis discrepans eterna beatitudine frueretur. Inter cetera quoque ligna paradisi  etiam lignum uite Dominus posuit, cui hanc naturam dederat ut si quis de eo gustasset, mori non posset. Posuit et lignum scientie boni et mali, de quo postquam primi homines comederunt, quibus bonis caruerunt, quibus malis subiacuerunt confestim intellexerunt. Omne enim contrarium per suum contrarium melius cognoscitur. Unde fit ut magnis laudibus sanitatem egri extollant, de qua quidem, dum sani essent, raro loquebantur. Sic igitur et  isti postquam peccauerunt, uidentes quantum discriminis, quantumque periculi eis immineret, bonum ipsum, quod prius quidem ignorabant, multo magis quam prius admirari ceperunt  . uocatur igitur lignum scientie boni et mali, quia in primis preuaricatoribus nos docuit quam bonum sit Dei precepta seruare, et quam malum et periculosum sit eius preceptis non obedire. Sed cuius saporis et iucunditatis fluuium illum esse putamus, qui de loco uoluptatis egreditur? Cum enim in Orientis partibus,  ut philosophi tradunt, flumina sint, que omni potione ad bibendum sint iucundiora, qualem fluuium illum esse dicemus, qui de paradiso procedit? Sed hec ad litteram; nunc autem significationem uideamus: Paradisus namque uoluptatis, quem a principio Deus plantauerat, sanctam Ecclesiam designat. Et bene a principio eam plantasse dicitur, quia ante mundi constitutionem eam elegit. Interpretatur enim paradisus hortus deliciarum. Sed quis delicias enumerare ualeat? Solus enim panis uiuus, qui in ea comeditur, omnes delicias superexcellit. Quod autem lignum uite, nisi Christus? Ipse enim ait: »Qui manducat carnem meam, et bibit sanguinem meum, uiuet in eternum .« Itemque: »Si in uiridi ligno hec faciunt, in arido quid fiet? « Et Psalmista: »Et erit tanquam lignum quod plantatum est secus decursus aquarum .« Et Salomon de Sapientia, que Christus est, loquens ait: »Lignum uite est his; qui apprehenderit, et tenuerit eam beatus .« Lignum uero scientie boni et mali transgressio est mandatorum Dei. Cum enim dicit: »Non occides, non mechaberis, non furtum facies, non loqueris contra proximum tuum falsum testimonium, non concupisces rem proximi tui ;« tunc quidem ne ad hoc lignum accedat, homini interdicitur. Si uero cuncta hec fecerit homo, moriendo quidem sentiet quid boni sit hec obseruare, et quid mali sit transgredi. Fluuius uero, qui de paradiso egreditur, doctrina  euangelica intelligitur, cuius quidem saporem ille gustauerat, qui dicebat: »Quam dulcia faucibus meis eloquia tua, super mel et fauum ori meo .« Hec autem in quatuor capita diuiditur, quia quatuor Euangeliorum libri ex ea conscripti totum aquis diuini eloquii irrigant mundum. uide quantum ipsa quoque fluuiorum nomina quatuor Euangeliis conueniant. Phison namque oris inuocatio interpretatur. Euangelium uero omnium gentium ora mutauit, ut non iam plures deos laudent, sed unum Deum in ueritate colant et uenerentur  . Gehon uero pectus dicitur; quoniam euangelica predicatio fidelium pectora et sapientia repleuit, et contra hostes robustiora fecit. Tygris autem a uelocitate nomen accepit, quia Euangelium  quidem ueloci cursu totum subito mundum repleuit. At uero Euphrates fertilitas dicitur, quoniam Euangelii doctrina cunctis bonis S. Ecclesiam fertilem reddit, et abundare facit.

»Tulit ergo Dominus hommem, et posuit eum in paradiso uoluptatis, ut operaretur, et custodiret  illum, precepitque ei dicens: Ex omni ligno paradisi comede, de ligno autem scientie boni et mali ne comedas; in quocunque enim die comederis ex eo, morte morieris  .« Extra paradisum factus in paradiso ponitur homo. Et quia otiositas inimica est anime, ne otiose uiuat, operari iubetur. Audiant hec, qui sacra, et religiosa loca inhabitant, et quantum diaboli insidias eos cauere oporteat, intelligant; dum non extra paradisum, sed in paradiso hominem tentatum et uictum cognoscunt. Omnia paradisi ligna ad uescendum homini dantur, solum uero lignum scientie boni et mali ei interdicitur; ut nos intelligamus, eis solis nos uti debere, que Dominus fieri precepit, ab iis uero abstinere, que ne fiant, interdicit. »Diliges, inquit, Dominum Deum  tuum; et proximum tuum sicut te ipsum; honora patrem et matrem .« Hec sunt poma, hi sunt fructus quos nos comedere precipit. »Non occides, non mechaberis,« etc. Hi sunt, a quibus abstinere iubet. Quocunque ergo die comederis ex eo, morte morieris  . Et Adam quidem 10 mox ut comedit, mortuus est; non quod de hac uita confestim exiret; sed ut quandoque exiret, in se suscepit, qui si non peccasset, nullatenus unquam mori potuisset. Nos quoque talia agentes morimur, quia a uita, que Christus est, peccando separamur. Est autem mors uite amissio.

»Dixitque Deus: Non est bonum hominem esse solum, sed faciamus ei adiutorium simile sibi  .  Formatis ergo Dominus Deus de humo cunctis animantibus terre, et uniuersis uolatilibus celi, adduxit ea ad Adam, ut uideret quid uocaret ea. Omne enim quod uocauit Adam anime uiuentis, ipsum est nomen eius: appellauitque Adam nominibus suis cuncta animantia terre, et uniuersa uolatilia celi et omnes bestias terre.« Dic, Adam, quibus in scholis ista didiceris? Quis te docuit, ut tam competentia nomina rebus imponeres? Non enim, ut quidam delirant, cecus et insipiens factus es, neque tibi peccatum oculos aperuit; sed perfectus homo sapiensque creatus  , tue nostreque perfectioni multa superbiendo derogasti. Et bene quidem ab eo nomina suscipiunt, cui obedire et seruire debebant.

 »Ade uero non inueniebatur adiutorium simile sibi  . Immisit ergo Dominus Deus soporem in Adam, cumque obdormisset, tulit unam de costis suis, et repleuit carnem pro ea:  et edificauit costam quam tulerat de Adam in mulierem, et adduxit eam ad Adam. Dixitque Adam: Hoc nunc  os de ossibus meis, et caro de carne mea: hec uocabitur uirago,  quia de uiro assumpta est. Quam ob rem relinquet homo patrem et matrem, et adherebit uxori sue, et erunt duo in carne una  . Erant autem uterque nudi, Adam scilicet et uxor eius, et non erubescebant« Adam enim ad Dei similitudinem, et imaginem factus nichil in creaturis simile habebat. Facta est ergo mulier, que et in filiorum propagatione, et in aliis necessitatibus eum adiuuaret. Sed, ut maior inter eos dilectio foret, non aliunde,  sed de uiri costa facta est mulier; unde fit, ut naturali quodam amore, uiri insectantes costam suam, mulieri adherere cupiant, quasi carni sue, cuius amoris appetitum, qui diuinitus adiuti in se uincere possunt, quasi qui propriam  naturam dimicando uicerint, merito ceteris hominibus preferuntur. Subtracta quoque costa, locus eius non osse, sed carne repletur, ut ex eo etiam nos infirmiores, et molliores esse sciamus. Sed quis neget, Adam non tantum sapientie, sed et prophetie spiritu repletum fuisse; cum statim, uisa muliere, dixit: »Hoc nunc os ex ossibus meis, et caro de carne mea?« Quamuis enim, eo dormiente, facta sit mulier; tamen non somniante, sed Deo reuelante, et os suum, et carnem in ea recognouit; unde et subditur: »Hec uocabitur uirago, quia de uiro assumpta est.« Secundum hoc enim, quod de uiri costa facta est mulier, non magis cum uxore quam cum omni muliere una  caro est omnis homo. Sunt autem duo in carne una, quadam naturali  delectationis commistione, unitatisque amore. Hunc autem locum in epistolis suis Apostolus exponens, ait: »Sacramentum hoc magnum est: ego autem in Christo, et in Ecclesia hoc intelligo .« Quodam namque modo Patrem Christus reliquit, dum semetipsum exinaniuit, formam serui accipiens. Unde ipse ait: »Exiui a Patre, et ueni in mundum .« Reliquit autem et matrem, Synagogam uidelicet, que secundum humanitatem, sicut aliorum Iudeorum, eius mater exstitit. Adhesit uero uxori sue, quia, ut Apostolus ait: »Gloriosam sibi Ecclesiam desponsauit, non habentem maculam neque rugam .« Sunt autem duo in carne una, quia caput Ecclesie Christus  est. Sequamur igitur et nos Apostolum, et ea que diximus allegorice exponamus. »Immisit, inquit, soporem in Adam;« Adam namque Christum significat. Unde Apostolus: »Primus homo de terra terrenus, secundus homo de celo celestis; sicut portauimus  imaginem terreni, portemus et imaginem celestis .« Dormitio Ade mortem Christi pretendebat. Sicut enim, dormiente Adam, una costa subtracta, facta est Ecclesia; ita Christo mortis somno in cruce dormiente, de latere eius sanguis exiuit, qui et redemit et fabricauit Ecclesiam  . Sequitur: »Erant autem nudi, et non crubescebant.« Ut quid erubescerent qui nichil uerecundie in se cognouerunt, in quibus nulla titillatio carnis erat, in quibus nullum membrum contra eorum uoluntatem se mouebat? Non magis in ipsis uerendis, quam in oculis, uel manibus contemplando mouebantur  . Sequitur:



11 CAPUT III.

»Sed et serpens erat callidior cunctis animantibus  terre, que fecerat Dominus Deus; qui dixit ad mulierem: Cur precepit uobis Deus, ut non comederetis de omni ligno paradisi? Cui dixit mulier: De fructu lignorum, que sunt in paradiso, uescimur: de fructu uero ligni, quod est in medio paradisi, precepit nobis Deus, ne comederemus, et ne tangeremus illud, ne forte moriamur.« Potest autem intelligi, quod serpens non solum diabolica inspiratione, qui in eo habitabat, uerum etiam in propria natura, Deo largiente, hoc habuerit, ut pre cunctis animantibus callidior esset. Malignus autem Spiritus, quia inuisibilis est, nisi per aliquam formam, mulieri se ostendere non potuit. Si enim, ut ait Apostolus, »transfigurat se ipse Satanas in angelum lucis ,« facile  ei fuit ut in serpentem se transformaret  . Et quidem poterat ibi mulier fraudem esse cognoscere; cum contra naturam serpentem loqui audiebat, nisi quia et Dei creaturas bonas omnes esse sciebat, et nichil mali usquam in aliquo suspicabatur; neque enim audierat ab aliquo aliquem fuisse deceptum. Quid igitur mali suspicari potuit; presentim cum non serpens, qui uidebatur, sed ipse diabolus ei in serpente tam callide loqueretur? Quasi enim nescius eam interrogat, et cur de omni ligno paradisi Deus preceperit, ut non comederent, sciscitatur. uolebat enim scire, an Dei precepti memores essent, ut dum scientes, uolentesque peccarent, maiorem Dei indignationem incurrerent. Sed quid ei mulier respondit?  »De fructu, inquit, lignorum paradisi uescimur: de fructu uero ligni, quod est in medio paradisi, non comedimus, ne moriamur.« Bene, inquam, dicis, mulier: in hoc permane, fidem tene, scis quale est lignum, scis tibi interdictum, et scis peccatum, et  penam peccati; nulla, si tetigeris, excusatio esse poterit, si qua autem erit, inutilis erit. Sequitur:

»Dixit autem serpens ad mulierem. Nequaquam morte moriemini, scit enim Deus, quod in quocumque die comederitis ex eo, aperientur oculi uestri: et eritis sicut dii  , scientes bonum et malum. uidit ergo mulier, quod bonum esset lignum ad uescendum, et pulchrum oculis, aspectuque delectabile, et tulit de fructu eius, et comedit, deditque uiro suo, qui comedit, et aperti sunt oculi amborum  .« Non moriemini, inquit serpens, si comederitis, sed mentis oculis apertis, ipsa quoque inuisibilia uidebitis, »et eritis sicut dii;« sicut angeli in celo, quia non uidetis,  quanto uobis prestantiores sint, ignoratis. »Eritis, inquit, sicut dii;« sed in quo? »scientes bonum, et malum.« Scire enim, non ad corporis, sed a mentis oculos pertinet; neque enim cum oculos aperimus, sapientiores sumus; alioquin stolidi, et mente capti ceci essent. Sed nunquid angeli sciebant bonum, et malum, et primi homines adhuc ignorabant, quid esset bonum, et quid malum? Si enim hoc ignorabant, stulti erant: quod si tales erant, ad imaginem, et similitudinem Dei facti non erant: in hoc enim precipue Dei similitudinem habere dicuntur, quia rationabiles sunt: est enim rationalitas boni malique discretio; qui ergo rationabiles erant, bonum et malum sciebant; in hoc ergo ab angelis non differebant. Et quidem in hoc quoque loco callida diaboli  persuasio manifestatur; nam quia arbor illa, que scientia boni, et mali uocata, ipsoque nomine, ne forte ad se accedere presumerent, eos terrere poterat, male ipsum nomen interpretatus est: »Eritis, inquit, sicut dii, scientes bonum et malum.« Quod tale est, ac si diceret: Scientes omnia; quidquid utile uel inutile, quidquid prosperum, uel aduersum, quidquid prodesse, uel nocere uobis possit, omnia scietis  . Mentitur autem diabolus, quia non ideo arbor illa scientie boni, et mali uocata est, quod omnia hec prestare debuisset, sed bonum et malum pro iusto ponitur et iniusto. Sed quid tu, o infelix mulier, facies? cui credes, Deo an diabolo? Dicit enim Deus: »In quocunque die comederitis ex eo, morte moriemini.« Dicit diabolus: »nequaquam  moriemini.« Sed ille quidem uerax; hic autem a principio mendax. Huic tamen, malo quidem tuo, et nostro credidisti. uidisti arborem atque ex ea et gustu, et uisu delectata comedisti, dedisti uiro tuo, decepta es, et decepisti; comedit et ipse, et sunt aperti oculi amborum. Nunquid ergo et tui oculi, o Adam, aperti non erant? Quomodo ergo uidens mulierem dixisti: »Hec nunc os ex ossibus meis, et  caro de carne mea?« Quales ergo oculi uobis aperti sunt? Utique oculi mentis? Tunc enim primum intellexistis, quantum bonum amiseratis, et quantum malum incurrebatis.

»Cumque cognouissent se esse nudos, consuerunt folia ficus, et fecerunt sibi peripzomata. Et cum audissent uocem Domini Dei  deambulantis in paradiso ad auram post meridiem, abscondit se Adam, et uxor eius a facie Domini Dei in medio paradisi.« Prius 12 namque nudi erant, et non erubescebant; postquam autem peccauerunt, quemdam concupiscentie motum in membris suis cognouerunt, quem in alterutrum uidere erubuerunt. Et prius quidem etsi nudi essent, nuditatem tamen in se non cognoscebant, quoniam ipsa eorum nitidissima caro  ante peccatum quidem, omni ueste ad intuendum delectabilior erat. Sed quare ficus folia consuentes succinctorium sibi fecerunt? An fortasse, quia prima occurrerant; siue etiam quia ceteris que tunc aderant, ampliora erant. Feruntur enim ficus folia in Orientis partibus esse, que clipei latitudinem excedant. Habent autem in se ficus folia quamdam asperitatem naturalis pruritus; unde ipsas corporis partes, que eis operiebantur, quodam feruore concupiscentie semper uexari, et inquietari significant. Sequitur:

»Et cum audissent uocem Domini Dei deambulantis in paradiso, abscondit se Adam, et uxor eius.« Quam uocem Domini? Fortasse minantis, et quia peccauerunt, errorem significantis; siue  etiam quia nudi erant, ei apparere erubescebant. Sed quare ad auram deambulasse dicitur? Qui enim auram querit, estuationis calorem se passum esse demonstrat. Unde datur intelligi, quia primi hominis peccatum in feruorem, et iram Dominum commouerat; non quod iste passiones in Deo sint, sed quia eius uoluntas nisi humanis affectionibus significari non potest. Quod autem hora erat post meridiem, eorum mortem, et occasum significabat; propinquabant enim morti, quia de letitia ad merorem properabant. Hoc autem quasi hereditarium nobis reliquerunt, ut peccantes nos abscondamus, et impia quadam excusatione nostra facinora occultare semper nitamur. Sequitur:

»uocauitque Dominus Deus Adam, et dixit ei:  Adam, ubi es?« O piissimum Dominum, qui non uult mortem peccatoris, sed uitam: semper enim ad penitentiam uocat errantes. Quid enim ait? »Adam, ubi es?« non ignorando locum, sed eius compatiendo ruine loquitur, ac si dicat: »Adam, ubi es?« in quanta miseria es, de quanta gloria in quantum barathrum demersus es? Qui ait: »uocem tuam audiui in paradiso, et timui, eo quod nudus essem,  et abscondi me  .« Audiui, inquit, uocem tuam, sensi iram, et indignationem tuam, et timui. Quare hoc? Eo quod nudus essem, quod ad flagella paratus essem, quia illam iustitie uestem amiseram, qua cum indutus essem, neque timebam, neque erubescebam. Ideoque abscondi me. Sed quo fugiam a facie tua? »Si enim ascendero in celum, tu illic es, si descendero in infernum, ades .« Cui dixit:

»Quis enim indicauit tibi quod nudus esses, nisi « quod ex ligno, de quo tibi preceperam ne comederes, »comedisti?« Ac si ille dicat: Si lignum uetitum non comedisses, nunquam in membris tuis uerecundie nuditatem cognouisses; sed quia comedisti, iam nunc uides aliam legem in membris tuis repugnantem legi mentis tue ; ideo  te abscondisti, ideo erubuisti. Dixitque Adam:

»Mulier quam dedisti mihi sociam, dedit mihi de ligno, et comedi;« ac si patenter dicat: uerum est, Domine, negare non possum: sed quod ego comedi, hoc mulier fecit. Sed que mulier? quam tu in sociam dedisti. O infelix homo in tanta sapientia creatus, quomodo tam cito sensum amisisti? Peccatum tuum non tibi, sed Deo imputas, ut quia tibi mulierem sociam dederat, ipse tui lapsus principalis causa exstiterit? »Dixitque deinde ad mulierem: Quare hoc fecisti? Que ait: Serpens decepit me, et comedi.« Uterque comedit, neuter indulgentiam petit, sed excusant peccatum, ideoque non ueniam, sed maledictionis penam incurrunt. Hoc enim ide timebat, qui dicebat: »Non declines cor meum  in uerbum malum ad excusandas excusationes in peccatis .

»Et ait Dominus ad serpentem: Quia hoc fecisti,  maledictus eris inter omnia animantia et bestias terre: super pectus tuum gradieris, et terram comedes cunctis diebus uite tue. Inimicitias ponam inter te, et mulierem, et semen tuum, et semen illius, ipsa conteret caput tuum, et tu insidiaberis calcaneo eius.« Non solum enim malignus spiritus, qui per serpentem significatur, uerum etiam ipse serpens pre cunctis terre animantibus ab omnibus maledicitur, et odio habetur. Graditur autem super pectus suum hostis antiquus, qui omne suum consilium, et sapientiam, que utique in  peccatore continetur, conculcat, et dissipat, eosque, quorum pectora possidet, non derelinquit; sed in eis superbe regnat, graditur, et dominatur. Terram uero comedit cunctis diebus, quia peccatores, quos decipit, eternis suppliciis insatiabiliter cruciat. Sunt autem inimicitie in ter diabolum et Ecclesiam  , que quidem per mulierem significatur, et inter semen et filios utriusque, quia diuersa sentientes,  diuersa cupientes, diuersa sectantes, nunquam pacem et concordiam inter se habere possunt. Conterit autem Ecclesia ipsius caput, quoniam eius callide machinationis principium precauens, statim in ipso exordio eius consilium, ingenium, uersutias dissipat. Ipse uero insidiatur calcaneo eius, quia nisi recte incedat, et in boni operis itinere firmiter gradiatur, mox eam inuadit, et quasi 13 titubantem supplantare et deiicere nititur.

»Mulieri quoque dixit: Multiplicabo erumnas tuas, et conceptus tuos, in dolore paries filios, et sub uiri potestate eris, et ipse dominabitur tui.« Hec autem iuxta litteram intellecta, expositione non indigent. Ecclesie uero erumnas multiplicatas fuisse cognosces, si sanctorum carceres, uincula, et  flagella, aliosque diuersos cruciatus recorderis. Quod uero conceptus eius sint multiplicati, propheta testatur, dicens: »Letare, sterilis; erumpe et clama, que non parturis, quia multi filii deserte, magis quam eius que habet uirum .« Parit autem in dolore, sicut ipse Dominus ait: »Mulier cum parit tristitiam habet. « Est autem sub uiri potestate, quia nemo nisi Christus ei dominatur.

 »Ade uero dixit: Quia audisti uocem uxoris tue plus quam meam, et de ligno  , de quo preceperam tibi ne comederes, comedisti, maledicta erit terra in opere tuo. In laboribus comedes ex ea cunctis diebus uite tue; spinas et tribulos germinabit tibi, et comedes herbas terre. In sudore uultus tui uesceris pane tuo; donec reuertaris in  terram de qua assumptus es, quia puluis es, et in puluerem reuerteris.« Nulla, inquit, tibi proderit excusatio; sed quia precepta mea contemnendo, mulieri obedisti, maledicta erit terra in opere tuo, sed non in meo  . Cum enim male agis, opus tuum est; cum uero bene, non tuum, sed meum: ergo non in meo, sed in tuo maledicitur terra, id est caro tua; de ligno uetito comedisti, opus tuum est. In hoc autem opere, quid benedictionis terra amiserit, quis ignorat? Cum manifestum sit quod ea sua sponte omnibus omnia necessaria subministraret, si hoc opus primi homines non egissent. Unde et subditur: »In laboribus comedes ex ea cunctis diebus uite tue.« Si enim non peccasses, omnibus bonis  sine labore abundasses; sed quia peccasti, ipsius quoque laboris debitum non dabit, sed »spinas et tribulos germinabit tibi, et comedes herbas terre,« quoniam paradisi deliciis male usus es. »In sudore uultus tui uesceris pane tuo;« quoniam superbiendo quietem despexisti, »donec reuertaris in terram, de qua sumptus es,« quia non, ut putabas, deus eris, sed »puluis es, et in puluerem reuerteris.«

 »Et uocauit Adam nomen uxoris sue Euam, eo quod mater esset multorum uiuentium.« Non enim cunctorum uiuentium, sed solummodo mater hominum est Eua: sed quia sole anime hominum mori non possunt, merito inter cetera terre animantia, soli homines uiuentes dicuntur.

»Fecit quoque Deus Ade et uxori sue tunicas pelliceas, et induit eos.« In hoc enim eos mortales esse monstrabat, quia mortuorum pellibus eos uestiebat. Ergo quasi damnaticii in ipso suo indumento, cui maledictioni subiacuerunt, ostendebant, dum sue damnationis signa quasi pro uituperio ferebant. Unde et subditur:

»Ecce Adam quasi unus ex nobis factus est, sciens bonum et malum.« Hoc autem ironice intelligitur,  et tale est, ac si diceret: Ecce quoque sua dignitate imminutus est homo, dum superbiendo plus uoluit esse quam homo.

»uidete ergo, ne forte mittat manum suam, et sumat etiam de ligno uite, et uiuat in eternum.« Sicut enim de ligno scientie boni et mali gustando mortis se legibus subdidit; ita etiam de ligno uite sumere potuisset, recuperata, quam nuper amiserat, immortalitate, uiueret in eternum  . Ideoque factum est quod subditur:

»Et emisit eum Dominus de paradiso uoluptatis, ut operaretur terram, de qua sumptus est. Eiecitque Adam, et collocauit ante paradisum uoluptatis Cherubim, et flammeum gladium atque uersatilem ad custodiendam uiam ligni uite.«  Cherubim namque scientie plenitudo interpretatur. Significat autem apostolos, Ecclesieque doctores, in quibus sapientie et scientie thesauri reconditi sunt. Cum autem propter peccatum suum aliquis de paradiso, id est de S. Ecclesia, eiicitur, ne ad lignum uite, id est ad Christi carnem partecipandam, accedere presumat, ab iis interdicitur. Est autem iste gladius lucens, et flammeus, splendidus, et sine rubigine, quo quis percussus fuerit, aut illuminatur, aut exuritur. Unde Apostolus, »Aliis, inquit, sumus odor uite ad uitam, aliis odor mortis ad mortem .« Est autem et uersatilis, facilisque, et uelox ad feriendum, undique circa se delinquentes percutit, pauperes pariter condemnat et diuites.



CAPUT Iu.


»Adam uero cognouit Euam uxorem suam, et concepit, et peperit Cain, dicens: Possedi hominem per Deum.« Ego, inquit Eua, propter transgressionem sub uiri potestate constituta sum, iam nunc per filiorum generationem hominem habeo in possessionem. Unde datur intelligi, quia utrique parenti pari modo subiici et obedire debemus.

»Rursumque peperit fratrem eius Abel. Fuit Abel pastor ouium, et Cain agricola.« Cain, qui possessio interpretatur, ad 14 colendum, et possidendum  terram suscepit. Abel uero, qui dicitur luctus, oues pascebat, Christum significans, cuius oues nos sumus, quem Iudei secundum carnem fratres eius, impia semperque lugenda morte occiderunt.

»Factum est autem post multos dies ut Cain offerret de fructibus terre munera Domino: Abel quoque obtulit de primogenitis gregis sui, et de adipibus eorum, et respexit Dominus ad Abel, et ad munera eius: ad Cain uero, et ad munera eius non respexit.« Dominus enim non tantum ad munera, que ei offeruntur, quantum ad offerentium desiderium mentemque respicit. Unde hic quoque ad offerentes prius, quo uidelicet animo offerrent, quam ad eorum munera respexisse dicitur. Sed unde Cain, quod ad eius munera Deus non respexit,  cognoscere potuit, nisi quia fratris sacrificium ab igne celitus ueniente consumptum uidit, suum autem non uidit? Id ipsum autem de Abrahe, Manue, et Elie sacrificio legitur. In hoc enim uiri sancti sua sacrificia Deo placuisse putabant, quando igne celitus misso ea consumi uidebant.

»Iratus est Cain uehementer, et concidit uultus eius.« Irascitur enim Cain non tantum quod sua munera spernuntur, quantum quod fratris dona recipiuntur. Quod quidem inuidie zelo contigisse non dubium est. Magnum igitur malum inuidia, que primi homicidii causa exstiterit.

»Dixitque Dominus ad eum: Quare iratus es, et cur concidit facies tua? nonne si bene egeris,  recipies? sin autem male, statim in foribus peccatum aderit: sed sub te erit appetitus eius, et tu dominaberis illius.« Ac si dicat: Noli irasci, uel contristari, noli inuidie facibus succendi, nichil aduersum te Abel commisit; tu quoque bene age, ut bona recipias. Si enim male egeris, uel si leuiter male agere cogitaueris, presto est diabolus, ante ianuam stat princeps peccati, qui tui cordis domicilium ingressus, tuam malam uoluntatem ad effectum usque perducat. Sub te tamen erit appetitus eius, te assentiente ueniet, te resistente recedet. Si ergo resistas, omni eius appetitus, et desiderium frustra fiet. Quod si consenseris, non tu illius, sed ipse dominabitur tui. »Qui enim facit peccatum, seruus est peccati .«

 »Dixitque Cain ad fratrem suum: Egrediamur foras. Cumque essent in agro, consurrexit Cain aduersus Abel fratrem suum, et interfecit eum.« Cain namque Iudeorum populum; Abel uero Christum significat, qui tunc nimirum foras egrediebantur, quando Iudei ad crucifigendum extra ciuitatem Christum trahebant.

»Et ait Dominus ad Cain: Ubi est frater tuus? Qui respondit: Nescio, nunquid custos fratris mei ego sum? Dixitque ad eum: Quid fecisti? uox sanguinis fratris tui clamat ad me de terra. Nunc  ergo maledictus eris super terram, que aperuit os suum, et suscepit sanguinem fratris tui de manu tua. Cum operatus fueris eam, non dabit tibi fructus suos, sed spinas, et tribulos germinabit tibi: uagus, et profugus eris super terram.« Interrogatus Cain de Abel ubi sit, se nescire respondit; quoniam et Iudei interrogati de Christo, quis sit, et ubi sit, siue timore, siue ignorantia, se nescire dicunt. Unde et in Euangelio interrogantes dicebant: »Si tu es Christus, dic nobis palam .« Et alibi: »Hunc autem quis sit, nescimus .« Quibus ipse: »Et me scitis, et unde sim scitis .« Sed quid tunc sanguinem Abel clamasse putamus? Nisi quod sanctorum anime clamare dicuntur, uidelicet: »uindica sanguinem nostrum,  Deus noster .« At uero Christus Dominus noster compatienter ait: »Pater, ignosce illis, quia nesciunt quid faciunt .« Unde sanguinem Christi melius clamare, quam sanguinem Abel, Apostolus testatur . Clamat autem etiam nunc sanguis Christi de terra, quia eius passionis digna memoria fit quotidie in Ecclesia. Hec est enim illa terra, que os suum aperiens Christi sanguinem quotidie sitibunda bibit, quem  impius Iudeorum populus fundere non timuit; ideoque in omni terra maledicitur, et apud omnes opprobrio et derisioni habetur. uagus et profugus est super terram, quia ubique dispersus, nunquam sue dominationis possidet locum.

 »Dixit Cain ad Dominum: Maior est iniquitas mea, quam ut ueniam merear. Ecce me eiicis hodie a facie terre, et a facie tua abscondar, et ero uagus, et profugus in terra; omnis, qui inuenerit me, occidet me.« Hec uerba desperatione plena sunt. Maior est iniquitas mea, quam satisfacere, uel penitere ualeam, ut a te indulgentiam et ueniam merear, A terra uiuentium eiiciar, a facie tua abscondar, te ulterius uidere non merebor. Insuper et in hac terra peregrinationis uagus ubique et profugus ero, et non solum celestia, uerum etiam nec terrena sine timore et tristitia potero possidere. Hec quoque Iudeis conueniunt, qui ab hereditate expulsi, ubique uagi et profugi, quia se diuina facie illustrari  non sentiunt, ab omnibus occidi pertimescunt. Quod iam forte eis accidisset, nisi is, quem occiderunt, Christus Dominus noster pro eis oraret, dicens: »Ne occidas eos, nequando obliuiscantur populi mei .«

»Dixitque ei Dominus: Nequaquam ita fiet; sed omnis qui occiderit Cain septuplum punietur.« Alia translatio habet: Septem uindictas persoluet,  quod quidem planius intelligitur. Hoc autem tale est, ac si diceret: Nequaquam ita fiet, ut tu uis: 15 non morieris modo, neque omnis, qui te inuenerit, occidet te, in longum seruaberis, ad septimam generationem peruenies; qui te occiderit, septem in te uindictas persoluet, id est  de plena et integra tribulatione te liberabit. Septenarius namque numerus perfectionem designat. Hoc ergo septenario dum longe Cain pro fratricidio penitentiam ageret. tandem, ut fertur, septima generatione a Lamech interemptus est. Sic ergo septem uindictas Lamech in eo persoluit, dum, morte intercedente, ab omnibus angustiis eum liberauit, quas usque ad id tempus per septem iam generationes passus fuerat. Si uero dicatur, »septuplum punietur,« quod quidem nostra  translatio habet, intelligendum est quod plus Lamech quam Cain peccauerit, ideoque maiori pena dignus habeatur; sciebat enim Lamech iam Cain propter homicidium fuisse damnatum; Cain uero nullum ante se pro tali causa damnatum audierat; hunc ergo uel pena Cain corrigere potuit, Cain uero nullum, quo instrueretur, exemplum precessit; et sicut in Euangelio dicitur: »Seruus sciens uoluntatem domini sui, et non faciens digna, plagis uapulabit multis; nesciens uero, et non faciens, uapulabit paucis .« Nihil autem aliud est septuplum punietur, nisi omnino abundanter, et ualde punietur.

»Posuitque Dominus signum in Cain, ut non eum  interficeret omnis qui inuenisset eum.« Hoc autem signum membrorum tremor fuisse dicitur, quia quasi insaniens, et melancholico similis, ad miseriam sui homines prouocabat  . Quis enim occidere uellet, qui ipsa morte deteriora pati uidebatur. Iudeis quoque circumcisionis signum a Domino datum est, quo a cunctis gentibus discernuntur, et qui cunctis gentibus subditi sunt, semperque timori et despectui dediti, nemo est qui occidere eos uelit.

»Egressusque Cain a facie Domini habitauit in terra profugus ad orientalem plagam Edem.« A facie namque Domini egreditur, qui eius misericordie respectum non meretur  . Quod bene Iudeis quidem conuenit, qui Christum Dominum fugientes,  uagi et profugi mundum inhabitant, et quia uoluptati dediti, non occasus, sed ortus, id est non mortis perpetue, sed uite presentis memores sunt; merito ad orientalem plagam Edem habitare dicuntur. Edem namque uoluptas, siue delicia interpretatur. Ea uero in quibus uel historia sola narratur, uel non multum ad rem pertinere uidentur, ut allegorice exponamus, huic operi non miscere  disposuimus,  quatenus et uolumen breuius fiat, et in magis necessariis diutius immoremur.

»Audite uocem meam, uxores Lamech, auscultate  sermones meos, quoniam occidi uirum in uulnus meum, et adolescentulum in liuorem meum,  septies ultio dabitur de Cain, de Lamech uero septuagies septies.« Lamech primus bigamus duas habuit uxores, quibus quantem scelus  fecerat manifestat. Narrant Hebrei quod cum aliquando Cain suo more soliuagus inter fruteta per siluam incederet, Lamech sagittandi peritum ad sonitum sagittam direxisse; qui cum se feram aliquam occidisse putaret, inuenit Cain suo uulnere interfectum, quo dolore commotus etiam adolescentulum quemdam, qui secum erat, interemit, siue ut causa  occultaretur; siue etiam, quia eius hortatu res acta fuerat; et hoc esse quod dicitur, »quia occidi uirum in uulnus meum,« id est Cain, »et adolescentulum in liuore,« id est in ira et indignatione mea. Sed siue hoc, siue alio modo interfecerit, manifestum quidem est quod Cain Lamech interfecerit. Quod uero sequitur: »septies ultio dabitur de Cain, de Lamech uero septuagies septies,« prophete iudicantis sententia est. Et fortasse id ipsum est septuplum, quod est septuagies, quoniam uterque numerus perfectionem significat. Si uero maiorem penam de Lamech, quam de Cain sumptam, uel sumendam esse intelligamus, ideo fieri arbitramur, quia saltem exemplo damnationis Cain Lamech deterreri debuit, ne homicidium perpetraret. Audierat enim iam Cain propter fratricidium  Dei indignationem et iram incurrisse; audierat fortasse et eum diuinitus fuisse signatum, ne quilibet contra Dei preceptum eum occidere presumeret. Multum ergo peccauit, quem nec signum impositum, nec exemplum damnationis, nec uox Dei minantis et contradicentis ab homicidio compescere potuit.



CAPUT u.

»Hic est liber generationis Adam in die: qua creauit Deus hominem, ad similitudinem fecit illum: masculum et feminam creauit eos, et benedixit illis, uocauitque nomen eorum Adam in die qua creati sunt.« Hic, inquit, est liber generationis Adam, in quo 16 qualiter sit generatus et creatus plenissime continetur. Et ne senior Adam fortasse quam Eua esse putetur, una die creatos esse dicit;  siquidem in uno creati sunt ambo, atque uno nomine uocati, scilicet Adam. Simul enim cum Adam facta est Eua, non persona, sed materia; persone nempe due sunt, materia uero una. Denique prima costa, de qua mulier facta est simul cum Adam, et in Adam creata est, et quia illa costa pars erat  Adam, totus autem homo ille uocatus est Adam, merito et illa costa, imo mulier in costa uocata est Adam. Hoc est enim quod ait: »uocauitque nomen eorum Adam.« Quod autem dicitur, quia Enoch cepit iuuocare nomen Domini, est intelligendum quod post mortem Abel iste dignius Deum inuocauerit, eique seruierit. De Mathusalem uero libri scriptorum uitio corrupti tantum errorem genuerunt, ut multi eum post diluuium uixisse contenderint, cum manifestum sit solummodo quinque animas in arca fuisse saluatas. Illius igitur difficillime questionis hec facillime erit solutio, ut in eius annorum numero libros dicamus esse corruptos  .



CAPUT uI.

»Ne uero, cum quingentorum esset annorum,  genuit Sem, Cham et Iaphet. Cumque cepissent homines multiplicari super terram, et filios procreassent, uidentes filii Dei filias hominum, quod essent pulchre, elegerunt sibi uxores ex omnibus, quas elegerant.« Hoc autem in loco periculose quidam errantes, uel angelos, uel demones filios Dei putauerunt, qui mulierum specie delectati ad terram descenderent, et quod dictu quoque nefas est, cum eis concumberent, unde et quoddam demoniorum genus incubos uocari dicunt. Nos autem filios Dei, filios Seth intelligimus, quorum primus est Enoch, de quo scriptum est, quia cepit inuocare nomen Domini  . Sunt filii Dei, qui Dei faciunt uoluntatem; hominum uero filie ille intelliguntur, que de Cain stirpe orte sunt. Ecce iterum mulieres  fiunt uiris causa ruine: Qui enim Deo debuerant gignere filios, mulierum pulchritudine illecti, gigantes generant mundo. Talem igitur tantamque superbam generant prolem, quotiescunque filiabus hominum, id est heretice et philosophice prauitati, coniunguntur filii Dei.

»Dixitque Deus: Non permanebit spiritus meus in homine in eternum, quia caro est, eruntque dies eius  centum uiginti anni.« Si enim hoc loco spiritus ille intelligatur, de quo scriptum est, quia »inspirauit in faciem eius spiraculum uite ;« diuina est utique comminatio, ut homo, qui anime uiuificanti, et nunquam morienti obtemperare noluit, carne caduca, et transitoria moriatur,  que semper aduersus spiritum concupiscit. Sunt autem qui hoc ita intelligunt, ac si diceret: Non permanebit spiritus ire, et indignationis mee in homine in eternum, id est, modo de homine ulciscar, et non ulciscar in eternum. Quare hoc? quia caro est, quia mutabilis est, quia fragilis materie est; miserebor ergo illius, sicut dignum est, eruntque dies  eius centum uiginti anni. Non quod postea plus non uixerit homo, sed quia usque ad diluuium tot dies ad penitentiam concessit homini, in quibus si digne penituisset, diluuium factum non esset. Quoniam autem in sua malitia homines perstiterunt, uiginti annis de numero detruncatis, centum uero peractis, factum est diluuium. Sciebat enim Deus  quoniam illi, qui per centum annos inconuertibiles exstiterant; etiam si reliquis uiginti annis uixissent, nichilominus tamen in sua malitia permansissent. Merito igitur non ueniunt ad numerum, qui nichil perficiunt in numero. »Gigantes autem erant super terram illis diebus. Postquam enim ingressi sunt filii Dei ad filias hominum, illeque genuerunt;« subauditur, hoc genus hominum  natum est. Omne enim animal rationale et morale »utriusque sexus, cuiuscunque nature, siue membrorum numero, siue corporis quantitate aut crescit, aut minuitur: homo enim non ex alia quam ex Adam stirpe descendens; »et isti« quidem »sunt potentes a seculo uiri famosi  .«

»uidens autem Deus quod multa malitia hominum esset in terra, et cuncta cogitatio cordis intenta esset ad malum omni tempore, et precauens in futurum, penituit eum quod hominem fecisset in terra, et tactus dolore cordis intrinsecus: Delebo, inquit, hominem, quem creaui, a facie terre; ab homine usque ad animantia, reptili usque ad uolucres celi: penitet enim me fecisse eos.« uidens, inquit, Deus hominem, quem ad suam  imaginem et similitudinem fecerat, et pro quo cetera mundi animantia, et queque huic uite 17 necessaria creauerat, totum ad malum esse conuersum, sese de hominis creatione  penitere dicit. Deus enim non penitere, nec dolere, nec irasci potest; tamen cum penitentis, et dolentis, et irascentis opus agit, et penitere, et dolere, et irasci dicitur; quamuis ipse in se nullam commutationem recipiat, cuius utique natura incommutabilis est. Cum enim dicit: »Penitet me fecisse hominem,« tale est, ac si diceret: Quia mea precepta transgressus est homo, talem me erga eum exhibebo, ac si me penituisset fecisse hominem. Quod enim fecisse penitet,  hoc delere placet. Ergo quoties de Deo loquimur, et eum loquentem introducimus, quia aliter de eo loqui non possumus, humanis utimur uerbis, humanisque affectionibus  . Sequitur: »Ne uero iustus atque perfectus fuit in generationibus suis, cum Deo ambulauit, et genuit tres filios, Sem, Cham et Iaphet. Corrupta est autem terra coram Domino, et repleta est iniquitate. Cumque uidisset Deus terram esse corruptam  dixit ad Ne: finis uniuerse carnis uenit coram me, repleta est terra iniquitate eorum, et ego disperdam eos cum terra.« Fuit, inquit, Ne uir iustus atque perfectus: non quantum ad iustitiam, et perfectionem consummatam, sed in generationibus suis; in illa hominum generatione nemo tunc temporis tam perfectus fuit. Sed quid aliud est, ambulare cum Deo, nisi Deum sequi, et eius custodire precepta? Quod autem dicitur terra esse corrupta, solius hominis corruptione et peccato corrupta est; non quod uel ipsa terre, uel terre animantia aliquid peccauerint, unde ipsa terra merito dicatur esse corrupta. Omnis quippe caro in hoc loco nichil aliud intelligitur, nisi omnis homo  . Merito tamen  omnia perduntur cum homine, quecunque facta sunt propter hominem; hoc enim est, quod ait, »finis uniuerse carnis uenit coram me;« id est, sic mihi placet, sic a me dispositum est, ut omnis caro finiatur, et simul cum terra disperdantur homines, et ea que facta sunt propter hominem. In hoc enim ipsam terram disperdidit Deus; quia multo plus ante diluuium quam post diluuium fecundior fuit. Unde et post diluuium carnes ad edendum homini concesse dicuntur.

»Fac tibi arcam de lignis leuigatis, mansiunculas in arca facies, et bitumine linies intrinsecus, et extrinsecus; et sic facies eam; Trecentorum cubitorum erit longitudo arce; quinquaginta cubitorum latitudo, et triginta cubitorum altitudo illius.«  Hanc uero arcam, sanctam Ecclesiam intelligimus, extra quam qui inuentus fuerit peribit. De lignis uero leuigatis construitur arca, quia et S. Ecclesia de illis edificatur, qui et gladio spiritus bene dolati et quadrati, et moribus et uirtute ornati, omnique pulchritudine decorati, et nichil tortuosum, nichil uitiosum habere noscuntur; caret Ecclesia macula et ruga. Per mansiunculas autem, singulas designat ecclesias, que per prouincias, et episcopatus diuise infra uniuersalem Ecclesiam, quasi quedam camere intra domum continentur. Omnia autem ligna, totaque arca bitumine liniri precipitur, ut tota Ecclesia caritatis uinculo ligata, nulla heresi uel discordia ualeat separari. Bitumen enim caritatem significat,  sine qua Ecclesia nec stare nec durare potest. Bituminis enim fertur esse natura, ut et diuersa ligna inseparabiliter iungat, et perpetuo incorrupta conseruet. Bene autem intrinsecus et extrinsecus liniri iubetur, quia uera dilectio, et intus per cordis affectionem tenetur, et extrinsecus per misericordie operationem exhibetur. Trecentorum uero cubitorum est longitudo arce, quia a principio prime etatis usque ad ultime etatis finem Ecclesie  extenditur longitudo. Trecenti namque cubiti sex quinquagenas faciunt, per quas sex etates intelligimus; quarum prima est ab Adam usque ad Ne; secunda a Ne usque ad Abraham; tertia ab Abraham usque ad Moysen: quarta a Moyse usque ad Dauid: quinta a Dauid usque ad Christum; sexta a Christo usque ad finem seculi. Has autem ille sex hydrie significabant, quarum aquas Christus conuertit in uinum. Tanta est igitur Ecclesie longitudo, quanta est huius uite dimensio. Merito autem latitudo quinquaginta cubitorum esse perhibetur, ut unicuique etati equalis inueniatur. Tanta enim est Ecclesie latitudo, quantum est et spatium mundi. Unde et Dominus apostolis precepit, dicens: »Ite in uniuersum mundum, predicate  Euangelium omni creature .« Et quia quinquagesimo numero et lex datur, et Spiritus sanctus mittitur, et per iubileum annum propriis dominis hereditas restituitur, insuper et Dauid quinquagesimo psalmo penitentiam agens misericordiam est consecutus, non immerito per hunc numerum hec arca diuiditur. He sunt enim maxime et principales cause, quibus Ecclesie longitudo, et latitudo crescit et dilatatur. Est autem et altitudo Ecclesie triginta cubitorum, quoniam ad hanc plenitudinis sue etatem Christus perueniens baptizatus est, sueque predicationis sumpsit exordium. De hac autem etate Apostolus 18 dicit quia »occurremus obuiam Domino in uirum perfectum in mensuram etatis plenitudinis  Christi .« Ad hanc igitur altitudinem sese Ecclesia peruenire glorietur, in qua perfecti hominis Saluator noster monstrauit indicium.

»Fenestram in arca facies, et in cubito consummabis summitatem eius. Ostium autem arce pones ex latere deorsum, cenacula, et tristegia facies in ea.« Quid enim per fenestram, nisi doctores et apostolos intelligimus, qui sanctam Ecclesiam illuminantes, a Domino audire meruerunt: »uos estis lux mundi .« Omnis enim domus nisi fenestras habuerit, obscura est, et sine lumine. Merito ergo apostoli fenestre dicuntur, per quos celestis sapientie, et doctrine  claritatis nobis lumen illuxit. In cubito uero consummatur Ecclesia, quia omnis eius perfectio in unitate consistit, cui nimirum est cor unum, et anima una: »Unus Dominus, una fides, unum baptisma, unus Deus, et pater omnium ;« qui utique ad unam gloriam, et unam beatitudinem, et requiem tendens, unius eiusdemque denarii mercedem consequitur. Ostium autem, quod ponitur ex latere deorsum, ille est, qui ait: »Ego sum ostium, per me qui introierit saluabitur .« Per hoc enim ostium qui non intrat, fur est et latro. Ponitur autem ex latere deorsum, quia per  humanitatem carnis deorsum assumpte, sponse sue lateri adherens, omnibus ingrediendi prebuit iter. Cenacula autem, et tristegia, siue etiam, ut alia translatio habet  , bicamerata, et tricamerata, quamuis et alia multa per hec intelligi ualeant. Cetera autem que sequuntur, non necessarium est cuncta exponere. Summatim igitur breuiterque exponentes, ibi tantum, ubi necesse fuerit, allegorias ponamus. Sequitur autem quod Dominus adducet aquas diluuii super terram, et interficiet omnem carnem, ponetque fedus cum Ne, cui et precipit, ut ingrediens arcam, de cunctis animantibus bina et bina secum tollat, simulque et escas, unde uiuere ualeant. Hoc autem si allegorice intelligatur, illud significat, quod S. Ecclesia aduersitatum  procellis, et aquis perturbationum assidue concutitur et turbatur, et eterna damnatione pereuntibus peccatoribus, hoc fedus sancti cum Domino pepigerunt, ut eos non timeant, qui occidunt corpus, quia ipse eos non deseret, neque derelinquet, sed usque ad seculi consummationem cum eis erit. Quod autem dicitur de cunctis animantibus, que Ne secum in arcam tulit, omnium gentium diuersitatem in Ecclesiam conuenire significat. Omnis autem esca, que mandi potest, omnis est doctrina tam Noui quam ueteris Testamenti.



CAPUT uII.

»Fecit ergo Ne omnia que precepit Deus.« Quia cum filiis, uxore, et mulieribus arcam ingressus, quecunque Deus illi preceperat, secum inuexit:  de mundis uidelicet animalibus septena, et septena, de immundis autem bina, et bina. Septena autem, et septena sic accipiuntur, quasi si de singulis generibus septem, et non amplius introducere iussisset; et de immundis bina imponuntur tantummodo, ut semen seruetur. De mundis uero septena introducuntur, ut et semen similiter seruetur; et Ne de arca egredienti supersit aliquid, quod Domino immoletur. Ergo in articulo diei, primo diluculo, die iam elucescente, ingressus est in arcam, et filii eius, et uxor illius, et uxores filiorum eius cum eo. Nec debet mouere aliquem. quomodo Ne tot animalia in unam arcam, et per unum ostium coadunare potuerit, quoniam qui sine  labore, et ex nichilo omnia fecit, facile et sine labore in unum cuncta collegit: maius est enim creare, quam adunare. Mihi autem hoc non mirabilius esse uidetur, quam quod ex omnibus mundi partibus tot gentes, tam feras, tamque diuisas Christus Dominus noster per paucos apostolos in unam Ecclesiam congregauerit. Quod autem ait: »Rupti sunt omnes fontes abyssi magne, et cataracte celi aperte sunt:« hoc significari uidetur, quod non solum per occultos terre meatus aqua sursum ebulliens mundum repleuerit, uerum etiam ea, que super firmamentum est, per quasdam  celi fenestras irrumpens terram inundauerit. Quamuis et hoc rectius intelligi ualeat, quod totus er iste, qui frequenter celum uocatur, in aquas more insolito ruentes solutus fuerit  . Quadraginta autem diebus, et quadraginta noctibus factum est diluuium, quoniam hic numerus, et ad peccata delenda, et ad penitentiam insinuandam, uidetur esse sufficiens, quod etiam Noui et ueteris Testamenti in se continet plenitudinem, quoniam ex quatuor et decem conficitur, quatuor enim decem, uel decies quater quadraginta faciunt.



CAPUT uIII.

»Recordatus est autem Dominus Ne, et cunctorum animantium, et omnium iumentorum, que cum eo erant in arca, adduxit spiritum super terram, et  imminute sunt aque.« Deus enim, qui nunquam obliuiscitur, tunc recordari dicitur, quando peccatoribus miseretur. Adduxit 19 autem spiritum, id est uentum serenitatis super terram, quem nos aquilonem fortasse intelligere possumus  . Si quis autem mirabitur, ubi tanta aquarum inundatio redierit, cogitet prius, unde exierit; quod quidem utrumque cognoscere difficile est. Scriptum tamen est, quod »Dominus super maria fundauit terram, et super flumina preparauit eam .« Itemque: »Fiat firmamentum in medio aquarum, et diuidat aquas ab aquis .« Multe igitur sunt aque, siquidem in eis et celum continetur et terra.

»Cumque transissent quadraginta dies, aperiens  Ne fenestram arce, quam fecerat, dimisit coruum: qui egrediebatur, et non reuertebatur, donec siccarentur aque super terram.« Quid enim coruus iste, nisi peccatores designat? Qui si aliquando per schisma, uel heresim, aut cetera peccata ab Ecclesia separantur, in sua malitia perseuerantes, et mundi gloriam, et amplitudinem diligentes, penitentiam agere negligunt, ut matri Ecclesie reconcilientur: sicut enim ille colore, sic et isti mente immutabiles sunt.

»Misit quoque columbam post eum, ut uideret si iam cessassent aque: que cum non inuenisset ubi requiesceret pes eius, reuersa est ad eum in arcam; aque enim erant super uniuersam terram, extenditque manum, et apprehensam intulit in arcam.« Columba autem illi sunt, de quibus Dominus  ait: »Super quem requiescet spiritus meus, nisi super humilem, et quietum, et trementem uerba mea?«  Tales enim, si qualibet occasione quandoque ab Ecclesia recedunt, ad eam redire quantocius festinant, neque sibi ullam requiem fore putant, qui talem matrem reliquerunt; sponte redeunt, pacem, et oliuam ore ferunt. Quid enim  aliud est oliuam ore ferre, nisi pacem ostendere uerbis? Et bene uirentibus foliis hec oliua fuisse dicitur, ut uiua, et uera, et non ficta talis pax esse credatur. Hoc non agit coruus, hoc dedignatur facere hereticus, hoc superbi ab Ecclesia excommunicati facere contemnunt. Sed quid est, quod post tertiam missionem iam ad arcam columba non redit; nisi quia carne soluta, aquis cessantibus, cunctisque aduersis deficientibus maiorem sibi requiem reperit? Ergo tertia emissio, carnis huius mortalis est dissolutio. Ergo illos suos filios Rachel miserat, dequibus dicitur: »Rachel plorans filios suos, et noluit consolari, quia non sunt .« Quid est dicere, quia non sunt?  nisi quia in hac uita non sunt, quia superna bona relinquere non possunt,  ut iterum ad hec caduca et transitoria redeant.

»Et aperiens Ne tectum arce, aspexit, uiditque quia exsiccata esset superficies terre.« Dum enim hoc per fenestram satis cognoscere posset, ad hoc tamen intuendum super tectum ascendere maluit, quia quanto uirtutum gradibus altius quilibet ascenderit, tanto magis mundi huius  aquas, aduersitatesque despiciens, spem sibi prosperitatis in futurum promittit.

»Egredere de arca tu, et uxor tua, filii tui, et uxores filiorum tuorum tecum.« Ecce uiri cum mulieribus egrediuntur de arca, qui seorsum a mulieribus ingressi sunt arcam. Quia uiri ecclesiastici  alio tempore uacant orationibus, alio, secundum  quod Apostolus ait , reuertuntur in idipsum, ut uir uxori, et uxor uiro debitum reddat, ne propter eorum incontinentiam tentet eos Satanas.

»Aedificauit autem Ne altare Domino, et tollens de cunctis pecoribus et uolucribus mundis, obtulit holocausta super altare, odoratusque est Dominus odorem suauitatis, et ait ad eum: Nequaquam ultra maledicam terre propter homines: sensus enim et cogitatio humani cordis in malum prona sunt ab adolescentia sua; non igitur  percutiam omnem animam, sicut feci cunctis animantibus terre.« Quia enim omnis caro corruperat uiam suam, totusque mundus aquis diluuii purificatus fuerat, ideo de omnibus mundis animantibus  Deo offerri holocaustum necesse erat, quatenus qui cunctis offensus fuerat, cunctorum sacrificio placaretur. Solus autem homo hoc sacrificio non est immolatus, quia restabat, ut Christus suo tempore immolaretur uerus Agnus, qui tollit peccata mundi. Tamen, quia iustus erat Ne, eius deuotione et pia uoluntate, magis quam illo animalium fumo delectatus  est Deus; unde et dicitur: »Odoratusque est Dominus odorem suauitatis.« Nullum animal immundum immolatur Deo, quia soli sancti, et a peccatis mundati Deo placent. Quod autem dicitur, se non maledicere terre propter homines, subsequenter exponit, dicens: »Non ergo percutiam omnem animantem, sicut feci.« Quid igitur hoc in loco est maledicere? Hoc est percutere, uel disperdere. Hoc autem cur fiat, adnectitur. »Sensus enim et cogitatio hominis prona sunt ad malum;« ipsaque humana natura per se fragilis, et miserabilis, nisi Dei auxilio protegatur, facile labitur in peccatum, unde digna esse uidetur, cui misericordia prestetur. Sed quare ait, »ab adolescentia sua?« nisi quia qui in infantia et pueritia peccat, magis hoc ignorantia facit,  quam sensu et cogitatione.

20 »Cunctis diebus terre, sementis et messis, frigus et estus, estas et hyems, nox et dies, non requiescent.« Quam breuiter et pulchre omnem temporum uarietatem posuit, ut nobis et spem daret quiete uite, et timorem diluuii auferret.



CAPUT IX.

»Benedixitque Deus Ne, et filiis eius, et dixit ad eos: Crescite, et multiplicamini, et replete terram; et terror uester, et tremor sit super cuncta animantia terre, et super omnes uolucres celi, cum uniuersis que mouentur in terra. Omnes pisces maris manui uestre traditi sunt, et omne quod mouetur, et uiuit, erit uobis in cibum: quasi olera  uirentia tradidi uobis omnia, excepto, quod carnem cum sanguine non comedetis.« Sicut enim superius maledictio perditionem, ita et hic benedictio multiplicationem significat; que benedictio tantum ualuit, ut usque hodie ubique efficaciter operetur. Sed quid est, quod hominem non timeat, cui uultus hominis terribilis non appareat? Quid tam ferox, tamque indomitum, quod humano ingenio aut non uincatur aut non dometur? Quod si allegorice intelligatur, crescunt quotidie sancti, et non solum hominibus, uerum etiam ipsis demonibus sunt terrori. Et quia omne quod mouetur, et uiuit, datur nobis in cibum et quasi olera uirentia nobis traduntur, erubescant qui nobis carnes comedere interdicunt, et ipsi, quia infirmi sunt, olera manducent. »Omnia  enim, secundum Apostolum, sunt munda mundis; coinquinatis autem et infidelibus nichil est mundum .« Sicut enim omnes gentes fidei gratiam suscipere (secundum quod beato Petro apostolo ostensum est , ita et omnem cibum comedere, non est peccatum. Quedam tamen quia sunt nociua, quedam uero, que scandalum generant; quedam quia sunt fastidiosa, uel insuauia, in cibum ab ipsis catholicis non recipiuntur. Usus quoque multa respuit, que si sumerentur, non esset peccatum. Beatus enim Ioannes locustas comedit, que nec ipsis gentibus sunt in usu. Quod autem ait: »Excepto, quod carnem cum sanguine non comedetis,«  magis ad figuram, quam ad litteram attinet. Nullum peccatum est sanguinem manducare; neque enim ob aliud in Actibus apostolorum ab ipsis apostolis interdicitur, nisi ne Iudeis ad fidem uenientibus scandalum fieret . Unde et Apostolus ait se magis nolle manducare carnem, et bibere uinum, quam ut fratrem scandalizet . Allegorice autem carnem cum sanguine comedere est hereticis, et criminosis uiris, in suis iniquitatibus perseuerantibus communicare. Non ergo prius hi tales in communionem ecclesiasticam recipi debent, quam sanguine diuidantur. Hoc enim sanguine propheta minui cupiebat, cum diceret: »Libera me de sanguinibus, Deus Deus meus .«

 »Sanguinem enim animarum uestrarum requiram de manu cunctarum bestiarum: et de manu hominis, de manu uiri, et fratris eius requiram  animam eius. Quicunque  effuderit humanum sanguinem, fundetur sanguis eius: ad imaginem quippe Dei factus est homo.« He sunt fortasse ille bestie, de quibus Psalmista ait: »Ne tradas bestiis animas confitentes tibi ;« ut non solum ab hominibus, uerum etiam ab ipsis demonibus mors, et sanguis hominis requiratur. Possumus autem et per bestias hereticos, et tyrannos intelligere, qui et astutia et crudelitate Dei populum perdere non cessant. Requiritur autem sanguis iste de manu hominis, ut de manu Cain requiritur sanguis  Abel. Unde et Dominus in Euangelio ait: »Requiretur a generatione illa omnis sanguis iustus, qui effusus est super terram, a sanguine Abel iusti, usque ad sanguinem Zacarie filii Barachie .« Sequitur: »De manu uiri requiram animam uiri, et de manu fratris eius requiram animam eius.« Omnes enim fratres sumus: Domini sententia est. Nemo autem impune proximum et fratrem suum interficiet. Unde et subditur: »Quicunque effuderit humanum sanguinem, fundetur sanguis illius.« Non quod omnis homicida temporaliter occidatur, sed quia, nisi resipuerit et penitentiam egerit, pro morte quam fecit, mortem suscipiet eternam. Et hoc quidem merito; ad imaginem enim Dei factus est homo. Quicunque igitur hominis  non timet effundere sanguinem, saltem uenerari debet in illo imaginem Dei.

»Hec quoque dixit Deus ad Ne, et ad filios eius: Ecce ego statuam pactum meum uobiscum, et cum semine uestro post uos.« Hoc enim pactum posuit Deus cum Ne, cunctisque animantibus, ut ulterius non inducat aquas diluuii super terram. Quod ut firmum credatur, et nullatenus dubitetur, posuit insuper et signum quod inter Deum et hominem omni tempore maneat in testimonium, arcum uidelicet, quem et Deus intuens sui federis recordetur, et homo cum uiderit, cognoscens Deum non immemorem sui, omni expulso timore, tanti testimonii illustratione  consoletur  . Et quia prius per aquam iudicatus 21 est mundus, iterum autem per ignem est iudicandus; ideo duo principales colores in arcu apparent, uiridis scilicet, et rubeus; et uiridis quidem aquam, rubeus uero ignem pretendit.

»Erant igitur filii Ne, qui egressi sunt de arca, Sem, Cham et Iaphet, ex quibus disseminatum est  omne humanum genus.« Deinde sequitur quod Ne plantauit uineam, et bibens inebriatus est, et nudatus iacuit in tabernaculo suo; quem Cham uidit, et irrisit, fratribusque nuntiauit, qui, accepto pallio, patrem operuerunt, et uerenda patris non uiderunt; unde et a patre isti benedicuntur, ille uero maledictioni subiicitur et seruituti. Sed quid per Ne, nisi Christum; quid per eius uineam,  nisi Iudaicum populum intelligamus? »uinea enim Domini Sabaoth, domus Isrel est ;« cuius uinum ipse bibit, calicem uidelicet mortis, de quo et beato Petro dicebat: »Calicem, quem dedit mihi Pater, non uis ut bibam illum?«  Tali ergo calice tunc inebriatus obdormiuit, quando inclinato capite emisit spiritum. Sed quid nuditatis, quid uerendum, quid irridendum filius eius Cham, Iudaicus scilicet populus, in eo uidit? Quid unde dolerent, et uerecundarentur, et operire cuperent? Illud scilicet, quod usque hodie nobis Iudei improperant. Obiiciunt enim nobis mortem Saluatoris nostri, et crucis ignominiam; se Deum uiuentem, nos hominem mortuum adorare, hominem nimirum captum, ligatum, flagellatum, consputum, spinis coronatum,  aceto potatum, et demum crucifixum. Hec sunt eius uerenda, hec sunt que uidere erubescimus; hec sunt, que pallio rationum et prophetarum testimonio operire nitimur. Unde Apostolus ait: »Christus pro peccatis nostris mortuus est semel .«---»Quod autem uiuit, uiuit Deo .« Ipse quoque suam operiens nuditatem dicebat: »O stulti et tardi corde ad credendum in omnibus que locuti sunt prophete; nonne sic oportuit pati Christum, et resurgere a mortuis, et ita intrare in gloriam suam?«  Talis igitur nuditas tali indiget operimento. Isti duo fratres gentiles sunt; isti sunt Grecus et Latinus; his enim duabus linguis Dei gloria predicatur, et  Iudeorum proteruitas expugnatur



CAPUT X.

»Euigilans autem Ne ex uino, cum didicisset que fecerat ei filius suus minor, ait: Maledictus Chanaan, seruus seruorum erit fratribus suis.« Chanaan filius fuit Cham, de quo Chananei, et Ethei, et Iebusei, et Euei, et Amorrhei nati sunt, et ceteri, qui terram promissionis inhabitantes Dei populo  restiterunt; quorum Isrelite alios peremerunt, alios seruituti subiecerunt, ut compleretur illud, quod dictum fuerat, »Seruus seruorum erit fratribus suis.« Unde non Cham, sed Chanaan maledicitur, a quo he gentes originem ducunt. Interpretatur autem Chanaan negotiator, per quem Iudeos intelligimus, qui quoniam Dominum suum triginta argenteis negotiati sunt, nulla gens est cui seruitute non seruiant, et non solum serui, sed seruorum serui merito dicantur. Sequitur: »Dixitque: Benedictus Dominus Deus Sem, sit Chanaan seruus eius; dilatet Deus Iaphet, et habitet in tabernaculis Sem, sitque Chanaan seruus eius.« De Sem quoque qui merito nominatus interpretatur, natus est Abraham, omnisque Hebreorum populus, unde patriarche  et prophete orti sunt. Ipse quoque secundum carnem Saluator noster, omnesque apostoli originem habent, quibus non solum Chananeos, uerum etiam omnes gentes seruire non dubium est. Ideoque in suis benedictionibus dicit, ut Iaphet habitet in tabernaculis Sem, id est, siue in Ecclesiis ab apostolis fundatis, siue in illis mansionibus, de quibus Dominus ait: »In domo Patris mei mansiones multe sunt .« De Iaphet namque, qui latitudo interpretatur, gentilis populus natus est, qui non solum Chananeis, sed cunctis gentibus imperauit.



CAPUT XI.

De eo agitur, quod filii Ne uenerunt in campum Sennaar, et ut celebre nomen sibi facerent, turrim ibi edificare ceperunt, cuius cacumen celum tangeret.  Sed Dominus descendens eorum linguam confudit, ut se ad inuicem non intelligerent: unde et Babel ille locus uocatur, qui confusio interpretatur. Sicque ubique terrarum  diffusi sunt. Una enim et simili lingua loquebantur omnes, quam utique Hebream fuisse credimus  . Hanc autem superbia, et uana gloria confudit, et cum omnes mundi nationes se uicissim intelligere possent, iam in paruo terrarum spatio quasi irrationales sese intelligere nequeunt. Semper enim Deus superbiam odit, ideoque superbos humiliat, et exaltat humiles. Sic enim et diabolum, cum super celorum altitudinem sedem suam exaltare uellet, deiectus est.  Descendit igitur Dominus in montem, imo non descendit, qui  ubique est; qui enim descendit, ubi descendit, ibi non est. Descendit ergo non per se, sed per angelos sibi subiectos. Ideo, et uocans eos, ait: »uenite, descendamus, et confundamus ibi linguam 22 eorum;« id est, descendite, me uobiscum ferte, meam in uobis uirtutem et potestatem habete; quidquid utile et necessarium fuerit, meo nomine agite. Sic igitur descendit Dominus.

 »He sunt generationes Thare. Thare genuit Abraham, et Nachor, et Aran. Porro Aran genuit Lot. Mortuusque est Aran ante Thare patrem suum in terra natiuitatis sue in Ur Chaldeorum.« Tradunt Hebrei Aran, quod idolis sacrificare noluerit, ante patrem suum, id est in conspectu patris sui, igni traditum a Chaldeis interiisse. Ur enim ignis dicitur. Abraham quoque ob eamdem causam in igne precipitatus, et Dei auxilio liberatus, cum patre, uxore, et Loth nepote suo fugit, ut iret in terram Chanaan, ueneruntque usque Aram, et habitauerunt ibi  .



CAPUT XII.

»Dixit autem Dominus Abraham: Egredere de terra tua, et de cognatione tua, et de domo patris  tui, et ueni in terram, quam monstrauero tibi, faciamque te in gentem magnam, et benedicam tibi.« Rem ualde difficilem in principio sue locutionis precipit Dominus Abrahe, in quo eius fides maxime commendatur, qui statim relicta domo, iubentis obediuit precepto. Non permittitur Abrahe diutius habitare in uno loco, sed semper de loco transfertur ad alium locum, ut facile intelligamus quia peregrini sumus in hoc mundo, neque habemus hic manentem ciuitatem, sed futuram inquirimus . Quod autem ait: »Atque in te benedicentur omnes cognationes terre,« id est in semine quod orietur ex te, in Christo uidelicet, a quo, et in quo, et per quem omnes benedicuntur, et sine  quo nemo benedicitur.

»Egressi sunt de Aram, ut irent in terram Chanaan,« in quam prius uenire disposuerunt. »Apparuitque Dominus Abraham, et dixit ei: Semini tuo dado terram hanc. Qui edificauit ibi altare Domino, qui apparuerat ei, et inuocauit nomen eius.« Cum enim ipse Dominus dicat: »Non me uidebit homo, et uiuet ;« et apostolus: »Deum nemo uidit unquam ,« quid est, quod Dominus Abrahe apparuisse dicitur? Non enim Dominus in se, id est in propria substantia, que utique ineffabilis et inuisibilis est, sed per angelum apparuit Abrahe  . Audita uero tanta promissione Abraham, quamuis pauper et aduena, tamen non incredulus, uel ingratus, mox altare edificauit, et  Deo de promisso gratias egit, magnum uidelicet posteris relinquens exemplum.

»Facta est autem fames in terra: descendit Abraham in Aegyptum, rogauitque uxorem suam, ut eius sororem se esse diceret, ne eius pulchritudinis causa occideretur.« Sublata est ergo mulier in domum Pharaonis, quam ob causam maximis plagis  eum Dominus flagellauit. Bis Sarapropter pulchritudinem rapta est, sed, Domino protegente, non est uiolata. Sic enim in libro Esther legitur . Sex mensibus myrrhino ungebantur, sex autem quibusdam aliis odoramentis, priusquam ad reges tales mulieres introducerentur. Hoc ergo temporis spatio, sicut scriptum est, corripuit pro eis Dominus reges, semperque intacta et incorrupta uiro suo reddita est mulier. Sunt autem qui putant maximis plagis et Pharaonem et Abimelech in uerendis corporis partibus fuisse flagellatos, ut quanto tempore Saram secum habuerunt, usum cum mulieribus habere nequiuerint: inde est etiam quod, cognita causa, non resistunt, sed libentissime uiro reddunt.



CAPUT XIII.

 Nemo autem Abraham reprehendat, quasi uxorem mentiri cegisset; ut cum esset uxor, mentiretur suam esse sororem. Re enim uera, sicut Abraham ipse fatetur, soror eius erat Sara, de patre tamen non de matre; unum enim patrem, non eamdem matrem ambo habuerunt. Si quis autem ex hoc falsum esse contendat, quoniam superius scriptum est: »tulit autem Thare Abraham filium suum, et Saram nurum suam ,« quod non dixit filiam suam; defendit se Abraham illa sententia, qua dicitur: »Omnes uos fratres estis; unus est enim Pater uester qui in celis est ;« Dominus est qui loquitur. Secundum hoc igitur et Abraham et Sara, et si non unam matrem, unum tamen  patrem habere probantur.



CAPUT XIu.

Hinc autem sequitur quomodo Lot captus fuerit; et Abraham, numeratis trecentis decem et octo uernaculis suis, eum liberarit. Insuper et Melchisedech rex Salem sacerdos Dei altissimi quomodo, proferens panem et uinum, ei benedixerit, decimasque susceperit. Abraham namque, qui pater excelsus interpretatur, S. Ecclesiam designat. Quid uero Melchisedec nisi Christum, de quo in Epistola ad Hebreos plenissime Apostolus loquitur? Tulit ergo Abraham, id est 23 Deus omnipotens, trecentos decem et octo uernaculos suos, id est trecentos decem et octo sacerdotes, quos in Nicenum concilium congregauit, atque per eos Lot, id est S. Ecclesiam, iam in heresim  declinantem liberauit,  et, cesis principibus, heretica prauitate damnata, fidem catholicam confirmauit. De qua uictoria Melchisedech, id est Christus Dominus noster, rex pacis, et iustitie gratulabundus, qui prius seipsum Deo Patri in sacrificium obtulit, iam ex eo tempore uictis inimicis eius, sacerdotio confirmato, quotidie per seruos suos panem  et uinum, carnem uidelicet et sanguinem suum, Deo Patri offerre non cessat. Decimas autem a Patre suscipit Christus, quia et propter decimam drachmam carnem suscepit, et propter centesimam ouem  in hunc mundum uenit. Sciendum est autem, quoniam aliquando allegoria sequitur historiam, aliquando nominum interpretationem. Unde Abraham, qui pater excelsus interpretatur, secundum nominis interpretationem maior est quam Melchisedech, minor uero secundum historiam; ideoque Apostolus de his loquens : Sine controuersia qui minor est a maiore benedicitur; minorem Abraham significans, cui Melchisedech benedicit. Nam et Christus, qui Patri equalis est secundum diuinitatem, minor est Patre in hoc quod factus est  sacerdos in eternum secundum ordinem Melchisedech.



CAPUT Xu.

Iterum factus est sermo Domini ad Abraham, promittens ei heredem, et semen ad stellarum comparationem. »Credidit Abraham Deo, et reputatum est illi ad iustitiam .« Iam enim Abraham simul cum uxore senectuti appropinquabat, cum ei Dominus sepe filium promitteret, non tamen daret. Sciebat enim Abraham Deum mentiri non posse; ideo contra spem in spem credebat, fides naturam superabat, nichilque Deo impossibile credens, ipso iubente, in qualibet etate se filium habiturum non desperabat. Quia uero ita credidit, quia hanc fidem habuit, reputatum est ei ad iustitiam. Ergo fides iustitiam operatur : non circumcisio, sed  fides iustum hominem facit, nondum enim Abraham circumcisus erat.

»Dixitque Dominus ad eum: Ego Dominus, qui eduxi te de Ur Chaldeorum, ut darem tibi terram istam, ut possideres eam. At ille ait: Domine Deus, unde scire possum quod possessurus sim eam? Et respondens Dominus: Sume, inquit, mihi uaccam triennem et capram triennem, et arietem annorum trium, turturem quoque et columbam.« Per hec enim animalia, tota Iudeorum progenies, et quicunque Abrahe stirpe descenderunt, designantur. Siquidem per uaccam partem plebis, que Domino seruiens legis iugum humiliter ferebat: per capram autem partem aliam preuaricatricem, et  peccatricem, et idolis seruientem; per arietem autem duces populi, id est iudices, et reges, et principes: at uero per turturem et columbam, prophetas, et sacerdotes designat, que bene trium annorum esse referuntur, quoniam Hebreorum regnum, uirtus et potestas, in tribus etatibus, quasi in tribus annis perseuerauit, uiguit et floruit. Prima siquidem etas ab Abraham, cui hec ostenduntur, usque ad Dauid: secunda a Dauid usque ad transmigrationem Babylonis: tertia a transmigratione Babylonis usque ad Christum. Habet autem unaqueque istarum etatum generationes quatuordecim. In hoc igitur sacrificio ostendit Deus Abrahe quantus populus, et qualis de eius stirpe esset futurus, quantumque  regnaturus; quanta etiam aduersa passurus.

»Qui tollens uniuersa hec, diuisit per medium, et utrasque partes contra se altrinsecus posuit; aues autem non diuisit. Descenderuntque uolucres super cadauera, et abigebat eas Abraham.« Merito autem ceteris diuisis, aues non diuiduntur, quoniam in solis spiritualibus et catholicis uiris, qui per aues intelliguntur, unitas, et concordia regnat. uolucres autem, que super cadauera descendunt, uitia sunt, et maligni spiritus, qui semper insatiabili uoracitate populum Dei diripere et laniare conantur. Sed Abraham abigit eas: per quem sanctos et apostolicos uiros intelligimus, qui semper sanctam Ecclesiam ab eorum insidiis protegunt et defendunt.

»Cumque sol occumberet, sopor irruit super  Abraham, et horror magnus et tenebrosus inuasit eum: dictumque est ad eum: Scito prenoscens, quia peregrinum futurum sit semen tuum in terra non sua, et subiicient eos seruituti, et affligent quadringentis annis; uerumtamen gentem, cui seruituri sunt, ego iudicabo, et post hec egredientur cum magna substantia. Tu autem ibis ad patres tuos in pace, sepultus in senectute bona. Generatione autem quarta reuertentur huc, nec dum enim complete sunt iniquitates Amorrheorum usque ad presens tempus.«---»Cum, inquit, soloccumberet,« et iam nox appropinquaret, sopor irruit super Abraham,« in quo, quia, ut sepe fit, mira et horrenda uidebat, »horror magnus et tenebrosus inuasit eum.« Neque enim non terreri  poterat, cui, quamuis in somno, diuina tamen reuelatione talia monstrabantur. »Dictum est ergo ad eum: Scito«  et multo antequam 24 fiat, prenoscas quia »peregrinum futurum sit semen tuum in terra non sua,« id est in terra Aegypti, »et subiicient« Aegyptii »eos seruituti et affligent quadraginta annis.« Hoc autem in Exodo plenius narratur. »uerumtamen gentem, cui seruient, ego iudicabo;« quia decem plagis totum Aegyptum potenter afflixit: Hebrei autem exspoliata Aegypto egressi sunt cum magna substantia. »Tu autem ibis ad patres tuos in pace,« id est pacifice et quiete, »sepultus in senectute bona;« ipsi uero »quarta generatione reuertentur huc.« Hoc autem uerum est,  si non secundum Iude, sed secundum Leui generationem computetur. »Nec dum enim complete sunt iniquitates Amorrheorum;«---»Peccatum« enim, »cum consummatum fuerit, generat mortem .« Sordidus igitur sordescat adhuc, ne forte conuertatur et sanetur. Iniquus enim est, qui penitentiam agere renuit, qui quanto plus a Domino exspectatur, tanto maiori pena dignus nullam habebit excusationem.

»Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter diuisiones illas.« Solis occasus, qui finis est diei, huius seculi finem designat  . Caligo uero tenebrosa est de qua dicitur: Quia »sol obscurabitur, et luna non dabit lumen suum .« Sunt etiam tenebre, quas in inferno patientur iniqui. Clibanus fumans, et lampas ignis, huius seculi conflagratio est, qua ultimo iudicio totus mundus terribiliter succendetur. Bene autem ignis inter diuisiones illas transisse, non tamen cadauera consumpsisse dicitur; quia, iam peracto iudicio, cunctisque immortalibus factis, transire per eos ignis poterit, penitus tamen incendere et consumere non poterit. Si uero per solis occasum mors Christi intelligatur, per caliginem uero tenebre, que in eius passione facte sunt, quid erit clibanus, et lampas ignis, nisi Spiritus sanctus, qui die quinquagesima descendens super apostolos uenit, atque per eos transiuit? Sequitur:

»In die illa pepigit fedus cum Abraham, dicens:  Semini tuo dabo terram hanc.« Deinde uero describit terminos terre quam ei daturus erat. Tantis enim reuelatis secretis, cum iam nichil esset in quo Abraham dubitare posset, merito et fedus cum eo ponitur, et hereditas futura describitur.



CAPUT XuI.

Hinc autem narratur quod Abraham, rogatu uxoris, cum Agar eius ancilla dormiens, Ismelem genuerit; sed cum Sara domina eius eam affligeret, ipsaque a facie eius fugeret, ab angelo admonita ad dominam suam reuersa est. Quid autem per has duas mulieres intelligi debeat, Apostolus exponens ait: »Hec sunt duo Testamenta ;« per Saram siquidem Ecclesiam, per Agar uero Synagogam intelligere uolens. Unde Isaac filios Ecclesie,  Ismel uero Synagoge filios designat. Et prius quidem quam Sara, peperit Agar, quia prius Synagoga quam Ecclesia peperit. Quomodo autem Synagogam Ecclesia afflixit, nisi fortasse fidem Christi predicando, quam ipsa audire non uult, scire non possum. Tamen et ab Ecclesie filiis multis in locis temporaliter affligitur Synagoga, tributa soluendo, aliaque obsequia seruitutis exhibendo. Angelus autem, qui Agar ad dominam suam redire admonet, Ecclesie doctores sunt, qui Iudeis, ut ad fidem Christi, et ad Ecclesiam conuertantur, sepissime persuadent. Reuertetur igitur, et si non modo, aliquando tamen Agar ad dominam suam, quia, »cum plenitudo gentium introierit, tunc omnis  Isrel saluus fiet .« Quod autem sequitur de Ismele, quia fuerit »ferus homo, et manus »eius contra omnes, et manus omnium contra eum,« quantum ad historiam non procedit. Sed quia, ut dictum est, Ismel Synagoge filios significat, nulli genti eum conuenire et concordare manifestum est. Dum enim legem, et circumcisionem defendere nititur, non solum a Christianis, uerum etiam a ceteris gentibus impugnatur; dumque preter suam, omnis religio ei displiceat, garrula disputatione cum omnibus contendit. Omnes igitur eius tabernacula odio habent, omnes Iudeorum Synagogas abominantur, qui contendere quidem uolunt, ueritati autem et  rationi acquiescere nolunt. Dixitque Agar: »Profecto hic uidi posteriora uidentis me.  « Agar fugiens monetur ab angelo ut redeat ad dominam suam, quod utile sibi forte cognoscens, ait: »Tu es Deus, qui audisti me, tanquam salubre consilium mihi dedisti;« et adiecit: »profecto hic uidi posteriora uidentis me.« Dictum est etiam quod Agar Synagogam, angelus autem Ecclesie doctores significat. Dicat igitur Agar, dicat Synagoga: uera sunt, o doctores, que dicitis, utilia mihi nuntiatis; reuertar igitur ad Ecclesiam, reuertar ad dominam meam; uideo enim quod uidebam, uideo Christum Dominum meum, uideo eius posteriora, cuius despexi anteriora, presens mihi locus est, et non cognoui, transiuit, et iam cognosco, quem utique non cognouissem nisi  ad puteum uenissem. Sic enim mulier Samaritana ad puteum eum cognoscere meruit. Puteus iste Nouum Testamentum est. Lege Euangelium, si uis cognoscere Christum. uocatur autem puteus iste putens 25 uiuentis, et uidentis me; uiuentis quidem, quia mortuum eum Synagoga esse putabat: uidentis autem, quia, quamuis eum multum offendisset, misericorditer tamen semper eam respexit.



CAPUT XuII.

Longa autem dehinc describitur historia, quod Deus apparuit Abrahe, et posuit sempiternum fedus cum eo, et adiecta una littera uocauit eum Abraham, omnemque terram Chanaam promisit ei possessionem eternam. Sarai quoque, mutato nomine,  appellauit Saram. Precepit insuper ut Abraham circumcidat carnem preputii sui. »Masculus enim, qui circumcisus non fuerit, peribit anima eius de populo suo.« Merito enim Abraham tunc creuit nomine, quando filius ei promissus est, in quo hereditare debebat omnes gentes. Unde et dicitur: »Nomen tuum non uocabitur ultra Abram, sed Abraham erit nomen tuum, quia patrem multarum gentium posui te.« Sarai uero, que uocatur princeps nostra, e contra nomine diminuta est, ut iam non princeps nostra, sed princeps absolute dicatur; sic enim interpretatur Sara. Significat enim, ut diximus, Ecclesiam, que non unius populi, sed omnium gentium princeps est. De circumcisione  autem Abrahe dicit Apostolus in Epistola ad Romanos, quia »signum accepit circumcisionis, signaculum iustitie fidei .« Est igitur circumcisio signum, est autem et signaculum iustitie fidei. Signum quidem, ut populus, qui ubique gentium dispergendus erat, ab omnibus agnosceretur. Iustitie uero signaculum, ut per illius superfluitatis diminutionem Ecclesie filii intelligerent, se aliter fideles, et iustos esse non posse, nisi membris omnibus circumcisis, superflua omnia et nociua a se repellant; et Iudei quidem uno, nos autem membris omnibus circumcidamur. Pes enim circumcisus non currit ad malum. Manus circumcisa non percutit  innocentem. Lingua circumcisa non loquitur mendacium. Auris circumcisa non uult audire detractionem. Audi denique quod scriptum est: »Circumcidite corda uestra, et corpora uestra .« Et beatus Stephanus loquens Iudeis ait: »Dura ceruice, et incircumcisis cordibus, et auribus, uos semper Spiritui sancto resistitis .« Sola enim ista sufficiunt contra eos, qui omnia ad litteram intelligere uolunt: aut si non sufficiunt, abscidant aures, et secent corda, quod a nemine usque hodie factum audiuimus. Aut hoc igitur non intelligunt, aut si intelligunt, facere negligunt.



CAPUT XuIII.

De eo quod tres uiri apparuerunt Abrahe  , quibus occurrens adorauit, et dixit: »Domine, si  inueni gratiam in oculis tuis, ne transeatis seruum tuum: sed afferam pauxillum aque, et lauentur pedes uestri.« Quibus acquiescentibus, tulit Abraham butyrum et lac, et uitulum, quem coxerat, et posuit coram eis. Postquam autem comederunt, dicunt quod, emenso anno, eodem tempore habebit Sara filium. Deinde surgunt, et uadunt contra Sodomam; Abraham autem deducebat eos. Cui Dominus: »Clamor, inquit, Sodomorum et Gomorrhe multiplicatus est; et peccatum eorum aggrauatum est nimis; descendam igitur illuc.« Iuerunt ergo Sodomam duo angeli. Abraham uero stans loquebatur cum Domino. Semper enim Abraham in fide crescit, semperque de Deo maiora cognoscere meretur  . Ecce enim, quod ante id temporis omnibus  incognitum fuerat, in Trinitate Deum cernit, et in unitate adorat; non quod Trinitatem ipsam uiderit; sed quia per hoc, quod uiderat, in Trinitate, et unitate Deum cognoscere meruit; unde cum tres uiderit, attamen nonnisi unum adorat, nonnisi unum Dominum uocat. De hoc enim Dominus in Euangelio ait: »Abraham pater uester exsultauit, ut uideret diem meum, uidit et gauisus est .« Angeli enim, quando uolunt, ex ere corpus assumunt, quo et uideri, et tangi, et loqui, et manducare, et bibere possunt. Sicut enim corpus est er, ita et corpora, que sumuntur ex ere. His enim ad tempus induuntur, quibus cum se exspoliauerunt, mox in eumdem erem resoluuntur. Angelus enim  Raphel ad Tobiam loquens ait: »Pax uobis, nolite timere: etenim cum essem uobiscum per uoluntatem Dei, uidebar quidem uobiscum et manducare et bibere, sed ego cibo inuisibili, et potu, qui ab hominibus uideri non potest, utor .« Secundum igitur hanc sententiam, et ceteros angelos manducare et bibere intelligant, quibuscunque impossibile  uidetur esse, ut angeli manducent, et bibant. Moyses tamen eos comedisse testatur, dicens: »Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est. Cui dixit: Reuertens ueniam ad te tempore isto, et habebit filium Sara uxor tua: quo audito, risit Sara.« Desierant enim iam fieri muliebria, tempus menstrui ab ea cessauerat, post quod secundum legem nature mulierem parere impossibile est. Unde et a Domino Sara de risu reprehenditur. Abraham quamuis et ipse superius 26 risisse dicatur, non tamen reprehenditur, quoniam non dubitando, sed admirando risit; sciebat enim Deo nichil impossibile esse. Sequitur autem de peccato Sodomorum, et Gomorrheorum, quod pro sui magnitudine  clamor appellatur. Sic enim et de peccato Cain dicitur: »Ecce sanguis fratris tui clamat ad me de terra .« Clamant igitur peccata, neque secundum hominum uoluntates celari possunt, semperque aures Dei sollicitant, et inquietant. Sed mira Conditoris patientia, qui non statim punit, neque temere credens accusanti clamori, quamuis omnia sciat, descendit tamen, et uidet utrum uera sint, que sic de peccatoribus nuntiantur: magnum uidelicet homini exemplum tribuens, ut nemo in iudicando sententiam temere depromat. Et hoc est, quod dicitur: »Descendam, et uidebo utrum clamorem, qui uenit ad me, opere compleuerint, an non est ita ut sciam.« Conuerterunt igitur sese duo angeli inde, et abierunt Sodomam. Abraham  uero stans loquebatur cum Domino, suisque orationibus hec ab eo impetrauit, ut si saltem decem iusti ibi inuenti fuissent, ille ciuitates non essent delende. Infelix ergo illa ciuitas, et perditioni iam proxima, que solis peccatoribus abundans, sanctos et iustos uiros habere non meruit!



CAPUT XIX.

uenerunt ergo duo angeli Sodomam, quos Lot inuitauit, imo in hospitium cegit. uiri autem ciuitatis, ut eis impie abuterentur, domum uiolenter circumdant, quibus ne hoc fiat, duas filias suas exponit. Sed cum adhuc importune instarent, a minimo usque ad maximum, percussi sunt cecitate. Lot uero cum uxore et filiabus egressus secutus est angelos.  Uxor autem eius post se respiciens uersa est in statuam salis. Magna est uirtus hospitalitatis, per quam ipsi quoque patriarche Domino placuisse probantur. Magna iniquitas Sodomorum, qui tam impudenter uiros etiam ignotos polluere non erubescunt. Sed quid dicam de Lot, qui, ut hospites tueretur, propriis filiabus non pepercit  ? Allegorice autem  duo angeli, duo sunt Testamenta: his enim nuntiantibus, Accepimus quidquid sapientie, et scientie habemus: horum sententia damnantur mali; horum consilio liberantur boni. Sodomite autem, heretici intelliguntur, qui semper uerbum Dei adulterare conantur, qui utroque Testamento abutentes, praue intelligendo et exponendo, illud impie uiolare contendunt. Lot uero, qui declinans interpretatur, S. Ecclesiam designat, cui semper est cordi declinare a malo, et facere bonum. Per duas autem filias ipsius, carnem nostram, et substantiam, quam possidemus, significari puto. Has autem filias sancti Dei despiciunt; has, inquam, furori obiiciunt, magisque his priuari uolunt, quam peccare in legem Dei, et Testamentorum non defendere puritatem. Sed quid  per uxorem Lot? nisi fatuam illam Christianorum plebem intelligimus, que in bono perseuerare negligens, facile ad pristina peccata delabitur? Talibus autem Dominus ait: »Nemo mittens manum ad aratrum, et respiciens retro, aptus est regno Dei .« Merito quidem in salis statuam conuersa est mulier, ut de se, ne talia patiantur, ceteris sapientie preberet exemplum. Bene autem et duos generos suos secum Lot educere uoluit; quoniam etiam eos, quos carnaliter diligimus, a morte, si possumus, liberare debemus. At illi egredi Sodoma noluere; perierunt ergo cum ciuitate uniuersa. Quid autem est, quod dicitur: »Sol egressus est super terram, et Lot ingressus est Segor?« nisi quod Sole iustitie Domino Iesu Christo ad iudicium ueniente,  et sanctis uiris in Segor, id est in celesti patria, receptis, mox ignis super Sodomam descendet, ille nimirum qui habet incendere totum mundum. Segor enim interpretatur parua: »Multi enim sunt uocati, pauci uero electi .« Parua igitur Segor, quia pauci electi.  Nemo autem dubitet ante ignem iudicium fieri.

Ascenditque Lot de Segor, et mansit in monte. Due quoque filie eius, cum neminem uirorum remansisse super terram putarent, inito consilio, patrem inebriantes cum eo dormierunt, et ex eo concipientes genuerunt Moab et Ammon. Hic autem solum historia narratur, que ideo quibusdam impossibilis esse uidetur, quia non credunt, quod aliquis nesciens cum aliqua concumbere possit. Scimus  autem quod in somnis aliquando nescientibus semen effunditur, quod si genitali aluo susciperetur. generare posse non dubitamus, et non minus Lot, qui inebriari potuit, peccasse putamus, quam eas, que non luxurie stimulis, agitate, sed filiorum amore, ne hominum genus periret penitus, prouocate fuerunt  .



27 CAPUT XX.

Sequitur autem quod Abraham profectus inde  uenit in terram australem. Ibi quoque, sicut et superius, lixit Saram suam esse sororem. Tulit igitur eam Abimelech; propter quod ipse et uxor et ancille eius flagellati sunt a Domino. Hoc autem superius expositum est, ubi Sara propter eamdem causam a Pharaone rapta fuisse narratur. Quod autem dicitur: quia, »orante Abraham, sanauit Deus Abimelech, et uxorem, et ancillas eius,« et peperit, hoc est quod superius diximus, ne inter se commisceri possent, eos in genitalibus egrotasse. Unde et subditur: »Concluserat enim Deus omnem uuluam domus Abimelech propter Saram uxorem Abrahe.« Tandiu nec sua uti potuit, quandiu aliena desiderauit abuti uxore.



CAPUT XXI.

 uisitauit autem Dominus Saram, et peperit filium eo tempore quo predixerat ei Deus, uocauitque Abraham nomen eius Isaac, quod risus, siue gaudium interpretatur. Unde et ait: »Risum fecit mihi Deus; quicunque audierit, conridebit mihi. Rursumque ait: Quis auditurum crederet Abraham, quod Sara lactaret filium suum, quem peperit ei iam seni? Creuit igitur puer, et ablactatus est, fecitque Abraham grande conuiuium in die ablactationis eius.« Merito enim in die ablactationis fit grande conuiuium, ut a lacte separatus magnas inueniat delicias, quibus utatur. Unde Apostolus ait: »Lac uobis potum dedi, non escam .« Quare hoc? »Nondum enim poteratis .« De ablactatis uero quid dicitur? »Sapientiam loquimur inter  perfectos .« Hoc est enim grande conuiuium; hoc Abraham, hoc Apostoli preparant filiis suis, utique iam ablactatis, iam ab uberibus auulsis.

»Cumque uidisset Sara filium Agar Aegyptie ludentem cum Isaac, dixit ad Abraham: Eiice ancillam, et filium eius, non enim erit heres ancille cum filio meo Isaac. Mane igitur surgens Abraham, tollensque panem, et utrem aque, imposuit scapule Agar, tradiditque ei puerum, et dimisit eam. Que cum abiisset, et errasset in solitudine Bersabee, et iam aqua consumpta esset, abiecit puerum subter unam arborum, que ibi erant.« Misertus autem Dominus exaudiuit puerum, ostenditque ei puteum aque. Puto autem quod ad turpem et inhonestum ludum puerum Isaac Ismel prouocauerat,  de quo Sara tam impatienter est indignata. Nam quia primogenita ei subripere desiderabat, ideo eum ad flagitia incitabat. Diximus enim superius quod Sara Ecclesiam, et Agar Synagogam significet: hoc enim et Apostolus ipse testatur . Tunc autem quantum ad litteram, Synagogam cum filio reiectam esse credo, quando capta Ierusalem, ubique gentium dispersi sunt Iudei. Spiritualiter autem tunc eiecta est, quando Iudeis uerbum Dei  audire nolentibus, ad gentes apostoli sunt conuersi. Unde Apostolus ait: »uobis primum oportuit predicare uerbum Dei, sed quia repulistis illud, et indignos uos fecistis eterne uite, ecce conuertimur, ad gentes .« Eiecta est igitur Synagoga, portauit panem et utrum aque, legem uidelicet et prophetas, quibus suos adulterinos reficeret. Hec enim Iudei secum ubique et portant et legunt, sed non intelligunt. Sequitur:

»Que cum abiisset, et errasset in solitudine Bersabee,« etc.  . Errat igitur Synagoga, errat utique: sed ubi errat? in solitudine. In qua solitudine? in solitudine Bersabee, id est iuxta puteum satietatis; sic enim interpretatur Bersabee. Puteum enim satietatis Ecclesiam, circa quam pluribus in  locis Hebrei morantur, uel ipsam legem, quam portant, intelligere possumus; circa quam ideo errant, quia praue eam intelligunt. Quod quidem ex eo facile probatur, quia quoties nobiscum disputant, cito deficiunt, cito quid proferant non habent, cito eis aqua siccatur in utre; nobis autem non siccatur aqua, quia Spiritus est qui loquitur, cui nemo resistere ualet. Sequitur:

»Cumque aqua consumpta esset in utre, abiecit puerum subter unam arborum,« etc. Quando enim Iudei in disputatione deficiunt, quando ex lege et prophetis competentia testimonia, que contra fidem Christianam proferant, non inueniunt; tunc eis aqua siccatur in utre. Quod quidem tunc eis prodest, quando compuncti conuertuntur ad Christum   . Unde et sequitur: quia »exaudiuit Dominus uocem pueri, et ostendit ei puteum aque, impleuitque utrem et bibit.« Hunc autem puteum S. Ecclesiam, Nouum Testamentum, et Euangelia putamus. Huc igitur, Iudei, uenite, huc flentes et penitentes accedite, de hac aqua bibite, de hac utrem legis implete, et aride littere spiritualem intelligentiam adhibete. Hoc enim etsi non modo, aliquando tamen facturi estis, ut Apostolus ait: »Cum enim plenitudo gentium introierit, tunc omnis Isrel saluus fiet ;« tunc Agar, id est Synagoga, implebit utrem, et sitientem morientemque Ismelem, id est populum Iudaicum, uiua et noua aqua potabit, quam quidem de plenis semperque abundantibus Ecclesia fontibus hauriet.

 De eo quod Abraham et Abimelech percusserunt fedus inter se, ne nocerent 28 sibi alterutrum, et de redditione putei, quem ui abstulerant serui Abimelech, deditque Abraham Abimelech oues, et boues, et septem agnos: Abraham enim pater multarum gentium; Abimelech uero pater meus rex interpretatur: quid igitur per hos duos patres, nisi animam et carnem intelligimus? Que si inter se conuenerint, nichil molle et femineum habentes, sed totum uirile et masculinum possidentes, merito non matres, sed patres appellantur. Unde ipsa  ueritas ait: »Si duo ex uobis consenserint, de omni re, quam petierint, fiet eis .« Sed quoniam anima possidet intellectum, consilium et rationem, quod caro non habet, aliter uicissim conuenire non poterunt, nisi animam caro sequatur. Abraham igitur uir sanctus et spiritualis significat animam: Abimelech uero carnalis homo et secularis carnem designat. Serui autem Abimelech, id est carnis ingluuies, ebrietas, luxuria, et his similia intelliguntur, que utique soli carni seruiunt. Per puteum autem, quem isti serui iniquissimi abstulerant Abrahe, id est anime, sapientie fontem intelligimus, que simul cum eis esse non potest. Unde scriptum est: »In maleuolam animam non introibit sapientia, nec habitabit in corpore  subdito peccatis .« Reddito igitur anime sapientie puteo, et carne iam domita, spiritui conscientie dat Abraham, id est anima donat Abimelech, id est carni, oues scilicet, ut simpliciter uiuat; boues autem, ut iam non uitiis seruiat, sed iugum Christi, quod suaue est, ferens, in eius agro laborare incipiat. Dat ei preterea septem agnas, id est septem gratias Spiritus sancti, que semper sunt  ei testimonium federis, ne contra se bellum ulterius seruos suos mouere permittat. Bene autem interueniente Fichol militie principe facta est hec conuentio; quia Fichol, qui os omnium interpretatur, sapientiam designat, que et linguas infantium facit disertas, et sine qua uera pax, et concordia esse non potest.



CAPUT XXII.


»Que postquam gesta sunt, tentauit Deus Abraham, et dixit ad eum: Tolle filium tuum unigenitum, quem diligis, Isaac, et uade in terram uisionis, atque ibi offeres eum in holocaustum super unum montium, quem monstrauero tibi.« Precipitur Abrahe ut eo in monte immolet filium, in quo Christus Dominus est crucifixus. Mons enim uisionis est Sion, qui et ipse uisio uel speculatio interpretatur. Quamuis igitur non eodem loco, tamen eodem monte utrumque actum est, ut aptissime Deus monstraret quid per hoc sacrificium monstrare uellet. Ducitur ergo Isaac ad uictimam, et cum resistere posset, sponte tamen se ligari, et super aram poni permittit. Sic enim Iosephus ait: Iam illius  erat etatis, ut patrem, si uellet, facile superare posset; sed postquam hoc Deum precepisse cognouerat, sponte se ad immolandum dedit, ne Dei resisteret uoluntati. Quis igitur in hoc, Abraham an Isaac, laudabilior sit, non facile apparet. Abraham tamen resurgere mox filium, si occideretur, sperabat, quoniam Deum non posse mentiri sciebat. Quomodo enim gens illa celi stellis comparata de Isaac nasceretur, si mortuus non resurgeret? Interdicitur ergo Abrahe, ne puerum occidat. Puerum autem usitato locutionis more eum appellat, quomodo  maiores quoque natu pueros dici consueuerat. »Respiciens ergo Abraham  uidit arietem inter uepres herentem cornibus, quem assumens obtulit holocaustum pro filio.« Laudatur Abraham de facto, benedicitur a Domino, promittitur ei semen insuperabile, et in quo omnes gentes benedicantur; pro quo Christus intelligitur, in quo qui non benedicitur, non est benedictus. Allegorice autem Abraham, qui pater multarum gentium, uel pater excelsus interpretatur, Deum Patrem significat, de quo scriptum est: »Excelsus super omnes gentes Dominus .« Isaac uero filium eius Iesum Christum, qui et ipse factus est obediens Patri usque ad mortem. Ara uero crucem designat, in qua ipse est immolatus. Aries autem qui immolatur  pro Isaac, caro Christi est; est enim Christus Deus et homo, secundum diuinitatem quidem immortalis et impassibilis; secundum humanitatem uero passibilis atque mortalis. Christo igitur in cruce posito, solus aries immolatur, solus agnus occiditur, sola caro crucifigitur: non enim secundum diuinitatem passus est Christus. Hoc igitur cause exstitit, quare pro Isaac aries est immolatus. Quod autem circa cornua, et in capite arietis uepres herebant, nonne tibi spinea corona esse uidetur in capite Saluatoris? Quid est autem, quod Dominus Abrahe loquitur dicens: »Nunc cognoui quod timeas Deum?« Nunquid prius non cognoscebat? Tale est igitur, ac si diceret: Nunc te tentando, te probando cognoui, id est, cunctis gentibus notum  feci quod timeas Dominum: nisi enim Abraham tentaretur, eius obedientia non cognosceretur.



CAPUT XXIII.

uixit autem Sara centum uiginti septem annis, et mortua est; quam, empto agro, Abraham sepeliuit in spelunca duplici, in qua Adam et Eua, Abraham et Sara, Isaac et Rebecca sepulti 29 esse referuntur, in quam et Iacob de Aegypto delatus est. Quid enim per speluncam duplicem, in qua patriarcharum corpora requiescunt, nisi celestem patriam intelligimus? que ideo duplex dicitur, quia bona duplicia sanctis prestat. Unde scriptum est: »Duplicia in terra sua possidebunt .« Ibi enim usque ad iudicium sole anime; post iudicium autem anime et corpora eterna beatitudine perfruentur.  Merito igitur non in sepulcris Chananeorum, sed in hac tam nobili spelunca uir sanctus et Spiritu Dei plenus uxorem suam sepelire uoluit.



CAPUT XXIu.

Post hec narratur quomodo Abraham precepit seruo suo ut poneret manum subter femur suum, et iuraret quod non acciperet uxorem Isaac filio suo nisi de cognatione sua. Fecit igitur seruus quod ei preceptum fuerat, tulitque decem camelos de grege domini sui, onerauitque eos ex omnibus bonis eius, et pergens in Mesopotamiam inuenit Rebeccam filiam Bathuelis filii Nachor fratris Abrahe domini  sui, que uenerat ad puteum, ad hauriendam aquam, cui inaures, et armillas, uasa aurea et argentea dedit, et uestes pro munere, eamque domino suo accepit uxorem. Dicamus ergo quid femur Abrahe, quid Isaac, quid seruus, quid Rebecca, quid puteus, quid ornamenta sibi data, quid eius propinqui significent. Quid enim per femur Abrahe (de quo, sicut Mattheus euangelista describit  nisi humanitatem intelligimus? Magnum est igitur hoc iuramentum, quod super carnem fit mundi Conditoris. Quod autem Isaac Christum significet, Apostolus testatur, dicens: »Non dicit: In seminibus, quasi in multis; sed quasi in uno: Et semini tuo, quod est Christus .« Decem uero cameli prophetarum est multitudo,  qui ideo decem fuisse dicuntur, quoniam decenarius numerus omnes in se numeros continet: hoc est decem, quod omnes. Multum ergo conueniens fuit ut ad Rebeccam deferendam omnes prophete ducerentur. Onerati pergunt cameli, quia magne sunt diuitie prophetarum. Sed quis est iste seruus, qui eos ducit? Quis, inquam, nisi apostolorum chorus, et precipue Paulus, seruus Iesu Christi? Isti ergo inueniunt Rebeccam, isti inueniunt S. Ecclesiam, isti inueniunt patientiam. Sic enim interpretatur Rebecca. Ipsa est enim, cui Dominus ait: »In patientia uestra possidebitis animas uestras .« Sed qualis erat Rebecca, dicat Moyses. »Puella decora nimis, uirgoque pulcherrima, et incognita uiro.« Talis est igitur Ecclesia, non habens maculam  neque rugam. Hec autem uenerat ad puteum, hec uenerat ad hauriendam aquam. Sed quid inuenit? Seruus Abraham, seruus Christi, eos inuenit, qui uiuam et indeficientem ferebant aquam. Sic enim et mulier Samaritana, dum uenit ad puteum haurire aquam, et Christum ibi reperit promittentem aquam uiuam. Sed multo melior Rebecca, quam mulier Samaritana: ab illa enim uix aqua extorquetur, hec autem sua sponte promittit. Illa denique dicit: »Quomodo tu, cum Iudeus sis, a me bibere petis, que sum mulier Samaritana?«  Hec autem ait: »Bibe, Domine mi; nam et camelis tuis potum tribuam.« Sed quid est quod isti aquam ab eis petunt, quibus aquam dare uenerant, nisi ut in re uilissima, et que plurimum abundat, eos probent,  quam circa proximos habeant misericordiam et caritatem, quibus Christi sacramenta commitere debent? Ideo enim dicitur, quia non perdet mercedem suam, qui uel calicem aque frigide proximo dederit . Postquam autem obediens, patiens et misericors Rebecca esse probatur, dantur ei inaures, quibus ornata, fiat apta et docilis audire uerbum Dei. Tales enim, et sic ornatas aures querebat Christus, cum diceret: »Qui habet aures audiendi, audiat .« Merito autem prius aures Ecclesie ornantur, et sic per eas uenitur ad reliqua membra, quia ipse sunt, que  prius occurrerunt uenienti uerbo Dei. Ideo Psalmista ab auribus incipiens ait: »Audi, filia, et inclina aurem tuam .« Quibus ornatis, uenitur ad manus, per quas opera intelligimus; quia non sufficit audisse, nisi et ea que audiuntur opere compleantur. Unde et ipse Dominus ait: »Beati qui audiunt uerbum Dei, et custodiunt illud .« Et Apostolus: »Non auditores, inquit, legis iusti sunt apud Deum, sed factores .« His autem ita gestis, interrogatur cuius sit, que ait: »Filia sum Bathuelis, filii Nachor, et Melche.« Bathuel enim interpretatur uirgo Dei; Nachor requies luminis; Melcha regina eius. Que est ergo uirgo Dei, cuius filiam se esse Rebecca gloriatur, nisi illa de qua Apostolus ait: »Illa autem Ierusalem, que  sursum est, libera est, que est mater nostra .« De qua et Ioannes ait: »uidi ciuitatem sanctam, Ierusalem nouam descendentem de celo a Deo, paratam sicut sponsam ornatam uiro suo .« Huius ergo uirginis filia est Rebecca, huius filia est Ecclesia, que in hac uita moratur, et degit. Sed quid Nachor, id est requies luminis, nisi Deus pater intelligitur, in quo ille requiescit, qui dicitur lumen de lumine? Quid uero Melcha, id est regina eius, nisi Christus, Dei uirtus, et Dei sapientia? Talibus igitur parentibus, talique progenie exorta, magnis ditata muneribus, prophetarum uehiculo, Christo Domino desponsata, Rebecca deducitur. Est enim superedificata super fundamentum apostolorum et prophetarum. Quid autem uasa aurea et argentea, et  uestes que dantur Rebecce, significant, 30 nisi doctrinam, exempla, mores, uitam, conuersationem, et institutionem apostolorum et prophetarum, quibus instructa et ornata S. Ecclesia Domino placet?

Eo autem tempore egressus fuerat Isaac ad meditandum in agro, quem Rebecca cum uidisset, descendit de camelo, et cooperuit se pallio. Qui introduxit eam in tabernaculum Sare matris sue, et accepit uxorem, et in tantum dilexit eam, ut dolorem, qui ex morte matris acciderat, temperaret. Eo, inquam, tempore, quo apostoli predicare ceperunt, quo ad Christum Dominum suum Ecclesiam duxerunt, Christus Dominus egressus fuerat a Patre, et uenerat in mundum: de quo scriptum est: »Post hec in terris uisus est, et cum hominibus conuersatus  est .« Sed quare uenerat? Ad meditandum: de eo namque dictum fuerat: »Sed in lege Domini fuit uoluntas eius, et in lege eius meditabitur die ac nocte .« Inde etiam animalia, que non ruminant, immunda uocantur. uenerat ergo ad meditandum; id est, ad hoc uenerat, ut nos meditari, et scripturas ruminare, et spiritualiter intelligere doceret. Ideoque hinc dicitur: quia ambulat per uiam, que ducit ad puteum, cuius nomen est uiuentis et uidentis. Puteus iste Spiritus sanctus est, qui nos spiritualiter Scripturas intelligere facit. Ambulabat ergo per uiam, non per illam  que ducit ad litteram, qua Iudei gradiuntur, sed per illam, que ducit ad Spiritum, qua Ecclesia incedit: quia »littera occidit, spiritus autem uiuificat .« Puteus uiuentis ideo dicitur, quia mentis oculos illuminat, et quia uidere facit, uidentis appellatur. Hac igitur aqua, hoc spiritu repletus Christus dicebat: »Spiritus Domini super me, eo quod unxerit me, euangelizare pauperibus misit me .« Quod autem Rebecca eum uidens, de camelo descenderit, timoris, et humilitatis est indicium. Quod uero pallio se operuit, aut erubuit, aut decentior apparere uoluit. Quanto igitur sancti uiri Deo familiarius appropinquant, tanto magis se humiliare, ut ei placeant, et decentius adornare se debent. Introduxit autem eam in tabernaculum matris sue, et accepit  uxorem; quia eo amore Ecclesiam diligere cepit, quo prius dilexit Synagogam: illa namque cadente, ista surrexit. Unde et subditur: »et in tantum dilexit eam, ut dolorem, qui ei ex morte matris acciderat, temperaret.« Plus enim hic optimus filius de morte matris quam de sua dolebat, eum in cruce pendens diceret: »Pater, ignosce illis, quia nesciunt quid faciunt .« Mater enim illius, secundum carnem, Synagoga fuit, quia de Iudeorum stirpe natus est Christus.



CAPUT XXu.

Sequitur autem quod Abraham duxit aliam uxorem nomine Cethuram, de qua plures filios habuit, deditque cuncta, que possederat, Isaac; filiis autem concubinarum largitus est munera, et separauit eos  ab Isaac. Non est autem putandum quod uir sanctus et Deo charus libidinis causa alias duxerit uxores: sed quia nomine pater erat, re etiam multorum filiorum pater esse uolebat. Significabat preterea Deum unam sanctam uxorem habere, que sibi legitimos, et hereditate dignos filios pareret, et multas haberet concubinas, que spurios et ab hereditate pellendos filios generaret, quales sunt Iudei, pagani, et heretici. Unde bene subditur: »Quia dedit filio suo Isaac cuncta que possidebat; filiis autem concubinarum largitus est munera.« Ipse enim Christus ait: »Omnia, que habet Pater, mea sunt .« Si enim sua, ergo nostra. »Sumus enim, ut Apostolus ait, heredes Dei, et coheredes Christi .« Filiis autem concubinarum  largitus est munera  , bona scilicet temporalia, mundi substantiam, intellectum et rationem, multarum artium peritiam, et multa alia bona precipua, quibus illi male utuntur, et separauit eos ab Isaac. »Que enim societas luci ad tenebras? aut que pars fideli cum infideli? que conuentio Christi ad Belial?«  Apostolus est, qui loquitur. Notandum uero est quod easdem et uxores, et concubinas uocat.

uixit autem Abraham centum septuaginta quinque annis, et deficiens mortuus est in senectute bona, utpote in cuius uita nichil reprehensibile inuenitur.  Et sepelierunt eum Isaac, et Ismel in sepulcro duplici. Et post obitum illius benedixit Deus Isaac filio eius, qui habitabat iuxta puteum nomine uiuentis et uidentis omnia; quoniam sapientie, et iustitie intentus, in lege Dei meditabatur die ac nocte. Superuixit autem Abraham, postquam Isaac duxit uxorem, triginta quinque annis.

Quadraginta autem annorum erat Isaac quando duxit uxorem, pro qua, quia sterilis erat, rogauit Dominum, et concepit. »Sed collidebantur in utero eius paruuli. Iuit igitur, ut consuleret et Dominum, qui respondens ait: Due gentes in utero tuo, et duo populi ex uentre tuo diuidentur, populusque populum superabit, et maior seruiet minori. Nati sunt igitur; sed prior Esau egressus rufus erat et in  morem pellis totus hispidus: alter egrediens plantam fratris manu tenebat, ideoque uocatus est Iacob.« In Euangelio enim Dominus ait: »Petite, et accipietis, querite, et inuenietis, pulsate, et aperietur .« Apparet 31 ergo quia uult rogari Deus, et quod facturus est, precibus accelerat. Sterilis erat Rebecca, paritura tamen; que non peperisset, nisi pro ea Isaac Dominum rogasset. Pugna uero eorum paruulorum in utero, discordiam, quam ipsi et filii eorum habituri erant, significabat. Sed quo iuit Rebecca, ut consuleret Dominum, nisi quia more solito sacrificauit, et responsum petiit? Accepit autem responsum, quod maior minori seruiret, et populus populum superaret. Non quod Esau seruierit Iacob, sed quia filii Iacob usque ad Christi natiuitatem, non solum  filios Esau, sed cunctas gentes in circuitu afflixerint, et superauerint. Lege ueteres historias, et inuenies. Post Christi natiuitatem, iam non Iudei, sed Christiani dicuntur semen Iacob, eiusque filii, quibus etiam secundum litteram et secundum spiritum, non solum filii Esau, uerum etiam ipsi Iudei et cuncte nationes seruiunt. Quod autem post Christi natiuitatem non Iudei, sed Christiani dicantur semen Iacob, dicat Apostolus: »Non utique omnes qui sunt ex Isrel, hi sunt Isrelite: neque qui semen sunt Abrahe, omnes filii, sed in Isaac uocabitur tibi semen ;« id est non qui filii carnis, hi sunt filii, sed qui filii sunt promissionis, estimantur in semine. Et in Euangelio dicitur: »Potens est  Deus de lapidibus istis suscitare filios Abrahe .« Et Dominus ad Iudeos: »Si filii, inquit, Abrahe fuissetis, opera Abrahe faceretis .« Ex his ergo manifestum est quia iam non Iudei, sed Christiani semen Iacob appellantur. Qui etiam nunc Esau per plantam tenent, quoniam eos nequaquam Iudei eorumque seruitia effugere possunt. Per primogenita uero, que Esau uendidit, sacerdotalis dignitas intelligitur, que quidem bene Iacob emisse dicitur, quia S. Ecclesia, que per Iacob figuratur, modo possidet hanc dignitatem, Iudeis sine lege, sine rege, sine sacerdotio permanentibus. Pro panis namque et lentis edulio, pro commodo terrene substantie, ne forte locum amitterent, clamauerunt Iudei: »Non habemus regem,  nisi Cesarem ; hac enim uoce negauerunt Christum, et hac sacerdotem, et sacerdotium amiserunt, et qui timebant, nisi Christum occiderent, et locum et gentem perderent, eo occiso, omnia perdiderunt. At uero Iacob et filii Ecclesie esuriunt et sitiunt, et non solum panem et lentis edulium, uerum etiam omnia, que possident, uendentes, hanc dignitatem et gratiam emunt. Miseri Iudei, qui tantam dignitatem perdiderunt, et qui omnium primogeniti fuerant, alios supra se in sacerdotii dignitate stare conspiciunt. Quanto melius eis fuisset esuriisse, et ieiunasse, quam ut eis male saturatis diceretur: »Incrassatus est dilectus, et recalcitrauit, incrassatus, impinguatus, dilatatus dereliquit Deum factorem suum, et recessit a Deo salutari suo .«



CAPUT XXuI.

Sequitur autem quod, orta fame super terram, Isaac abiit ad Abimelech regem Palestinorum, dixitque de Rebecca, quod soror sua esset; sed cognita causa, precepit Abimelech ne quis eam tangere auderet. »Seuit autem in terra illa, et inuenit in ipso anno centuplum. Benedixitque ei Deus, et locupletatus est ualde. Ob hoc inuidentes ei Palestini, omnes puteos quos foderant serui patris sui Abraham, obstruxerunt, implentes humo, in tantum, ut ipse Abimelech diceret: Recede a nobis, quia nobis potentior factus es ualde.« Recessit igitur, sed iurgium pro puteis non quieuit, donec Abimelech ueniens posuit fedus cum eo. Sciebat  enim Isaac patrem suum sapientem uirum fuisse, et exempla sequens, ubi habetur consilium euadendi periculum, stultum esse putat casui se committere et fortune. Si enim dixisset Rebeccam suam esse uxorem, fieri poterat ut occideretur; maluit igitur dicere suam esse sororem, ne suspensus staret inter utrumque: sic enim et Abraham fecisse cognouerat. Sic et nos in rebus dubiis facere debemus. Noluit autem Moyses silentio preterire rem tam memorabilem, et que raro accidere solet, uidelicet, quod Isaac de uno modio sementis centum colligere meruit. Hoc enim in Euangelio ait Dominus: »Semen cecidit in terram bonam, et protulit fructum, aliud trigesimum, aliud sexagesimum, aliud centesimum  .« In hoc igitur eum iustum perfectumque uirum fuisse demonstrat, qui centesimum fructum colligere meruit. Sed qui sunt serui Abrahe, qui puteos fodiunt et tam laboriose omnibus in locis aquam querunt? Qui sunt etiam Palestini, qui eos obstruunt et humo replent? Serui enim Abrahe, maioris uidelicet Abrahe, prophete sunt, apostoli et doctores. Isti puteos fodiunt; isti Scripturas perscrutantur; isti libros sacros spiritualiter exponunt; isti, abiecto uelamine littere, uiuam aquam nobis propinant. Palestini, qui cadentes poculo interpretantur, heretici sunt, Iudei et philosophi. Hi enim falsa et heretica doctrina inebriati, et quasi frenetici, et ebrii propter insanie et falsitatis poculum cadentes, non solum alios puteos, uerum etiam ipsa  quatuor Euangeliorum doctrine fluenta claudere, et obstruere conantur. Sed quoniam in quibusdam nobiscum sentiunt, ideo etiam pro quibusdam puteis non contendisse dicuntur. De federe autem Abimelech cum Isaac, id ipsum intelligamus, quod superius exposuimus de federe eiusdem cum Abraham.  Ut modo Isaac significat animam, 32 ut superius significauit, ita et Abimelech significat carnem. ueniat igitur Abimelech ad Isaac, ueniat caro ad animam, audiat quod scriptum est:  Redite, peccatores, ad cor: faciant fedus, conueniant pariter, et iam non carnalem, sed et spiritualem intelligentiam sequantur: bibant aquam de fontibus Isrel. Quod si fecerint, iam ulterius puteos Abrahe obstruere non optabunt; serui quoque eius puteos  effodere non cessabunt. Quot enim puteos Hieronymus, quot Augustinus, quot Ambrosius fodit, ut merito locus ille, in quo isti habitant , Bersabee, id est puteus  satietatis, appelletur.



CAPUT XXuII.

»Senuit autem Isaac, et caligauerunt oculi eius, et uidere non poterat, uocauitque filium suum, ut ei benediceret.« Sed consilio Rebecce interuenit Iacob, hedorum pellibus inuolutus, ne cognosceretur, ferens pulmentum et patrem ad uescendum inuitans: quem postquam Isaac tetigit, et osculatus est, eiusque uestimentorum fragrantiam sensit, benedicens ait: »Ecce odor filii mei, sicut odor agri pleni cui benedixit Deus: det tibi Deus, de  rore celi et de pinguedine terre, abundantiam frumenti, et uini, et olei, et seruiant tibi populi et adorent te tribus. Esto dominus fratrum tuorum et incuruentur ante te filii matris tue: qui maledixerit tibi, maledictus erit, et qui benedixerit tibi, benedictionibus repleatur.« Quid enim per Isaac, nisi Iudaicus populus, qui alio nomine Synagoga uocatur? Quid uero per Esau, nisi Iudei carnaliter uiuentes? Quid autem per Iacob, nisi Christum, et Ecclesiam intelligere debemus, cuius ipse caput est? Senuit autem Isaac, quando, succedente baptismo, circumcisio cessare cepit; qui enim ueterascit et senescit, prope interitum est. Caligauerunt oculi eius, et uidere non poterat, quia spiritualem intelligentiam sub uelamine littere non cognoscebat.  Denique et cum Christo loquens cecutientibus oculis, quis esset, nesciebat. uocauit igitur Esau, uocauit carnales filios, precepitque ut, more solito, de uenatione sua sibi afferret. Nunquam hostiis et holocaustis, nunquam animalium sanguine et sacrificiis satiatur Synogoga. Presens erat Christus, cuius eloquia super mel et fauum sunt dulciora, immolabatur agnus, qui tollit peccata mundi: adhuc tamen Synagoga carnes querebat; adhuc hircos immolabat, et comedebat, et hoc quidem esuriens  Isaac significabat. Clamat Dominus: »Non accipiam de domo tua uitulos, neque de gregibus tuis hircos .« Itemque: »Quo mihi multitudinem uictimarum uestrarum, dicit Dominus? plenus sum; holocausta arietum, et adipem pinguium, et sanguinem uitulorum, et agnorum, et hircorum nolui .« Et tamen Isaac dicit, insatiabilis Synagoga postulat: »Affer mihi de uenatione tua.« Cum autem quotidie Synagoga his sacrificiis inhiaret, aduenit Iacob, aduenit Christus, sed quomodo uenit? uis audire quomodo? hedorum pellibus inuolutus, id est in similitudine carnis peccati. »Exinaniuit enim se, formam serui accipiens, in similitudinem hominum factus, et habitu inuentus ut homo .« Hoc enim fuit primum  hominis indumentum, quando primus homo de paradiso expulsus est. Tali igitur ueste indutus uenit Christus, ferens secum duos hedos optimos; alterum pro peccato, et alterum in holocausto, carnem uidelicet et sanguinem suum: his etenim peccatum originale soluitur, et Deus ab indignatione placatur. Hos autem hedos coxit Rebecca, que interpretatur patientia multa. Multa igitur patientia hoc fecit, quod pro nobis Christus se coqui et occidi permisit; nisi enim patientiam multam habuisset, se a Iudeis crucifigi passus non fuisset. »Ipse enim, ut Apostolus ait, dilexit nos, et tradidit semetipsum pro nobis .« Oblatus est igitur, quia ipse uoluit, et passus est patientia sua. De hoc enim hedo dictum fuerat: »Ne coquas hedum in lacte matris  sue .« Coquitur ergo hedus, sed non in lacte matris, quando occiditur Christus, sed iam ablactatus. Quid est autem, quod Isaac osculatur, et tangit Iacob, et in eius uestimentorum fragrantia delectatur, nisi quia presentia carnis cum Iudeis Christus et locutus, et conuersatus est, et odore notitie sue et miraculorum, que faciebat, ad tempus sunt delectati? Scriptum est enim , quoniam et eius uestimenta infirmos sanarint; quotquot autem tangebant eum salui fiebant a quacunque detinebantur infirmitate. Benedicit autem Isaac Iacob et non cognoscit: quoniam usque hodie Iudei Christum benedicunt; cui tamen benedicant, non intelligunt: omnes enim Scripture benedictionibus  plene sunt, nam et patriarche et prophete Christi benedictiones scripserunt, quas quidem Iudei legentes, Christum etiam nolentes benedicunt  . Putant enim se benedicere quemdam alium Christum, qui non est alius, nisi Antichristus. Sicut enim Iacob Christum et Ecclesiam significat, cuius caput iste est, ita Esau Antichristum et Iudeos carnaliter uiuentes designat, qui ipsius membra sunt. 33 Hic autem cum uenerit, cum de uenatione redierit, omnes legis ceremonias et sacrificia restaurabit. Sed priusquam hic ueniat, audiamus qualiter  Isaac benedicat Iacob. »Ecce, inquit, odor filii mei, sicut odor agri pleni, cui benedixit Dominus.« Hoc autem, et ipse Dominus ait: »Ego flos campi, et lilium conuallium .« Talis est igitur odor Christi, qualis odor campi, liliorum, et rosarum, et aliorum odoramentorum repleti. Per que uirtutes intelligimus, et sancti Spiritus gratias, quibus ipse unctus est pro participibus suis. Unde et subditur: »Det tibi Deus de rore celi.« Quid est enim ros celi, nisi spiritus sapientie et intellectus, spiritus consilii et fortitudinis spiritus scientie et pietatis, et spiritus timoris Domini? . Tali enim rore abundat Christus  . Terre uero pinguedine, queque meliora, que terra, id est Ecclesia, possidet, intelliguntur. Unde consequenter adiungitur:  »Frumenti et uini et olei abundantiam.« Per hec enim, quibus homines nutriuntur et uiuunt, fidem, spem et caritatem, siue apostolos et doctores, qui nos spiritualibus nutriunt alimentis, intelligimus. De fide enim dicitur quod: »Impossibile, est sine fide placere Deo .« De caritate autem: »Deus caritas est , qua Christus dilexit nos, et lauit a peccatis nostris in sanguine suo .« De spe uero: »Quia spe salui facti sumus .« Quod autem populi ei seruiant, et tribus eum adorent, et quod ipse sit dominus fratrum suorum, et filii matris eius, id est Ecclesie uel Synagoge ante eum incuruentur, tam manifestum est, ut expositione non indigeat. Ipse enim ait: »uiuo ego, dicit Dominus, quia mihi  curuabitur omne genu, et confitebitur omnis lingua .« Et Apostolus: »Propter quod et Deus exaltauit illum, et donauit illi nomen quod est super omne nomen, ut in nomine Domini omne genu flectatur celestium, terrestrium et infernorum .« Hec autem dum agerentur, uenit Esau. uenturus est enim in fine seculi cum magna multitudine Iudeorum. Nondum enim uenit, quia nondum Synagoga a Christi benedictione cessauit; benedicit enim ei et manifeste per bonos, benedicit et in Scripturis sanctis per non bonos. ueniet igitur cibos afferens, sacrificia immolans. Hec autem sacrificia non recipiet Isaac: isti cibi non placebunt patriarchis et prophetis. Iam enim suscepit Isaac  cibos Iacob, iam sanctorum Synagoga saturata est de sacrificiis Christi. Sed quia scriptum est: »In diebus illis saluabitur Iuda, et Isrel habitabit confidenter .« Et, »cum plenitudo gentium uenerit, tunc Isrel saluus fiet ;« et: »Si fuerit numerus filiorum Isrel, sicut arena maris, reliquie conuertentur ad Dominum .« Quia, inquam, hoc scriptum est, necessario credere debemus quia non ex toto priuabitur Esau, id est populus Iudaicus, benedictione patris; sed quicunque conuertentur ad Dominum, suscipient benedictionem  Synagoge, id est patriarcharum et prophetarum. A Christi e go natiuitate usque ad id tempus, Esau errans in uenatione, maximoque labore cibum querens, tunc conuertetur, tunc gemens, plorans et penitens audire merebitur: »In pinguedine terre et in rore celi desuper erit benedictio tua.« Hoc autem superius expositum est. Et quia penituit, eamdem cum fratre benedictionem suscipiet. Quod autem sequitur: »uiues gladio,« secundum litteram, ad Esau pertinet, quia uenator exstitit. »Et fratri tuo seruies.« Quoniam in circuitu Isreliticus populus dominatus est. »Tempusque ueniet, cum excuties et solues iugum eius de ceruicibus tuis  .« Hoc totum iuxta litteram completum est, multumque Iudeis nocuit, quod iugum fratris  excusserint de ceruicibus suis. Iugum enim eius suaue est, et onus eius leue . Hoc autem sciendum est quod non omnia que historia narrat allegorice exponenda sunt; alioquin historia non esset.



CAPUT XXuIII.

»Oderat ergo Esau Iacob, et cogitabat occidere eum. Nuntiata sunt autem hec Rebecce.« Sed a quo nuntiata sunt, nisi ab eo, qui solus nouit cogitationes hominum, et nunquam deserit sperantes in se? Ex precepto igitur patris et matris profectus est Iacob in Mesopotamiam ad Laban auunculum suum. »Cumque uenisset in quemdam locum, et uellet ibi requiescere, tulit unum lapidem, et supponens  capiti suo, dormiuit in eodem loco. uiditque in somnis scalam, stantem super terram, cuius cacumen celos tangebat, et angelos ascendentes, et descendentes per eam, et Dominum innixum scale, dicentem sibi: Ego sum Dominus Deus Abraham patris tui, et Deus Isaac; terram, in qua dormis, tibi dabo, et semini tuo etc. Cumque euigilasset Iacob de somno, ait: uere Dominus est in loco isto. Quam terribilis, inquit, est locus iste! non est hic aliud, nisi domus Dei, et porta celi. Surgens ergo mane, tulit lapidem, quem supposuerat capiti suo, et erexit in titulum, fundens oleum desuper;« uouens se decimas ex omnibus esse daturum, si Dominus eum custodiret, et uite necessaria ei tribueret. Dicamus ergo quid  lapis, quid scala, et quid angeli significent. Lapis ille, super quem Iacob dormiuit, Christus 34 est, qui pluribus in locis lapis uocatur. Super eius pectus quoque Io. Euangelista recumbens, non minora, quam Iacob, uidere meruit. Super hoc igitur lapide dormiant , quicunque celestia uidere desiderant. Scala uero, que celum tangebat, uirtutum et bonorum operum concatenatio intelligitur.  Sicut enim per scalam quibusdam gradibus ad altiora conscenditur, ita de uirtute de uirtutem  proficiscentibus, »uidebitur Deus deorum in Sion .« Angeli uero, qui per hanc scalam ascendebant et descendebant, sanctos uiros significabant, qui uirtutum gradibus et bonis operibus ad celestia regna conscendunt; sic enim itur ad astra. Quid est autem quod angeli non solum ascendere, sed descendere quoque uidentur, nisi quia sancti uiri in hac uita sine peccato esse non possunt? »Si enim dixerimus quia peccatum non habemus, ipsi nos seducimus, et ueritas in nobis non est .« Quoties igitur sancti peccant, per hanc scalam descendunt. Bene autem huic scale innixus, siue obfirmatus Dominus stare uidetur, ut nos quoque doceat quod semper uirtutum baculo inniti debeamus. Hic enim non est baculus  arundineus, et qui facile frangatur; qui innixus fuerit, secure stare poterit. Euigilans autem a somno Iacob ait: »uere Dominus est in loco isto,« in quo eum et loquentem audiui, et super dormiens quieui, et ego nesciebam; ideoque, si quid peccaui, non exhibens huic lapidi dignam reuerentiam, ignoranter feci. »Quam terribilis est locus iste,« in quo Deus habitare dignatur; »non est hic aliud, nisi domus Dei, et porta celi:« in quo et angeli habitant, et sanctorum scala conspicitur. »Erexit igitur lapidem in titulum,« uenerans illum in lapide, qui per illum lapidem significabatur, quem quia Deus oleo letitie unxerat pre participibus suis, ipse quoque super eum oleum fudit. Deinde ait: »Et lapis »iste, quem erexi in titulum, uocabitur domus  Dei.« Ille etenim lapis Christi carnem significabat, in quo omnis, plenitudo diuinitatis habitabat corporaliter, de qua scriptum est: »Sapientia edificauit sibi domum  .« Sapientia uerbi edificauit sibi domum, carnem uidelicet, quam assumpsit; quia »uerbum caro factum est, et habitauit in nobis .« Et »excidit columnas septem;« id est septem Spiritus sancti gratias, que semper hanc domum sustinerent. Nondum autem de decimis lex scripta erat, et iam se Iacob decimas daturum esse promittit. Hoc enim et Abraham fecisse legitur. Mirum enim per hoc significare uolebat, ut quia decimus est homo , illuc quasi pro pignore sui decimas  mitterent, ubi se quasi decimas uenturos esse sperarent.



CAPUT XXIX.

Profectus inde Iacob uenit ad quemdam puteum, iuxta quem tres greges ouium accubabant. Ibi, quia cognouerat Rachel cum grege esse uenturam, eam prestolatus est, et adaquato grege, osculatus est eam. Deinde uenit ad Laban, seruiuitque ei pro Rachel septem annis, septemque aliis pro Lia. Dicendum est ergo, quid Iacob, quid Laban, et filie eius significent. Iacob autem multis de causis Christum significat, presertim hoc in loco, quia pastor  exstitit. Laban uero, qui candidus interpretatur, mundum designat, quorum nomina satis sibi conuenire uidentur. Quis enim mundi huius candorem et pulchritudinem non miretur? Lia uero, quia lippis erat oculis, et laboriosa interpretatur, Synagogam, siue actiuam uitam demonstrat. At uero Rachel, que decoram faciem habebat et interpretatur ouis, Ecclesiam, siue contemplatiuam uitam ostendit. Sequamur igitur ordinem. uenit Iacob ad puteum. Puteus iste Noui ueterisque Testamenti scientia mihi esse uidetur. Tres uero greges ouium, Iudei sunt, Samaritani et heretici: hi enim tres de hoc puteo bibunt. Bene autem puteus iste magno lapide clauditur; illo scilicet, de quo scriptum est: »Qui claudit, et nemo aperit, qui aperit, et nemo claudit  .«---»Ipse est leo de tribu Iuda, qui aperuit librum, et soluit septem signacula eius .« Stabat igitur Iacob iuxta puteum, et stabant greges ouium; sed quia nondum uenerat Rachel, adhuc puteus clausus erat. Tandiu enim clausus est puteus, quandiu Christus loqui non incipit. uenit Rachel, aperitur puteus, adaquantur oues, baptizantur fideles, loquitur, et predicat Christus. Hoc est enim, quod ait. »Et osculatus est eam.« De hoc enim osculo dicitur: »Osculetur me osculo oris sui .« Quod autem Rachel nuntiauit Laban patri suo de aduentu Iacob, hoc datur intelligere, quod S. Ecclesia Christi aduentum huic mundo predicauit. Qua annuntiante, occurrit Laban; quia predicante Ecclesia totus mundus ad Christum  conuertitur. Septem autem annis seruiuit Iacob pro Lia, septemque pro Rachel, quia per se, siue per seruos suos tota hac ultima etate, que in septem diebus uoluitur, pro coniungendis sibi animabus fidelium Christus Dominus noster huic mundo seruit; »Non enim uenit ministrari, sed ministrare .« Quid est autem quod pro Rachel subintroducitur Lia, nisi quia prior est actiua uita, quam contemplatiua? Predicare namque, baptizare, eleemosynas dare ad actiuam uitam pertinent, que nisi precedant, nemo erit, qui in Dei contemplatione delectetur. Quis enim contemplabitur, quod nescit? Sequitur:

35 »uidens autem Dominus quod Iacob despiceret  Liam, aperuit uuluam eius, sorore sterile permanente.« Sterilis namque a principio erat Ecclesia, cum iam Synagoga innumerabiles filios peperisset. Actiua semper Deo filios parit; contemplatiua uero sibi soli proficit. Et illa quidem lippis est oculis; hec uero decora facie, sed sterilis. Hec, omnibus pretermissis, solum Deum uidere desiderat; illa sic ad Deum caligantes mentis oculos dirigit, ut huius uite necessaria non amittat.



CAPUT XXX.

Sed quid est, quod he sancte mulieres, nimio desiderio filiorum non solum per se, uerum etiam  per ancillas filios pariunt,  nisi quod S. Ecclesia, non solum per iustos et catholicos, uerum etiam per peccatores et hereticos, et baptizat, et filios generat? Non tamen hi ancillarum filii dicuntur; quoniam quicumque baptizet, sola tamen mater Ecclesia est. Sequitur autem, quod Ruben egressus in agrum inuenit mandragoras, quas dedit Lie matri sue; pro quibus Rachel concessit sorori, ut ea nocte Iacob dormiret cum ea. Dicuntur autem mandragore hanc habere naturam, ut somnum prouocent, et hominis imitentur imaginem, et sterili prestent fecunditatem. Per quod datur intelligi quod sancti uiri, et solius Dei amplexibus inherentes, aliquando quasi graui sommo grauati, eos, quibus Deum contemplabantur, oculos claudunt, et  ceterorum hominum imitantes imaginem, nolentes huic uite penitus inutiles esse et infecundi, terrenarum rerum dispositionem et procurationem in se suscipiunt. Hoc autem et Apostolus faciebat, qui, quasi Rachel, raptus ad tertium celum, mox quasi Lia ad maritales descendens concubitus, ait: »uir uxori debitum reddat, similiter et uxor uiro. uir non habet potestatem sui corporis, sed mulier; et mulier non habet potestatem sui corporis, sed uir .« Et quoniam exemplo actiue uite agit hoc contemplatiua, non immerito dicitur, quod Rachel has mandragoras emerit a sorore. Quia uero non nisi una nocte ei maritum concessit, non diutius ab eius contemplatione se extraneam fore significauit. Aliter autem cum Lia, aliter uero cum  Rachel habitat Iacob; cum illa carnaliter, cum hac spiritualiter. Ex qua filios generat, huic se uisibilem prebet. Suscipiens igitur mandragoras Rachel, id est terrenarum rerum ad tempus curam gerens, concepit, et peperit filium. »Letare igitur, sterilis, que non paris; erumpe, et clama, que non parturis: quia multi filii deserte, magis quam eius que habet uirum .«

Sequitur autem de eo quod Iacob postulauit a Laban, ut quidquid in ouibus, et capris rufum fuerit et maculosum et uarium, sibi pro mercede daretur. Hoc autem cum Laban concessisset, uidissetque in sommis Iacob omnes mares uarios et maculosos super feminas ascendisse, tulit uirgas  populeas, et amygdalinas, et ex platanis, quas ex parte decorticauit, et ex parte cum corticibus reliquit, posuitque eas in canalibus, ubi effundebatur aqua, ut, dum uenissent greges ad bibendum, in earum conspectu conciperent. Dicunt enim philosophi quod in conceptu exteriorem uisum natura sequatur, et quod uisus contemplatur exterius, hoc  natura operatur interius.  Unde in conceptu equarum siue canum, quidam eis ante oculos mares optimi generis ponere solent. Narrant enim quamdam mulierem Aethyopem peperisse, quoniam eo tempore quo concipiebat, eius figuram in pariete depictam conspexerit; quod quidem ex his, que iam modo narrantur, satis uerisimile esse uidetur. Sed quid per canales, quibus aqua effundebatur, nisi Ecclesie doctores intelliguntur, ex quorum ore, quasi ex quibusdam canalibus, sapientie et scientie fluenta decurrunt? Quid uero per uirgas, nisi sermones prolixi, longeque sententie Scripturarum, que quidem ex ea parte decorticate sunt, secundum quam spiritualiter intelliguntur? Ex ea parte uero que cum corticibus relinquuntur, ille Scripture  sunt que iuxta litteram et solam superficiem exponuntur; quia que semper crescunt et nunquam deficiunt, merito uirides fuisse perhibentur: quarum alie quidem his, qui uitiorum estu ardent, refrigerii et suauitatis umbram prebent, secundum populi platanique naturam: alie uero dulcedinem et delectabilem saporem prestant ad amygdale similitudinem. In istorum igitur conspectu et intelligentia, oues S. Ecclesie, quas pastor bonus nutrit, uerbi Dei semen concipientes, multarum uarietatum filios pariunt. De quibus scriptum est: »Omnis gloria eius filie regis ab intus, in fimbriis aureis circumamicta uarietatibus .« Non enim unius coloris Ecclesie filii sunt, sed pro diuersitate uirtutum, quasi quedam gemme diuersi coloris  in eis refulgent. Hoc autem Iacob ex eo tempore preuidebat, 36 quando mares in somnis super feminas, non nisi uarios ascendisse uidebat. Hanc autem uarietatem, non solum doctores Ecclesieque magistri, uerum etiam ipse plebes habere probantur.



CAPUT XXXI.

Dehinc autem narratur quod Iacob fugiens Laban, cum uxoribus et liberis omnique substantia quam possederat, reuerteretur in terram natiuitatis sue; quem Laban septem diebus persecutus, comprehendit in monte Galaad. Admonitus autem a Domino, ne contra Iacob quidquam asperum loqueretur, facto federe cum eo, reuersus est in locum  suum. Iacob uero abiit itinere quo ceperat. Diximus enim, quod Laban hunc mundum significet. Merito igitur Iacob cum uxoribus et filiis omnique substantia fugiens Laban, reuertitur in terram patrum suorum, quatenus nobis daret exemplum, ut non diligamus mundum, neque ea que in mundo sunt. Fugiamus ergo mundi seruitutem cum omnibus  amicis, et propinquis, quos uel exemplo, uel admonitione saluare ualemus. Reuertamur in terram patrum nostrorum, in terram lacte, et melle manantem, in terram, quam habitat Abraham, Isaac, et Iacob, nostramque substantiam bene disponentes nobiscum feramus, ut Deo seruiat, et non mundo. Non timeamus Laban, id est non timeamus hunc mundum, qui septem diebus, id est omni tempore, nos persequitur, ut sue nos subiiciat seruituti. Deus enim non patietur nos tentari supra id quod possumus ; ponamus fedus cum Laban, ponamus fedus cum mundi deliciis et uoluptatibus, ut neque ipse ad nos, neque nos ad ipsas reuertamur. Huius autem federis testis sit Galaad. Interpretatur autem Galaad aceruus testimonii, per quem  Scripturas sacras intelligimus, in quibus sanctorum testimonia sunt coaceruata. Hec autem separant nos a mundo; hec sunt, que separant nos ab huius seculi uanitatibus. Beatus igitur ille, qui stat iuxta Galaad, qui sanctorum credit testimoniis, et in lege Domini meditatur die ac nocte.



CAPUT XXXII.

Iuit igitur Iacob itinere quo ceperat; fueruntque ei obuiam angeli Dei, quos cum uidisset, ait: »Castra Dei sunt hec:« misitque nuntios ad Esau, ut inueniret gratiam apud eum. Insuper et munera ei obtulit, ut, si non precibus, saltem muneribus placaretur. Cumque omnibus ante missis, solus in castris remaneret: »Ecce uir luctabatur cum eo usque mane, qui cum eum superare non posset,  tetigit neruum femoris eius, et statim emarcuit. Dixitque ad eum: Dimitte me, aurora est. Respondit: Non dimittam, nisi benedixeris mihi. Ait ergo: Quod nomen est tibi? Respondit: Iacob. At ille: Nequaquam Iacob appellabitur nomen tuum, sed Isrel: quoniam si contra Deum fortis fuisti, quanto magis contra homines preualebis? Interrogauit eum Iacob: Dic mihi, quo appellaris nomine. Respondit: Cur queris nomen meum?  Et benedixit eum in eodem loco. uocauitque Iacob nomen loci illius Phanuel, dicens: uidi Dominum facie ad faciem, et salua facta est anima mea: ortusque est ei statim sol, postquam transgressus est Phanuel. Ipse uero claudicabat pede.« Quam ob causam non comedunt filii  Isrel neruum, qui emarcuit in femore Iacob. Merito autem Iacob, postquam separatus est a Laban, obuiam angelos habuit: quoniam qui mundum relinquunt, mox in Dei militia computantur, et qui castra fugiunt seculi, uidere et habitare merentur castra Dei. Nemo autem a mundi principibus uirisque secularibus pacem querere dedignetur; cum Iacob uir sanctus, et cui se auxilium prestiturum Deus promiserat, tam suppliciter et precibus et premiis Esau placare contendat. »Superbis enim Deus resistit; humilibus autem dat gratiam .« Quid autem hoc in loco significat Iacob nisi Iudeorum populum, qui ab eo originem ducit? Quid uero  angelus nisi Christum designat? De quo scriptum est: »Et statim ueniet ad templum sanctum suum dominator Dominus, quem uos queritis, et angelus testamenti, quem uos uultis .« Si enim luctamen angeli cum Iacob tantum ad litteram intelligere uelimus, nonne ridiculum esse uidetur? Quid enim utilitatis fuit cum Iacob angelum pugnasse? presertim cum dicatur quod eum superare non posset. Quis hoc credat? Quid est denique quod claudicare eum facit et benedicit? Angelus igitur iste Christus est; ideoque modo uir, modo angelus appellatur. Qui carnem suscipiens, et in mundum ueniens usque mane cum Iacob luctatus est; quoniam usque ad horam resurrectionis, que primo mane facta est, eum Iudei persequi non cessarunt.  Luctabatur autem Christus cum Iudeis, quoniam admonendo, agendo, increpando, eos sepissime ad iracundiam prouocabat. Luctabantur Iudei cum Christo, insidiando, accusando, irridendo, multisque modis persequendo. Qui cum eos superare non posset  tetigit neruum femoris eius, et statim emarcuit. Sic igitur Christus et ex parte benedixit Iacob, et ex parte non benedixit. 37 Benedixit pedem rectum, non benedixit pedem claudum. Benedixit Apostolos, ceterosque credentes, non benedixit crucifigentes et persequentes. Secundum igitur hanc partem benedicuntur Iudei, secundum autem  illam claudicant. Unde et dicitur: »Filii alieni mentiti sunt mihi, filii alieni inueterati sunt et claudicauerunt a semitis suis .« Usque hodie namque uno pede claudicant Iudei, uetus et non Nouum Testamentum suscipientes  . Ergo quia in duo diuiditur Iacob, id est credentes et non credentes, altera eius pars luctatur cum Christo, illa uidelicet que claudicat; altera eius benedictionem petit a Christo. Et illa quidem pars, que superbe luctabatur, emarcuit; hec autem, quia pie eum detinere nitebatur, benedicitur. Non enim ui, sed amore detinetur Christus. Cur enim non totus, sed ex parte percutitur Iacob, nisi quia non totus Iudaicus populus, sed ex parte ei contrarius fuit? Unde Apostolus: »Cecitas ex parte contigit  in Isrel .« Quare autem dicit: »Dimitte me, aurora est?« bonis utique dicit, qui post auroram, post resurrectionem per dies quadraginta eum tenere in hoc mundo meruerunt. Unde ipse quasi teneretur, dicebat: »Expedit uobis, ut ego uadam: nisi ego abiero, Paraclitus non ueniet ad uos .« Neque enim prius eum dimittunt, nisi benedicat. Sic enim euangelista ait: »Et eleuatis manibus benedixit eis. Et factum est, dum benediceret illis, recessit ab eis, et ferebatur in celum .« Sola ergo pars bonorum eum tenuit; sola benedicitur, sola, mutato nomine, uocatur Isrel. Interpretatur enim Isrel uir uidens  Deum.« Soli igitur huic parti dicitur: »Quoniam si contra Deum fortis fuisti, quanto magis contra homines preualebis?« In hoc enim contra Deum fortis fuit, qui tandiu eum tenuit, donec ei benediceret. Sic et Moyses eum tenebat, cum Dominus ait: »Dimitte me, ut destruam populum hunc, et faciam te in gentem magnam.« Nisi enim teneretur, non dixisset, dimitte me. Preualuerunt autem sancti contra hostes, quoniam sancti per fidem uicerunt regna . Dixitque Iacob: »uidi Dominum facie ad faciem, et salua facta est anima mea.« uidit enim Iacob Dominum, non in propria substantia sua, qui quidem inuisibilis est, sed per angelum, qui ei loquebatur. uiderant et apostoli Christum, prius quidem secundum humanitatem;  postea uero contemplatione spiritualis intelligentie.



CAPUT XXXIII.

Audiens autem Iacob quod Esau ueniret ei obuiam, diuisit pueros suos et uxores, dicens: Si percusserit Esau unam turmam, saluabitur altera. Gregibus premissis, posuit ancillas et liberos earum in principio, Liam uero cum suis secundo loco; Rachel autem et Ioseph nouissimos. Hoc autem facto Ecclesie persecutiones et martyrum pugnas significabat Iacob. Prius enim substantia et possessionibus priuabantur sancti, ut et Apostolus quosdam laudans, ait: »nam et rapinam bonorum uestrorum cum gaudio suscepistis .« Cumque sic tyranni superare non possent, domos  eius et familias auferebant, sed cum neque sic sancti uincerentur, tormenta eorum corporibus, que per Liam intelliguntur, adhibebant; sic enim ad Rachel, id est animam se pertingere posse sperabant. Sed quia Dominus dixerat: »Nolite timere eos qui occidunt corpus, quoniam animam non possunt occidere ,« ceteris omnibus relictis, solam animam defendere nitebantur. Id ipsum et Iob significauit, qui prius omnem substantiam, deinde filios et filias perdidit, postmodum uero toto corpore grauissime flagellatus, solam animam custodire studuit, de qua Dominus dixerat ad Satan: »uerumtamem animam illius serua .« Hinc enim per Psalmistam dicitur: »Dominus custodiat  te ab omni malo;« et statim determinans, ait: »Custodiat animam tuam Dominus .« Negligitur ergo Lia propter Rachel; negliguntur ancille et filie earum propter Liam, negliguntur greges, cunctaque substantia propter ancillas; quoniam et caro negligenda est propter animam, totaque familia negligenda est propter carnem, omnique possessioni priuata familia preponi debet.



CAPUT XXXIu.

Postquam autem Esau, uiso Iacob, reuersus est in Seyr, et Iacob ueniens habitauit iuxta urbem Salem, egressa est Dina filia Lie, ut uideret mulieres regionis illius. Quam Sichem filius Emor princeps illius terre rapuit, et dormiuit cum ea. Unde Simeon  et Leui, fratres Dine, uehementer indignatis opportuno tempore considerato, ingressi sunt urbem, cunctisque interemptis, sororem suam eripuerunt. Quid enim per Dinam, nisi simplices quosque et carnales intelligimus, qui ad matris similitudinem lippitudinem in oculis habentes facillime decipi possunt? Quid uero per Sichem, qui interpretatur humerus, nisi heretici intelliguntur, qui quasi uiri fortes, quoscumque decipere possunt, in suum gregem ferre conantur? Bene autem Sichem filius Emor esse dicitur; Emor enim asinus interpretatur: hic igitur humerus et hic asinus multos ferunt in perditionem eternam. Heretici igitur, quia asini filii sunt, sanum et rationabilem intellectum habere non possunt. Egreditur autem Dina ad uidendas  mulieres regionis illius, quoniam simplices uiri ab Ecclesia separantur, quos hereticorum et philosophorum dogmata audire 38 delectat. Mox igitur capiuntur et decipiuntur, et in hereticorum gregem transferuntur; unde fit ut anima Deo desponsata scortum diaboli esse incipiat. Sed mira hereticorum astutia! non sufficit eis unam animam rapuisse: quinimo in totam Ecclesiam animum intendunt: circumciduntur igitur, et sanctorum religionem se habere uelle simulant, ut, inter sanctos conuersantes, facile eos decipere ualeant: hoc est enim quod dicit Sichem et Emor. Si circumcidamus masculos nostros, ritum gentis imitantes, et substantia eorum, et pecora, et cuncta que habent nostra erunt. Non  ergo religionis causa circumciduntur, sed ut domum et uniuersa que possident sibi subiiciant. Sed quid faciunt Simeon et Leui? Quid faciunt sacerdotes et leuite? Quid faciunt episcopi Ecclesieque doctores? Accipiunt gladium spiritus, quod est uerbum Dei, conueniunt in unum, inuadunt conuenticula hereticorum, deteguntur hereses, patefiunt simulationes, a maximo usque ad minimum aut rapiunt, aut occidunt: occidunt autem, quoniam, eos anathemate percutientes, eterna morte condemnant; eos uero rapiunt, quos ab heretica prauitate ad fidem Christi conuertere ualent. Sic igitur eripiunt Dinam et simplices animas Ecclesie conciliant. Hec autem uindicta ex hoc Deo placuisse probatur, quia terror Domini omnes per circuitum ciuitates inuasit, neque  sunt ausi persequi recedentes. Quod autem Iacob displicuisse dicitur, ad historiam magis pertinere uidetur.



CAPUT XXXu.

Post hec autem precepit Dominus Iacob ut ascenderet Bethel et habitaret ibi. Iacob uero iussit domui sue ut abiicerent deos alienos, et mundarentur, et uestimenta mutarent. Dederunt ergo ei deos quos habebant, et inaures que erant in auribus eorum. At ille infodit ea subter terebinthum, que est post urbem Sichem. Bethel enim interpretatur domus Dei. Merito ergo illuc ascendunt qui heretici interea erant, priusquam ascenderant; deos alienos abiiciunt, quia nemo habitat in domo Domini; qui diis seruiat alienis. Mundantur preterea, et uestimenta  mutant, ut, anima et corpore baptizati, Christum induere mereantur. Iacob autem et deos, et inaures terre infodit, ut uelut mortui intelligantur et ad homines decipiendos ulterius non appareant. Sed quare inaures cum eis infodiuntur, nisi ut nemo ulterius in eorum memoria aures hominum sollicitare presumat? Sunt enim inaures aurium ornamenta, pro quibus auditus intelligitur. Aures enim, que non audiunt, ornate non sunt. Sic igitur Iacob domesticorum suorum aures circumcidens, ad deorum laudes audiendas, surdos, et sine auditu esse uolebat. Unde scriptum est: »Periit memoria eorum cum sonitu .« Si enim non sit qui au liat, et sonitus, et predicatio, et memoria perit. uenit ergo in Bethel, et edificato ibi altare, uocauit  nomen loci illius domus Dei. »Eodem tempore mortua est Debora nutrix Rebecce, et sepulta est ad radices Bethel subter quercum, uocatumque est nomen loci illius, Quercus fletus.« Eodem, inquit, tempore, quo Iacob ascendit de Bethel, mortua est Debora nutrix Rebecce, quoniam eo tempore mortua est Synagoga, quo Christus domum Domini, id est Ecclesiam edificare et inhabitare cepit. Debora enim interpretatur apis. De hac enim Dominus, ait: »Circumdederunt me sicut apes .« Fuit uero Debora nutrix Rebecce, quoniam Ecclesiam paruulam et lactantem Synagoga nutriuit. Ipsa enim et legem et prophetas nos docuit, et quidquid habemus ueteris Testamenti, ab ipsa suscepimus. Locus autem in quo Debora, id est Synagoga, sepulta  est, uocatur Quercus fletus, quia in tenebris exterioribus posita Synagoga, umbra eius, et refrigerium, fletus est et stridor dentium. Cum enim a calore nimio mali transeant ad aquas niuium, melius erat eis semper sub sole esse, quam sub illius quercus umbram succedere, que eos nimio frigore et flere et stridere cogeret.

»Egressus autem inde Iacob uenit in terram que ducit Ephratam, in qua cum parturiret Rachel, periclitari cepit ob partus difficultatem. uocauit igitur nomen filii sui Belom, id est filius doloris mei: pater uero uocauit eum Beniamin, id est filius dextere.« Pulchre autem eo in loco peperit Rachel, in quo S. Ecclesia sumpsit initium, de qua scriptum  est: »Audiuimus eam in Ephrata .« Ephrata enim est ipsa Bethlehem, in qua Christus dominus noster secundum carnem natus est. Pariens autem filium moritur Rachel, quoniam S. Ecclesia moriendo parit. Pariendo namque decollatus est Paulus: pariendo crucifixus est Petrus. Quomodo enim moriendo non pariebat, qui in cruce positus predicando filios generabat? Nullo enim tempore sancti martyres plures filios genuerunt Domino, quam eo tempore, quo patiebantur. Inde in Euangelio Dominus, ait: »Mulier cum parit, tristitiam habet . uocat autem filium suum Belom, id est filius doloris mei, quia in dolore, id est morte, et in angustiis eum peperit. Pater uero uocauit cum Beniamin, id est filius dextere. Si enim Christus  dextera uocatur, Iacob autem significat Christum, ergo filii Christi, filii sunt dextere. Inde autem et de Beniamin dicitur, quia utebatur utraque manu pro dextera. In morte autem Rachel non fuit fletus, quoniam S. Ecclesia non ad merorem, sed ad gaudium moriendo tendit. Fletur autem, 39 et flet Debora anus decrepita et despicienda, de qua per Ieremiam dicitur: »Plorans plorauit in nocte, et lacryme eius in maxillis eius, non est qui consoletur eam ex omnibus caris suis .«



CAPUT XXXuI.

Hinc autem sequitur: quia completis centum octoginta annis, mortuus est Isaac, quem filii eius Esau, et Iacob sepelierunt in spelunca duplici. Inde  narrantur filii Esau, et duces eorum; similiter filii Seyr et duces eorum. Quod autem dicitur: iste est Onan, qui inuenit aquas calidas in solitudine, cum pasceret asinos Sebeon patris sui, sic accipiendum est ac si diceret: Iste Onan sua arte suoque ingenio reperit, ut ex asino simul et equa mulus nasceretur; siue etiam ad litteram: inuenit aquas, que difficile in solitudine reperiuntur.



CAPUT XXXuII.

»Ioseph cum sedecim esset annorum, pascebat greges cum fratribus suis adhuc puer: accusauitque fratres suos apud patrem crimine pessimo. Isrel autem diligebat Ioseph, fecitque ei tunicam polymitam bene ornatam.« uidit autem in somnis se ligare manipulos cum fratribus in agro; surgens  autem, et stans manipulus eius, a fratrum manipulis adorabatur. Quod cum fratribus retulisset, responderunt ei: »Nunquid rex noster eris et subiiciemur ditioni tue?« Aliud quoque uidit somnium, quod narrans fratribus, ait: »uidi per somnium quasi solem, et lunam, et stellas undecim adorare me.« Quod pater audiens, et intelligens, ait: »Nunquid ego, et mater tua, et fratres tui adorabimus te super terram?« Inuidebant ergo ei fratres eius. Ioseph enim, qui accrescens interpretatur, Christum significat, cuius regnum, et imperium tantum creuit, ut mundum impleret uniuersum, de quo Ioannes ait: »Me oportet minui, illum autem crescere .« Hic autem cum adhuc  puer esset, sedens in medio seniorum audiebat, illos et interrogabat, omnesque in eius responsis et doctrina mirabantur . Sic igitur et noster Ioseph adhuc puer, et gregem pascebat. Quod autem dicitur quia Ioseph accusauit fratres suos apud patrem crimine pessimo, plurale pro singulari posuit; non enim omnes fratres, sed solum Ruben accusauerat, qui cum Bala concubina patris sui concubuerat. Sed nunquid Christus aliquando accusaturus est? Apostolus enim dicit: »Quis accusabit aduersus electos Dei? Christus, qui iustificat. Quis est qui condemnet? Christus iehsu, qui mortuus est, imo qui et resurrexit, qui etiam interpellat pro nobis .« Si ergo constat Christum apud Patrem interpellare pro nobis, non dubium est  etiam ipsum accusare et damnare malos. Fecit autem pater huic filio suo dilecto tunicam polymitam, per quam, carnem, qua diuinitas induta est, intelligimus. Eius autem manipulum optimo grano plenum, et quo totus mundus nutriendus erat, fratrum manipuli adorant, quia »in nomine Iesu omne genu flectetur celestium, terrestrium, et infernorum .« Ipsum preterea sol, et luna, et stelle  undecim adorauerunt; quoniam reges, et principes, totaque Ecclesia, omnesque eius discipuli eum adorant, et uenerantur. Quomodo ergo, iuxta litteram, luna Ioseph adorare potuit, siquidem per lunam Rachel intelligitur, que iam defuncta erat?  Inuidebant igitur ei fratres, et iam eum occidere Iudei cogitabant, quoniam eius somnia, eius  monita atque doctrina eis uidebatur esse contraria, et talem tanquam iustum regem sibi preesse metuebant; unde et dicebant: »uenite, occidamus eum, quoniam inutilis est nobis, et contrarius est operibus nostris, et promittit se scientiam Dei habere, Filium Dei se nominat .« Post hec autem, iubente Iacob, iuit Ioseph uisitare fratres suos, qui pascebant greges. Cum eum a longe uidissent, »cogitauerunt illum occidere, et mutuo loquebantur: ecce somniator uenit, uenite occidamus eum, et mittamus in cisternam ueterem.« Confestim ut peruenit ad fratres, nudauerunt eum tunica talari et polymita; postea uero consilio Iude uendiderunt Ismelitis. Postquam enim Iudei uiderunt  signa et miracula que Christus faciebat, et quod omnis populus eum uenerabatur et sequebatur, zelo et inuidia commoti pontifices et Pharisei »collegerunt concilium, quomodo Iesum dolo tenerent et occiderent .« Deinde »cum diabolus misisset in cor, ut traderet eum Iudas Simonis Iscariote ,« iuit igitur ad pontifices, et dederunt ei triginta argenteos. Fuerunt igitur et facto similes, qui nomine non differebant; ut alter Iudas Ioseph, alter uero uenderet Christum.

»Dixit enim Iudas fratribus suis; ecce Ismelite transeunt, uenite, uenundetur.« Acquieuerunt ergo fratres, et uendiderunt eum uiginti argenteis. Recte autem Ioseph quia minoris erat meriti, minori etiam uenditur pretio. Per Ruben, qui Ioseph liberare  nitebatur, eam populi partem intelligimus que in morte Saluatoris non fuit consentiens. Per hedum, quem occiderunt, Christi mortem, per tunicam uero, quam in eius sanguine tinxerunt, carnem Christi sanguine proprio cruentatam designamus. Liberatur igitur a morte Ioseph, si eius tunica cruentatur, quoniam 40 et Christus secundum carnem passus est, qui secundum diuinitatem mori non potest.



CAPUT XXXuIII.

Quod uero sequitur de filiis Iude, qui fuerunt nequam in conspectu Domini, et ab eo occisi sunt, et de ipso Iuda, qui concubuit cum nuru sua, aliis  ad exponendum relinquimus, non magnopere ducentes hominum flagitia spiritualibus inserere sacramentis. uerumtamen quoniam omnia que scripta sunt, ad nostram doctrinam scripta sunt, nos talia facere timeamus, ne hec agentes similia patiamur. Et quidem nisi quia primogenitus Iude nequam fuit; secundus eius filius Iudeos et hereticos significare poterat, qui primogenito fratri, id est Christo inuidentes,  illud uerbi semen in aures audientium infundere nolunt, per quod ueritas, que Christus est, in eorum cordibus oriatur; effundunt igitur illud in terram, ubi sciunt nullum ex eo posse fieri fructum. Hoc autem fit, ne in fratris nomine filius oriatur. Secundum legem namque, si quis coniugem fratris uxorem duceret, non sibi, sed  fratri suo filios generabat.



CAPUT XXXIX.

Igitur Ioseph ductus est in Aegyptum, emitque eum Putiphar eunuchus Pharaonis princeps exercitus, qui preposuit eum omnibus que possidebat. Ille uero nichil aliud nouerat, nisi panem quo uescebatur; sed quia noluit dormire cum domina sua, ut putabatur, ab ea accusatus in carcerem missus est. Deinde uero, iubente Pharaone, de carcere eductus, atque ab eo prepositus ordinatus, totum Aegyptum a fame liberauit; unde et saluatorem mundi lingua Aegyptiaca eum uocauerunt. Cuius abstinentie Ioseph fuerit, ex eo facile dignoscitur, quia cum multis diuitiis preesset, necessariis tantum  contentus, solo pane uescebatur; unde et uitiorum strenuus dominator, maximeque libidinis exstitit, que ex nulla re magis uincitur quam carnis maceratione. Sic et Daniel cum tribus illis nobilissimis pueris, pane et leguminibus contentus fuit. Quamuis panis nomine cibus omnis intelligi possit; unde in Euangelio dicitur: »Cum introiisset iehsu in domum cuiusdam principis Phariseorum sabbato manducare panem .« Quod ergo dicitur nichil nouerat nisi panem quo uescebatur, id est nulla gloria uel honore, nullisque diuitiis delectatus, solius corporis necessariis utebatur. Sed quia Ioseph significat Christum, Christus autem non nisi semel uenditus est, quid secunda uenditio Ioseph in Christo significauit? Semel enim in se, multoties autem  in fidelibus suis Christus Dominus noster uenditus est. Unde ipse discipulis ait: »Qui uos audit, me audit; et qui uos spernit, me spernit « Et Saulo persequenti: »Saule, Saule, quid me persequeris?«  Itemque: »Quod uni ex minimis meis fecistis, mihi fecistis .« Sic igitur Christus in seruis suis et flagellatur, et tenetur, et uenditur, et occiditur. Hec enim lex a tyrannis quodam tempore data fuerat, ut quicunque proderet Christianum, eius facultates haberet; qua cupiditate ducti ubique  mali, Christianos studiose querebant. Sic igitur fiebat, ut suismetipsis  facultatibus christiani uenderentur. Sed cui uendebant, nisi Putiphar, nisi principi Pharaonis, per quem diabolus intelligitur? Putiphar enim os inclinans ad discendum interpretatur. Cum enim sancti martyres ante iudices ducerentur statim qui et unde, serui an ingenui, et cuius essent religionis examinabantur. Hoc igitur modo Putiphar, os ad discendum inclinans, subtili examinatione de eis omnibus interrogabat; qui, cum se esse Christianos dicerent, mox eos omnibus facultatibus suis, quantum in ipso erat, preponebat, diuitias, honores, et dignitates eis promittens, si sue uoluntati consensissent.  Dicitur autem Putiphar iste ad nefarios usus emisse Ioseph, quia pulcher erat et decora facie; propter quod, exsiccatis testiculis, diuino iudicio sic eunuchatur;  deinde uero sacerdos Heliopoleos constitutus, cuius filiam Ioseph postea duxit uxorem. Et hoc quidem tyrannis satis conuenire uidetur, qui sanctorum fidem polluere et corrumpere cupientes, multis modis a Domino percussi fuisse leguntur, et illi presertim qui sacras uirgines uiolare tentarunt. Sed quid per uxorem Putiphar, nisi idololatriam intelligimus? Cui, quia Ioseph et SS. martyres consentire noluerunt, quasi sacrilegi et adulteri, et carceri, et morti, et exsilio damnati sunt. Cum he enim meretrice Isrel fornicatus est, de quo dicitur: »Fornicatus est Isrel post deos gentium .« Positi igitur sancti in carcere, ibi quoque Deum adiutorem inuenerunt, qui nunquam deserit  sperantes in se. Quamuis enim Ioseph, qui uenditus, accusatus missusque in carcerem, omnes martyres significare posset, eos tamen principaliter significat, qui temporibus Diocletiani et Maximiani exstiterunt. Isti enim adeo idololatriam prosecuti sunt ut quicunque sacrificare noluisset, mox carceri uel exsilio traderetur, aut diuersis suppliciis puniretur. Post hos autem secutus est Constantinus Maximus imperator, cui Deus per uisionem piscinam pietatis reuelare dignatus est, 41 in qua et ipse, et totus mundus a uitiorum lepra mundatus est. Queritur igitur Ioseph, queritur Siluester, qui regis somnia interpretetur. Trahitur igitur Ioseph de carcere, ducitur Siluester de latibulis in quibus iam ex multo tempore latitauerat; interpretatur somnia, exponit  mysteria, fit amicus imperatoris, magis quam ille Pharaonis. Ioseph enim a Pharaone secundus in regno declaratur et annulum, et stolam, et torquem auream circa collum suscepit: Siluester uero a Constantino primus omnia Romani imperii insignia suscipere meruit, quibus usque hodie Romani pontifices in magnis festiuitatibus utuntur: inde est, quod pontifices clamyde, quodque purpura uestiuntur   . Si ergo Ioseph saluator mundi, quia solum Aegyptum a fame liberauit, cur et Siluester saluator mundi non dicatur, qui pane uerbi Dei, et spiritualibus alimoniis totum mundum refecit? Illi filia Putipharis: huic sancta et uniuersalis Ecclesia traditur; multoque plura Siluester quam Ioseph fecisse narratur. Ille horrea, iste Ecclesias aperuisse legitur. Ille Aegyptiis seruitutem; iste christianis tribuit libertatem. Quod autem Iacob cum filiis et nepotibus, totaque domo ac familia sua letus ad Ioseph super plaustra ducitur in Aegyptum, nonne tibi significasse uidetur quod ex uoluntate Siluestri, iubente Constantino, ex carcere et exsilio, ubi detinebantur, cum gloria et honore omnes sancti ad propria remearunt? Si enim, quod uerum  est, ubicunque sunt duo uel tres in Christi nomine congregati, ibi et ipse est in medio eorum, quis negare audeat quod noster quoque Ioseph simul cum sanctis suis de carcere et exsilio non duceretur? Longum autem est singula singulis comparare. Illud tantum nos dixisse sufficiat, quia non magis tunc Pharao, amore Ioseph, profuit Isrelitis, quam postea Constantinus, Siluestri gratia, profuit Christianis.

Pretermittens S. Bruno expositionem in sequentia septem capita, deuenit ad caput XLuII, quod cum reliquis illustrat, presertim extremum, ubi singule predictiones a Iacob moriente filiis suis facte eleganter, copioseque explicantur.



CAPUT XLuII.

uenit igitur Isrel in Aegyptum, benedixitque  Pharaoni, et habitauit in terra Gessen, auctusque est, et multiplicatus nimis, factique sunt omnes dies uite illius centum quadraginta et septem annorum. Cumque appropinquare cerneret mortis diem, uocauit filium suum Ioseph, et dixit ad eum: Si inueni gratiam in conspectu tuo, pone manum tuam sub femore meo, et iura mihi, quod de hac terra auferas me, et sepelias in sepulcro patrum meorum. Iurauit igitur Ioseph; quo iurante, adorauit Isrel Deum, conuersus ad lectuli caput. uenit, inquit, Isrel in Aegypto, quia et Dominus noster iehsu Christus in hunc mundum ueniens benedixit Pharaoni, cunctisque mundi huius principibus, qui sanctorum meritis obedire non renuunt; tantumque  in eo auctus est, ut a solis ortu et occasu, ab aquilone et mari eius imperium dilatetur.



CAPUT XLuIII.

Quid autem significet quod Ioseph sub patris femore iurauit, iam superius expositum est, ubi sub femore quoque Abrahe seruus eius iurasse narratur. Quod autem dicitur: et adorauit Isrel Dominum, conuersus ad lectuli caput, uersus orientem caput lectuli  fuisse significat, in qua parte Deum adorare solitus erat, cum iam ex eo tempore solem iustitie Christum Dominum ipse ueneraretur. De hoc autem Apostolus, aliam sequens translationem, sic ait: »Fide Iacob benedixit duobus filiis Ioseph, et adorauit fastigium uirge eius ;« ut sit sensus quod Iacob senio confectus, fastigio uirge eius innixus Deum adorauit, non quod ipsam uirgam, uel sceptrum Ioseph filii sui Iacob adorasse intelligatur  .



CAPUT XLIX.

His ita peractis, nuntiatum est Ioseph, quod egrotaret pater eius, qui, assumptis duobus filiis suis Manasse et Ephraim, iuit ad eum, quos Iacob sibi heredes esse constituit, ut pariter cum filiis  suis diuiderent possessionem. Cumque eos Ioseph applicuisset ad patrem, commutatis manibus, benedixit eis, posuitque manum dexteram super caput Ephraim, qui ei sinister erat: sinistram uero super caput Manasse, qui erat ei a dextris. Hoc autem Ioseph grauiter ferens, nitebatur patris dexteram super caput Manasse transferre, qui maior natu erat. Ille uero renuens ait: »Scio, fili mi, scio; et iste quidem erit in populos, et multiplicabitur; sed frater eius iunior maior illo erit, et semen eius crescet in gentes. 42 Benedixitque eis in ipso tempore, dicens: in te benedicetur Isrel, atque dicetur: Faciat tibi Deus sicut Ephraim, et sicut Manasse; constituitque Ephraim ante Manassen.« Ioseph enim filios suos sic ad patrem applicuerat,  ut Manasses, qui maior erat, esset a dextris, Ephraim uero a sinistris. uir ergo sanctus, et Spiritu Dei plenus, manibus commutatis, et quodammodo ipsis suis brachiis crucis signum super eos faciens, eis benedixit, deprecans Deum patrum suorum, et angelum qui eruit eum de cunctis malis, in quo et Patrem, et Filium intelligebat, ut eis benediceret, ut nomen suum, et nomen patrum suorum Abraham et Isaac super eos inuocari faceret, ut uidelicet tales existerent, qui talium patrum filii digne uocarentur. He autem due tribus ualde multiplicate sunt; si quidem Ephraim decem tribubus imperauit, quia prouerbium erat in Isrel, ut cuicunque bona quis optaret, ei in predicando diceret: »Faciat tibi Deus  sicut Ephraim, et sicut Manasse.« Quod autem dicitur: »Quia constituit Ephraim ante Manassen,« tale est ac si diceret: Constituit, firmauit, et precepit ut ex inde Ephraim maior esset quam Manasses. Sic enim et Ioannes Baptista in Euangelio dicit: »Qui post me ueniet, ante me factus est .« Dixitque Iacob Ioseph filio suo: »En ego morior, eritque Deus uobiscum, reducetque uos in terram patrum uestrorum; do tibi partem unam extra fratres tuos, quam tuli de manu Amorrhei in gladio, et arcu meo.« Quod enim Iacob Amorrheis uiolenter terram abstulerit, nusquam superius legitur; sed quia hic dicitur, factum quoque  fuisse intelligi potest: aut si ita non intelligitur, prophetia est de futuro, ut se iam fecisse dicat, qui filios Ioseph facturos esse cognoscit. Fortasse autem hoc est illud predium, de quo in Euangelio dicitur: »uenit iehsu in ciuitatem Samarie, que dicitur Sichar, iuxta predium quod dedit Iacob Ioseph filio suo .«



CAPUT L.

»uocauit autem Iacob filios suos, et ait eis: Congregamini  et audite, filii Iacob, audite Isrel patrem uestrum; congregamini, ut annuntiem uobis que uentura sunt nouissimis diebus. Ruben primogenitus meus, tu fortitudo mea, et principium doloris mei, prior in donis, maior in imperio: effusus es sicut aqua, non cresces, quia  ascendisti cubile patris tui, et maculasti stratum eius.« Ruben namque filius Lie primogenitus fuit; ipse autem, et Gad, et dimidia tribus Manasse possedit omnem terram quam ceperunt filii Isrel, priusquam transirent Iordanem. Relictis igitur uxoribus, liberis, et gregibus, cunctaque supellectile expediti, et armati incedebant ante fratres suos. Ideoque modo Iacob dicit Ruben: »Tu fortitudo mea,« quo precedente et preliante uincam: »et principium doloris mei,« quia concubuit cum Bala concubina patris sui. Unde in sequentibus dicit: »Quia ascendisti cubile patris tui, et maculasti stratum eius.« Principium igitur doloris sic est, ac si diceret, maximus dolor. »Prior in donis,« uel quia prior benedicitur, siue quia prius hereditatem  suscepit. »Maior in imperio;« maior quippe in imperio fuisset, nisi propter peccatum supradictum primogenita perdidisset. »Effusus es sicut aqua,« non considerans ubi te precipitares, libidinis furore deuictus, ideoque non cresces; si enim non crescet, quomodo in imperio maior erit? Maior enim esse debuerat, sed quia inconsiderate ruit, sueque effusionis impetum non retinuit, neque crescet, neque maior erit. Unde et Moyses ei benedicens ait: »uiuat Ruben, et non moriatur, et sit paruus in numero.« Potest autem et sic intelligi, non cresces in peccatis, uidelicet ut peccatis peccata adiicias; sed peccasti: quiesce. Quoniam autem superius dicitur: »Congregamini, filii Isrel, ut  annuntiem que uentura sunt uobis diebus nouissimis;« iuxta litteram quidem ad Ruben, allegorice uero ad totum populum Iudaicum pertinere uidetur, ut sit uox loquentis Domini: »Ruben primogenitus meus.« Sic enim scriptum est: »Filius meus primogenitus Isrel.« Hunc enim populum quasi filium primogenitum pre cunctis gentibus quodam tempore Deus dilexit; principium doloris mei, id est, tu mihi principalis es, maximusque dolor, tum propter alia, tum quia filium meum carissimum occidisti. »Prior in donis,« quia tibi legem, tibi manna, tibi spiritualia dona mandaui. »Maior in imperio,« quia quandiu fidelis fuisti, nulla gens te  superare, imo tibi resistere potuit. »Effusus es sicut aqua,« cunctos submergens, et destruens inimicos, siue etiam supra numerum multiplicatus. Non cresces, sed sicut timebas, uenient Romani, qui tibi locum tollant, et gentem. Quare hoc? »Quia ascendisti cubile patris tui, et maculasti stratum eius,« multorum uidelicet animas Domino desponsatas doctrina, et exemplis, et uiolentia maculasti et corrupisti. Et quoniam Pater est in Filio, et Filius in Patre, quasi alter alterius cubile dicitur.

»Simeon et Leui fratres, uasa iniquitatis bellantia, in consilio eorum ne ueniat anima mea, et in cetu eorum non sit gloria mea; quia in furore suo occiderunt uirum, et in uoluntate sua suffoderunt murum, maledictus furor eorum, quia pertinax,  et indignatio eorum, quia dura: 43 diuidam eos in Iacob, et disperdam eos in Isrel.« Nam quia superius legimus, Simeon et Leui fratres, propter Dinam sororem suam, Sichem et Emor dolo interfecerunt, ideo uasa iniquitatis bellantia appellantur, quorum conuentus atque consilia, furore, ira, et indignatione plena, nec ab ipsis satisfacientibus et indulgentiam querentibus placari potuerunt; ideoque precatur Iacob ne in eorum consilium, et potestatem eius uita et gloria aliquando ueniat; siue etiam, ut eorum nunquam credat consiliis, qui dolo, et simulatione tantum facinus perpetrare potuerunt; de quo et subditur: »Quia in furore suo occiderunt uirum,« Sichem uidelicet et Emor. »Et in uoluntate sua suffoderunt murum,« et totam ciuitatem  illorum destruentes, uel aditum sibi ad intrandum preparantes. »Maledictus furor eorum, quia pertinax,« id est implacabilis, »et indignatio eorum, quia dura,« que mitigari non potest. Notandum autem, quia non ipsis, sed eorum furori et indignationi maledicit, ut uidelicet post maledictionem iam hec in eis ulterius esse non ualeant. »Diuidam eos in Iacob, et disperdam in Isrel.« Simeon namque infra sortem Iude suscepit hereditatem, habitauitque in medio filiorum Iude. Leui autem de cunctis tribubus date sunt ciuitates ad inhabitandum. Spiritualiter uero per Simeon et Leui, Iudeos omnes, maximeque sacerdotes et leuitas intelligimus, qui uasa iniquitatis bellantia, tota  die constituebant prelia, qui prauo consilio inito, in furore suo occiderunt uirum, Christum scilicet: »et in uoluntate sua suffoderunt murum,« ipsum eumdem, qui muniebat, et defendebat Ierusalem. Ideoque diuisi sunt in Iacob, et dispersi sunt in Isrel: id est ubique terrarum, ut per Iacob Ecclesiam intelligamus, que per totum mundum diffusa est.

»Iuda, te laudabunt fratres tui. Manus tua in ceruicibus inimicorum tuorum, et adorabunt te filii patris tui. Catulus leonis Iuda, ad predam, fili mi, ascendisti, requiescens accubuisti ut leo, et quasi leena, quis suscitabit eum? Non auferetur sceptrum de Iuda, et dux de femore eius, donec  ueniat qui mittendus est, et ipse erit exspectatio gentium. Ligans ad uineam pullum suum, et ad uitem, o fili mi, asinam suam. Lauabit in uino stolam suam, et in sanguine uue pallium suum. Pulchriores sunt oculi eius uino, et dentes eius lacte candidiores.« Tribus namque Iuda, quia templum habebat, et legem, et prophetas, a ceteris semper laudari meruit. Qualiter autem super ceruices inimicorum manus tenuerit, libri Regum testantur. Quomodo uero et Dauid, et alios reges ab eo, totus populus adorauerit, et ueneratus fuerit, ibi quoque reperitur. Dictus est autem catulus leonis Iuda propter fortitudinem, quam ille populus habuit. Ascendit autem ad predam, omnes in circuitu ciuitates deuastans. Requieuit ut leo, et  quasi leena, quia quandiu legem sibi datam custodiuit, omnes eius quietem et pacem perturbare, sibique bellum mouere timebant. Unde et subditur: »Quis suscitabit eum?« ad bellum scilicet prouocando. »Non auferetur sceptrum de Iuda, et dux de femoribus eius  , donec ueniat, qui mittendus est, et ipse erit exspectatio gentium;« manifesta est de Christo prophetia. Ipse est enim, quem omnes gentes exspectabant, et a quo de morte perpetua sunt liberate. Ex quo autem tribus Iuda regnare cepit, id est a temporibus Dauid, de nulla alia, nisi de propria tribu regem habuit. Quod autem dicitur: »Non auferetur sceptrum de Iuda,« sic est accipiendum, non quod omnino non auferetur  sed  quia hec dignitas ab hac tribu non auferetur, ut detur alteri tribui, que huic imperare debebat. Namque unoquoque rege moriente, sceptrum quidem auferebatur; dignitas tamen, et honor regius, quasi quiddam naturale et hereditarium in hac tribu permanebat. Unde et post regis cuiuslibet obitum, et post reditum de captiuitate, sine ulla contentione de hac tribu Iuda rex eligebatur. Hoc autem sicut Iacob predixerat, usque ad Christi aduentum perseuerauit; tunc enim Herodes, quamuis fraudulenter in Iudea regnabat, qui tamen uxorem de tribu Iuda habebat, cum qua et regnum, et sceptrum possidebat quod autem sequitur: »Quia ligabit pullum et asinam ad uitem, et quia lauabit stolam, et pallium  in uino,« quantum ad litteram, pacem, et quietem habiturum esse significare uidetur, ut secure dormiat sub uite sua, tantamque uini abundantiam habere, ut in eo, si necesse fuerit, etiam pannos lauare sufficiat. Spiritualiter autem per Iudam Christum intelligimus, quem non solum fratres, uerum etiam omnis creatura laudat, et benedicit, cuius quidem manus in ceruicibus est inimicorum suorum, quoniam nemo est qui ei resistere ualeat. Hunc autem et filii patris sui adorant, angeli uidelicet atque homines. Ipse autem est et catulus leonis, qui omnium fortissimus bestiarum, ad nullius timebit occursum. Dicitur autem quod catulus leonis quando nascitur, usque ad tertium diem, quasi mortuus  dormiens, non mouetur; die uero tertia rugitu quodam, et uoce parentis a somno excitatur. Christus autem de se loquens ait: »Ego dormiui, et somnum cepi, et resurrexi, quoniam Dominus suscepit me .« Dormiui in sepulcro, die tertia resurrexi, 44 scilicet uoce Patris a somno excitatus. Unde et subditur: »Requiescens accubuisti ut leo, et quasi leena, quis suscitabit eum?« pater utique, qui non derelinquet animam eius in inferno, siue ipse seipsum, quoniam potestatem habet ponendi animam suam, et iterum sumendi eam. Quod autem ait: »Ad predam, fili mi, ascendisti;« hoc est, quod alibi dicitur: »Ascendens Christus in altum captiuam duxit captiuitatem :« ascendens enim crucem, predam de manu diaboli rapuit,  id est totum mundum. Sed quid est, quod ait: »Ligans ad uineam pullum suum?« Quid per uineam, quid per pullum? »uinea enim Domini Sabaoth, domus Isrel est ;« pullus autem, populus gentilis lasciuiens et indomitus. Ligauit igitur pullum ad uineam, Iudeos et gentiles in unam fidem coniungens, ut fiat unum ouile et unus pastor. »Et ad uitem, fili mi, asinam suam.« Ego, inquit Dominus, sum uitis uera, et uos palmites . Asina autem est Synagoga, quam secundum eam quidem partem, que credidit, insolubili uinculo sibi Dominus coniunxit, atque ligauit. Unde Paulus huius asine filios, huic uiti indissolubiliter ligatos dicebat. »Quis nos separabit a caritate Christi? tribulatio, an angustia? Certus sum enim, quia neque  mors, neque uita separabit nos a caritate Dei, que est in Christo Iesu .« Si ergo pullus ligatur ad uineam, id est ad Synagogam, asina autem, id est Synagoga, ligatur ad uitem, ergo et pullus ligatur ad uitem. »Lauabit in uino stolam suam, et sanguine uue pallium suum.« Stola et pallium Christi caro est, quam militis lancea perforauit, et continuo exiuit sanguis, et aqua. Uude et dicitur: »Quis est iste, qui uenit de Edom tinctis uestibus de Bosra? iste formosus in stola sua .« Notandum uero, quod uinum sanguis uocetur, quia in sanguinem uinum conuertitur. Pulchriores sunt oculi eius uino, et dentes eius lacte candidiores: oculi Christi prophete intelliguntur, qui superspicaci  mentis acumine, usque ad seculi consummationem Ecclesie sacramenta uidere meruerunt. Hi autem sunt pulchriores uino, quia Spiritu feruentes omnia superflua et nociua a se mundantes expulerunt; sic enim et uinum feruendo et bulliendo purgatur. Dentes autem apostoli sunt, qui nobis Scripturarum difficilia, et duriora ruminando et exponendo, quasi infantes nos nutrierunt. Et isti quidem sunt lacte candidiores, quia super niuem dealbati, nulla in eis apparet macula peccati.

»Zabulon in littore maris habitabit, et in statione nauium pertingens usque ad Sidonem.« Hec autem magis sortis hereditatisque descriptio quam benedictio esse uidetur, quamuis et ipsa sors ei pro benedictione data sit, de qua scriptum est: »Primo  tempore alleuiata est terra Zabulon et terra Nephthali .« Iste namque due tribus iuxta mare Galilee habitauerunt. Unde et Mattheus ait: »Cum autem audisset iehsu, quod Ioannes traditus esset, secessit in Galileam; et, relicta ciuitate Nazareth, uenit et habitauit in Capharnaum maritima, in finibus Zabulon et Nephthalim .« Multum enim Christus in Galilea conuersatus est, que sanctorum apostolorum Petri, et Andree, et Iacobi, et Ioannis habitatio quondam fuit, pro quibus uidelicet Nephtalim merito dicatur ceruus emissus, et dans eloquia pulchritudinis. Cerui namque sunt apostoli, quibus cum a Domino mitterentur, dictum est: »Ite in uniuersum mundum, predicate Euangelium omni creature .« Cuius  autem pulchritudinis eloquia isti dederint, lege et uide. Magna est igitur benedictio Zabulon et Nephthali, quia tantos, talesque uiros habere meruerunt.

»Issachar, asinus fortis, habitans in terminis; uidit requiem, quod esset bona, et terram, quod optima, et supposuit humerum suum ad portandum, factusque est tribubus seruiens.« Habitat autem Issachar in terminis, quia sicut in libro Iosue scribitur, ab Austro est Ephraim, ab Aquilone Manasse, et coniunguntur ab Oriente in tribu Issachar, ita ut Issachar sit terminus utriusque. Hic autem, quia parum quid secundum litteram dicere ualemus, ad allegoriam nos transferamus. Issachar enim asinus fortis, Ecclesie doctores sunt, quia totius Ecclesie  pondus ferunt. Hi autem habitant in terminis: inter actiuam uitam uidelicet, et contemplatiuam, nunc orationibus uacant, nunc fidelibus necessaria subministrant. Iste uero, quia cognoscunt requiem celestis beatitudinis, quod bona sit, quia sciunt etiam hanc terram, id est sanctam Ecclesiam optimam esse, supponunt humeros ad portandum, totisque uiribus elaborant, ut hanc terram ad hanc requiem transferre ualeant, unde et facti sunt tributis seruientes. Quoniam, sicut Apostolus ait, omnibus omnia facti sunt, ut omnes lucrifaciant, et quasi omnium tributarii omnibusque debitores, admonendo, increpando, arguendo omnibus seruiunt. Cum enim Apostolus dicat: »Grecis ac barbaris,  sapientibus et insipientibus debitor sum ,« nonne tibi omnibus tributa soluere uidetur? Sequitur:

»Dan iudicabit populum suum, sicut alia tribus Isrel. Fiat Dan coluber in uia, cerastes in semita, mordens ungulas equi, et cadat assessor eius retro. Salutare tuum exspectabo, Domine.« De tribu namque Dan fuit Samson, qui uiriliter satis, et strenue populum iudicauit, et Philistheos afflixit. De hac quoque tribu, ut fertur, Antichristus est nasciturus, de quo cetera, que sequuntur, intelligi debent. »Fiat, inquit, Dan,« id est Antichristus, »coluber in uia,« quatenus, ad antiqui serpentis similitudinem, 45 populum in uiam mandatorum Dei gradientem, sue fallacie ueneno perdat et decipiat.  Sed qualis serpens? »Cerastes in semita.« Cerastes enim cornutus interpretatur. Lege Danielem, et inuenies quomodo Antichristus per cornua significetur. Namet in Apocalypsi cornua duo, agni similia habere describitur; per que eius hypocrisis et falsa humilitas intelligitur. Erit autem serpens iste cornutus, quoniam regiam preferet dignitatem, pluresque cornibus, et uiolenta fortitudine quam opere, uel sermone ad se conuertet. »Sedebit« enim »in insidiis cum diuitibus in ocultis, ut interficiat innocentem .«---»Mordens ungulas equi  .« Quid uero per eius ungulas, nisi mundi finem significat? Est enim in ungulas ultima pars corporis; mordet igitur serpens iste ungulam equi, quia in mundi fine Antichristus apparens mundi amatores mordendo deuorabit.  »Ut cadat ascensor eius retro.« Quia huius equi ascensores, reges, et principes, cunctique mundi huius potentes intelligi possunt, quibus mundus iste subiicitur, et quasi a quibusdam equitantibus regitur, et gubernatur. Hi autem retro cadent; qui autem retro cadit, non uidet quo cadit: merito igitur retro cadere isti dicuntur, quia non intelligunt que tormenta post casnm mortis exspectant. Quoniam autem non diu post hec finis sequetur, et Dominus in maiestate sua ad iudicandum ueniet; ideo subdidit dicens: »Salutare tuum exspectabo, Domine,« nequaquam ad Antichristum respiciens, qui et ipse cum ceteris retrorsum cadet.

»Gad accinctus preliabitur ante eum.« Ante quem eum? Utique ante Isrel. Tribus namque Gad  trans Iordanem, accepta possessione, omnibus expeditus, armatus precedebat fratres suos. Hoc enim Moyses preceperat. Sequitur: »Et ipse accingetur retrorsum;« id est ipse quoque Isrel accinctus, et ad bella paratus, sequetur post eum. Si autem spiritualiter intelligatur, Gad accinctus preliabitur Christum significat; de quo modo dixerat: »Salulutare tuum exspectabo, Domine« Et per Gad apostolos intelligamus, qui nichil timentes et ad bella parati, etiam inter ipsos aduersarios Christi nomen predicabant. Ipse uero quasi bonus imperator sequebatur post eos, signis et miraculis eis auxiliando. Unde scriptum est: »Illi autem profecti predicauerunt ubique, Domino cooperante et sermonem  confirmante sequentibus signis .« Ipse quoque Saluator, ait: »Sine me nichil potestis facere .« Hoc est ergo, quod dicitur: »Et ipse accingetur retrorsum.«

»Aser, pinguis panis eius, et prebebit delicias regibus,« Hoc autem ad litteram non procedit, nisi forte terre fecunditatem significet. Spiritualiter autem Aser, qui beatus interpretatur, Ecclesiam significat. Panis uero ipsius Christus est, qui ait: »Ego sum panis uiuus, qui de celo descendi .« De quo pane scriptum est: »Memor sit Dominus omnis sacrificii tui, et holocaustum tuum pingue fiat .« Hoc enim pane non corpora,  sed mentes saginantur. Prebebit autem delicias regibus, id est episcopis et sacerdotibus, qui celesti benedictione super mensa altaris hunc panem conficiunt. His autem panis iste prebet delicias, qui ipsi eius saporem gustant, et intelligunt. »Gustate, inquit, et uidete, quoniam suauis est Dominus .«

»Nephthalim, ceruus emissus, et dans eloquia pulchritudinis.« Hoc autem ibi expositum est, ubi Zabulon benedicitur. He enim due tribus iuxta mare Galilee habitabant, ubi apostoli nostri piscari consueuerant. Omnis igitur benedictio ad illos referatur.

»Filius accrescens Ioseph, filius accrescens, et decorus aspectu. Merito enim Ioseph accrescens  filius dicitur, qui in tantum creuit, ut mundi Saluator, et dominus Aegypti, et pater Pharaonis uocaretur. Filius quoque eius Ephraim decem tribubus imperauit, sola Iuda et Beniamin sequentibus domum Dauid. Fuit autem et decorus aspectu, in cuius pulchritudinem et Putiphar, et uxor eius uehementer exarsit. Unde et Aegyptie mulieres, filieque nobilium, si quando transibant ad eum intuendum, super murum ascendebant. Hoc est enim quod ait: »Filie discurrerunt super murum,« ut eius pulchritudinem mirarentur, »et iurgati sunt, inuideruntque illi habentes iacula.« Quid autem per habentes iacula, nisi milites, ceterosque potentes Aegypti intelligamus? Hi autem cum hominem externum, et captiuum super se cernerent exaltatum, inter se  quod  talia paterentur, et fortasse contra ipsum regem, propter inuidiam iurgati sunt. Hoc autem eos fecisse parum profuit, quoniam uigilanti fortique consilio, et dispositione, Ioseph cuncta agebat. Unde et subditur: »Sedet in forti arcus eius.« Fortis erat manu, fortis erat et arcu, ideoque insurgentes aduersarios non metuebat. Sequitur: »Et soluta uincula brachiorum et manuum eius, per manus potentis Iacob:«---»Humiliauerunt« enim dicit Psalmista, »in compedibus pedes eius; postea uero misit rex, et soluit eum princeps populorum, et dimisit eum .« Hoc autem solius Dei uoluntate, suisque intercedentibus meritis factum esse manifestat, cum dicit: »per manus potentis Iacob;«  id est ut Ioseph solueretur, utriusque Iacob meritum, uel potentia fecit. »Inde pastor egressus est Isrel lapis,« inde, inquam, id est ex Iacob pastor egressus est, pastor utique bonus. Sic enim ipse ait: »Ego sum pastor bonus ;« hic enim, secundum carnem, de semine Iacob natus .est. Dicatur ergo: inde pastor egressus est. Quis pastor? 46 Isrel. Quis Isrel? Lapis. Ergo non primus Isrel egressus est de Iacob , sed ille Isrel egressus est de Iacob, qui uocatur lapis, per quem Christum intelligimus, de quo scriptum est: »Lapis quem reprobauerunt edificantes, hic factus est in caput anguli .« Hinc autem ad Ioseph loquitur dicens:  »Deus patris tui erit adiutor tuus, et omnipotens benedicet tibi.« Hoc autem nullo pacto de Christo intelligi potest; nullum enim dominum pater eius habet, imo ipse est ei Deus deorum, et Dominus dominantium. Hoc igitur, et cetera que sequuntur, super Ioseph intelligantur. Sequitur: »Benedictionibus celi desuper, et benedictionibus abyssi iacentis deorsum, Omnipotens,« inquit, »benedicat tibi;« sed quibus benedictionibus? »Benedictionibus celi, inquit, desuper.« Similiter enim et Isaac eum benedixerat, dicens: »Det tibi Deus de rore celi, et benedictionibus abyssi iacentis deorsum,« id est de pinguedine terre abundantiam. Terra enim celo comparata, abyssus uocatur. Possumus autem per benedictiones celi, Dei, et Angelorum  benedictiones intelligere; at uero per benedictiones abyssi, prophetarum et patriarcharum. Abyssus enim dicuntur prophete, propter spiritualis intelligentie profunditatem. Unde scriptum est: »Abyssus abyssum inuocat ,« id est apostoli prophetas in testimonium uocant. »Benedictionibus uberum, et uulue,« subauditur, benedicat tibi Omnipotens. He autem benedictiones, si ad litteram intelligantur, et dicere, et audire satis absurdum, et turpe esse uidetur. Secundum litteram tamen et filiorum multitudinem, et uictus abundantiam, ei sic benedicendo, optasse intelligi potest. Sed quid per ubera, nisi duo Testamenta intelliguntur? Unde per Salomonem Ecclesie dicitur: »Duo ubera tua sicut duo hinnuli capre gemelle .«  Hec autem ubera cunctis fidelibus sufficienter lac subministrant: iis uberibus Ecclesie filii nutriuntur: in iis benedictionibus ille continentur, quibus omnes populi benedicuntur. Quid uero per uuluam, nisi baptismum intelligamus? Omnes enim Ecclesie hac uulua regenerantur et nascuntur, neque inter eius filios computantur qui per hanc uuluam non regenerantur. »Nisi enim quis renatus fuerit ex aqua et Spiritu sancto, non potest intrare in regnum Dei .« Hic autem ille benedictiones recipiuntur, quibus et anima et corpus mundantur a peccatis. Et nusquam maiores benedictiones, quam in hac uulua, suscipit homo. Magne igitur sunt uberum et uulue benedictiones, quibus et nascimur et alimur. Sed quare non prius uulue, et deinde  ubera? Nisi quia uberibus concipimur, uulua uero nascimur? Precedit enim conceptio natiuitatem, precedit predicatio baptismum: mirabilis generatio, in qua homo prius lactatur quam nascatur. Quis enim in primitiua Ecclesia prius ad baptismum uenit, quam fidei sacramentis instrueretur? Sequitur: »Benedictiones patris tui confortate sunt,« id est fortes, et efficaces facte sunt. He autem, benedictionibus patrum eius adiuncte, in uanum cadere non possunt, donec ueniat desiderium collium eternorum; ac si dicat: He benedictiones, fili mi, ad presens tibi sufficiant; his interim contentus uiuas,  donec ueniat desideratus cunctis gentibus, cuius benedictionibus nulle unquam benedictiones comparari poterunt. Ipse est enim semen, in quo benedicentur omnes gentes; ipse est desiderium collium eternorum; id est patriarcharum et prophetarum, de quibus dicitur: »Montes exsultauerunt ut arietes ;« itemque: »Montes et colles cantabunt coram Domino laudes.« Et iterum: »Fundamenta eius in montibus sanctis ; ipse est enim, in quem desiderant angeli prospicere.« He autem benedictiones fiant in capite Ioseph, et eorum qui imitantur Ioseph; et in uertice Nazarei inter fratres suos. Nazareus erat Ioseph, utpote qui primogenitus fuit Rachel, et Deo ab infantia consecratus. »Omne enim masculinum, adaperiens  uuluam, sanctum Domino uocabitur .«

»Beniamin lupus rapax, mane comedet predam, et uespere diuidet spolia.« Ierusalem namque in tribu Beniamin sita est; ibi et templum et altare constructum. Dicitur ego Beniamin lupus rapax, propter altare, super quod quotidie sine intermissione immolabatur, et tamen quasi rapax lupus cuntis sacrificiis saturari non poterat. Tanta enim erat sacerdotum et leuitarum multitudo, ut uix in sumptu quotidiano multa animalia eis sufficerent. Unde et tale sacrificium preda uocatur. Hanc autem predam mane post immolationem comedebant; uespere autem spolia, id est animalium pelles sacerdotes et  leuite inter se diuidebant. Allegorice autem Beniamin Paulum apostolum significat, qui de ea tribu originem duxit; Unde ipse ait: »Nam et ego Isrelita sum, et ex tribu Beniamin .« Hic autem quasi lupus rapax, magno furore sanctam Ecclesiam persequendo, tantam stragem ubique faciebat, ut ab ipsis quoque apostolis eius seuitia timeretur. Ideoque et ipse dicit: »Ego enim sum minimus apostolorum, qui non sum dignus uocari apostolus, quia persecutus sum Ecclesiam Dei ,« Mane autem et uespere, tale est ac si diceret: Primum, et postea. Primum enim comedebat predam, persequendo, uastando et dilaniando Ecclesiam; sic enim dicitur: »Qui comederunt Iacob.« Postea uero diuidebat spolia Christi, predicando,  sacros ordines distribuendo, per episcopatus et Ecclesias episcopos et presbyteros ordinando  .

47 »Hec autem locutus est Iacob, benedixitque filios suos benedictionibus propriis; finitisque mandatis quibus filios instruebat, collegit pedes suos super lectulum, et obiit.« O quam pretiosa est in conspectu Domini mors sanctorum eius! Ecce enim Iacob uir sanctus et Deo charus, quandiu uoluit locutus est, et quasi mors et uita in illius esset potestate, quando uoluit, obiit. uixit autem centum quadraginta septem annis, et conditum aromatibus sepelierunt eum, sicut ipse iusserat filio suo, in spelunca  duplici. Ibi autem Abraham et Sara, Isaac et Rebecca, Iacob et Lia, et  maximus Adam  conditi sunt; ibi etiam ossa Ioseph a filiis Isrel  delata ex Aegypto, locata sunt.

 Explicit expositio uenerabilis Brunonis episcopi in Genesim; ita Codex Laurentianus.



INCIPIT EXPOSITIO IN EXODUM.


 Librum Exodi  expositurus omnipotentem Deum adiutorem inuoco, cuius digito non solum duas tabulas, que in hoc uolumine continentur, uerum etiam totum librum scriptum, et editum credo.



CAPUT PRIMUM.

 »Hec sunt, inquit, nomina filiorum Isrel, qui ingressi sunt in Aegyptum cum Iacob; singuli cum domibus suis introierunt. Ruben, Simeon, Leui, Issachar, Zabulon et Beniamin, Dan et Nephthalim, Gad et Asser. Erant igitur omnes anime eorum, qui egressi sunt de femore Iacob septuaginta quinque  . Ioseph autem erat in Aegypto; quo mortuo, et uniuersis fratribus eius,  omnique cognatione sua, filii Isrel creuerunt, et quasi herba germinantes multiplicati sunt, ac roborati nimis impleuerunt terram.« Hec autem ideo premissa sunt, ut intelligatur ex quorum paucis quasi seminibus tanta hominum creuerit multitudo. Soli enim illi, qui ad bella procedere poterant a uicesimo anno, et supra numerati fuerunt sex centa tria  millia uirorum, et quingenti sexaginta sex: ceteros uero, qui numerati non sunt, multo plures fuisse non dubitamus. Semper enim bonorum numerus crescit et multiplicatur. Quod autem ait: »Quia erant omnes anime, que egresse sunt de femore Iacob, septuaginta quinque,« per eas filios et nepotes in utroque sexu significat, nisi et eos, qui iam defuncti fuerunt, et eos qui nondum nati erant intelligamus, stare non potest. Nam in Genesi dicitur, quod omnes anime domus Iacob, que ingresse sunt in Aegyptum, fuere septuaginta, quod utique uerum non est, nisi duo filii Iude, qui iam mortui fuerant, Her uidelicet et Onan, et duo filii Ioseph, qui in Aegypto nati sunt, cum ceteris annumerentur. Hinc autem quidam hereticorum suum confirmare errorem uidentur,  qui ex traduce animas descendere opinantur, quoniam de femore Iacob exisse dicuntur; ponitur autem pars pro toto, et a priuilegio maioris partis totns homo anima uocatur; et tale est ac si diceret: Omnes homines qui egressi sunt de femore Iacob, fuere septuaginta anime.

»Surrexit interea rex nouus super Aegyptum, qui ignorabat Ioseph, et ait ad populum suum: Ecce  populus filiorum Isrel multus, et fortior nobis est, uenite, sapienter opprimamus eum.« Rex enim iste diabolus est, rex utique tenebrarum, quoniam Aegyptus tenebre interpretatur; et iste quidem ignorat, id est non diligit Ioseph. Hac enim significatione dicitur:  »Amen dico uobis, nescio uos .« Ioseph autem Christus est, qui uere mundi Saluator, non solum Aegyptum, uerum etiam totum mundum a fame liberauit. Unde et ipse dicebat: »uenite ad me, omnes qui laboratis et onerati estis, et ego reficiam uos .« Huius autem populum rex niger, et tenebrarum ideo persequitur, et opprimere nititur, quia multus et fortis esse uidetur: »uenite, inquit, et sapienter opprimamus eum.« Quid est sapienter, nisi astute et callide? Hoc autem cur facere debeant, subiungit: »Ne forte multiplicetur, et si ingruerit contra nos bellum, addatur inimicis nostris;« per quos Deum ipsum et angelos intelligimus. Sequitur: »Expugnatisque nobis, egrediatur de terra.« Tunc enim reuera  diabolus se expugnatum et uictum esse intelligit, quando uiri sancti egrediuntur de terra, quando Aegyptum fugiunt, 48 quando terrena spernentes, celestia appetunt, quando de terrenis ad celestia transeunt. »Preposuit itaque magistros operum, ut affligeret eos oneribus.« Qualis rex, tales et prepositi. Talibus namque oneribus Propheta afflictus dicebat: »Quoniam iniquitates mee supergresse sunt caput meum, et sicut onus graue grauate sunt super me .«---»Aedificaueruntque urbes tabernaculorum Pharaoni, Phitom et Ramesses.« Phitom namque os abyssi, Ramesses uero tinea interpretatur. Quid enim os abyssi, nisi porta inferni? Quid uero tinea, nisi uermis ille, qui non moritur,  intelligitur? Qui igitur diabolo seruiunt, tales et sibi, et diabolo urbes edificant: lacum aperiunt, et cadunt in eum, quorum uermis non morietur, et ignis non exstinguetur.

»Precepit autem rex Aegypti obstetricibus Hebreorum, quarum una uocabatur Sephora, altera Phua, ut masculos occiderent, et feminas reseruarent. Timuerunt autem obstetrices Deum, et non fecerunt iuxta preceptum regis Aegypti, sed conseruabant  mares, et quia timuerunt obstetrices Deum, edificauit eis domos. Precepit igitur Pharao, ut in flumine masculos proiicerent, et feminas reseruarent.« Semper enim rex iste iniquus eos, qui fortes sunt, et eius iniquitati resistere possunt, perdere querit: diligit autem feminas, quas quidem facile decipere potest, per quas sibi a principio mundum subiecit et quia primum hominem per feminam perdidit, idcirco, et modo per obstetrices, que Deum timent, masculos occidere nititur. Sed quid per obstetrices, que Deum timent, et Pharaoni non obediunt, nisi Ecclesie ministros intelligimus? Hi enim statim in Christo renatos suscipiunt, alunt et conseruant, et ad uitam introducunt. Ideoque edificatur eis domus ab illo, qui ait:  »In domo Patris mei mansiones multe sunt .« Unde et Apostolus: »Scimus, inquit, si terrestris domus nostra huius habitationis dissoluatur, quod domum habemus non manufactam in celo .« Neque enim iuxta litteram intelligi potest, quod Deus obstetricibus domos edificauerit: nisi fortasse per hoc intelligatur, quod earum familias Deus amplificauerit. Ecce autem nouo iterum inuento consilio, masculos omnes in flumen proiicere iubet; hoc est flumen utique, quod in sanguinem uersum est, in quo nec ipsi pisces uiuere potuerunt. Per quod nimirum philosophorum et hereticorum falsam doctrinam intelligimus, in quam qui ceciderit, iniquitatis et deceptionis sanguine suffocabitur.



CAPUT II.


Eo tempore natus est Moyses, quem cum pater eius diutius celare posset, posuit eum in fiscellam scirpeam, et misit in flumen; cuius miserta filia Pharaonis suscepit eum, et adoptauit eum in filium. Narrat autem Iosephus de Moyse, cum adhuc puer esset, et filia Pharaonis letabunda eum ad patrem detulisset, sacerdotem quemdam idolorum exclamasse: hic est qui destruet Aegyptum, et insurgens uolebat occidere eum; sed mox puella accipiens puerum, aufugit. Qui tante pulchritudinis fuisse dicitur, ut si quando per ciuitatem egrederetur, certatim uiri cum mulieribus, relictis necessariis, ad eum speculandum occurrerent. Creuit igitur  Moyses, cumque omnes sapientia et fortitudine preiret, magister militum factus est. Inde prospere cuncta gerens, omnes circumquaque inimicos superauit. Cumque dominus Aegypti, si uellet, esse potuisset, maluit tamen cum fratribus suis humiliter uiuere. Unde Apostolus: »Fide Moyses grandis factus, negauit se esse filium filie Pharaonis .« Quid autem Moyses, nisi Christum significat? De quo ipse ait: »Prophetam uobis suscitabit Dominus de fratribus uestris, tanquam me ipsum audietis ,« quia et ipse propter Herodis timorem in Aegyptum a parentibus delatus est, ibique terra Aegypti  aliquanto tempore eum cum parentibus suis quasi proprium defendit, et aluit. Inde uero  postea reuersus est in terram Iuda, completa prophetia que ait: »Ex Aegypto uocaui filium meum .«

In diebus illis egressus est Moyses ad fratres suos, uiditque afflictionem eorum. uidit autem et uirum Aegyptium percutientem quemdam Hebreum, quem ipse occidens, abscondit sabulo. Similiter et Christus Dominus noster ueniens in hunc mundum uisitare fratres suos, totum uidelicet genus humanum, multos Aegyptios, id est malignos spiritus interfecit, uirtute priuauit, atque de obsessis corporibus eiecit. Qui merito sabulo absconduntur, ut per hoc detur intelligi, quod maligni spiritus in terra arenosa, sterili et infructuosa nec latere, nec habitare queunt. Egressus autem altera die, cum duos Hebreos  rixantes uidisset, et eum, qui iniuriam faciebat, redarguisset, indignatus ille respondit: »Quis te constituit principem et iudicem super nos? Num occidere me tu uis sicut occidisti heri Aegyptium?« Hic sermo nuntiatus est Pharaoni, et querebat occidere eum. Fugiens ergo Moyses uenit in terram Madian. Sic autem Christus cum frequenter pro suis iniquitatibus Iudeos redarguisset, et ad salutis uiam prouocasset, illi e contra insidiabantur, obseruabant, et accusabant, et occidere cogitabant. Unde et ipse dicebat: »Qui ex Deo est, uerba Dei audit, propterea uos non auditis, quia ex Deo non estis .« Reliquit propterea Iudeos, secundum quod ipse ait: »Ecce relinquetur uobis domus uestra deserta .« Et uenit  in terram Madian, id est ad gentes. Erant autem sacerdoti Madian septem filie, per quas omnes mundi huius Ecclesias intelligimus. Hic autem numerus in diuina pagina frequenter uniuersitatem 49 significat. He autem uenerant ad puteum adaquare greges; sed pastores superuenientes eiecerunt eas. Surrexit igitur Moyses, surrexit et Christus, et de manu pastorum, id est de uiolentia philosophorum et hereticorum Ecclesias liberauit. Insuper et greges adaquauit, dicens discipulis suis: »Ite, docete omnes gentes, baptizantes eos in nomine Patris, et Filii, et Spiritus sancti .« Quoniam autem, et si ob diuersitatem locorum, multe in hoc mundo sint Ecclesie,  in fidei tamen ueritate, non nisi una catholica, et uniuersalis Ecclesia esse creditur, de qua dicitur: »Una est columba mea, perfecta mea, immaculata mea .« Ideo Moyses non omnes has puellas, sed unam tantum accepit uxorem, que bene Sephora nuncupatur, quoniam Sephora pulchritudo interpretatur. Ipsa est enim, de qua Apostolus ait: »Ut exhiberet sibi gloriosam Ecclesiam non habentem maculam, neque rugam .« Ipsa est cui dicitur: »Si ignoras te, o pulcherrima inter mulieres, abi, etc. .« Post multum uero temporis mortuus est rex Aegypti, ille uidelicet, qui querebat occidere Moysen. Quo mortuo, clamauerunt filii Isrel ad Dominum, et exaudiuit eos.



CAPUT III.


»Moyses enim pascebat oues Iethro cognati sui sacerdotis Madian. Cumque minasset gregem ad interiora deserti, uenit ad montem Dei Oreb; apparuitque ei Dominus in flamma ignis de medio rubi, et uidebat quod rubus arderet, et non combureretur.« Iam incipiunt mysteria, iam reuelantur sacramenta. Hec est autem prima uisio Moysi, hic primum cum Deo loqui incipit. Sed quid per rubum, nisi beatam uirginem Mariam, que sic de Iudeorum spinosa et peccatrice gente exorta est, sicut de rubi asperitate pulchra et odorifera nascitur rosa? Hec autem uisa est ardens, sed non arsit, quia sine carnis concupiscentia, sine libidinis estu, sancto Spiritu obumbrata concepit. Hoc est enim, quod  Angelus ait: »Spiritus sanctus superueniet in te, et uirtus Altissimi obumbrabit tibi .« Erat igitur ignis in rubo, splendor in uirgine, lux in Maria, lux illa, que ait: »Ego sum lux mundi , lux uera que illuminat omnem hominem uenientem in hunc mundum .« uolebat enim propius accedere Moyses, ut uideret quare rubus non combureretur, sed quia nondum aptus erat tanta cognoscere sacramenta, dictum est ei: »Ne appropies huc;« id est non queras ea que supra te sunt; noli uirginis castitatem, noli Christi incarnationem inuestigare: »solue calceamenta de pedibus tuis.« Quare hoc? Locus enim in quo stas, terra sancta est; in terra sancta non licet habere calceamenta, non licet indui pellibus mortuorum;  ideo enim Adam in paradiso nudus exiens zona pellicea indutus est. Et ait Dominus: »Ego sum Deus patris tui Deus Abraham, et Deus Iacob: uidi afflictionem populi mei in Aegypto, et clamorem eius audiui, et descendi liberare eum. ueni igitur, et mittam te ad Pharaonem; ne timeas, ego ero tecum, et hoc habebis signum quod miserim te.« Id est, in hoc te a Deo missum esse cognosce, quia Deus semper tecum erit, et signa, et miracula quecunque facere uolueris, per te, et in te semper operabitur. Cumque eduxeris populum meum de Aegypto, immolabis Domino super montem istum, id est super montem Dei Oreb, qui coruus interpretatur, per quem populum gentium intelligimus,  a quo, et in quo magnum et singulare sacrificium quotidie Domino immolatur. Huic enim coruo Apostolus ait: »Fuistis aliquando tenebre, nunc autem lux in Domino .«

»Dixitque Moyses: Ego uadam ad filios Isrel, et dicam eis: Deus patrum nostrorum misit me ad uos, si dixerint mihi: Quod est nomen eius, quid dicam eis? Dixitque Dominus ad Moysen: Ego sum qui sum. Sic dices, filiis Isrel: Qui est, misit me ad uos.« Mirabile nomen! Nunquid enim celum non est? Nunquid terra, mare, angeli, et homines non sunt? An quia scriptum est: »Omnes gentes quasi non sunt, sic sunt coram eo?« Quid est quod dicitur: »qui est, misit me ad uos?« Dicat ergo, qui semper est, qui idem semper est, qui nunquam  cepit esse, qui nunquam desinit esse, qui omnibus dat esse, qui de proprio esse non mutatur in esse, uel non esse. Ille qui sic uocatur, misit me ad uos: hoc enim nomen nulli alii conuenit, hoc nomen solius Dei est.

»Dixitque Dominus ad Moysen: Hec dices filiis Isrel: Dominus Deus patrum nostrorum, Deus Abraham, Deus Isaac, et Deus Iacob, misit me ad uos; hoc nomen mihi in eternum, et hoc memoriale meum in generationem et generationem.« Ecce iam familiarius nomen, et quod ipsum non intelligant Hebrei, dicere non possunt. Hoc nomen et uetus et noua generatio cognoscit, hoc Synagoga, hoc Ecclesia intelligit. »uade igitur, et dic filiis Isrel, quia ego uidi afflictionem illorum, et educam  eos de terra Aegypti, ingredierisque tu, et seniores Isrel ad regem Aegypti, et dices ad eum: Dominus Deus Hebreorum uocauit nos: ibimus uiam trium dierum per solitudinem, ut immolemus Domino Deo nostro.« Quid est enim uiam trium dierum? Quid est solitudo? »Ecce, inquit Dauid, elongaui fugiens, et mansi in solitudine .« Est ergo solitudo gentium Ecclesia; hic immolatur, hic sacrificatur; extra hanc non est locus ueri sacrificii. uia uero trium dierum Trinitatis fidem demonstrat; uno siquidem die uenitur ad Patrem, secundo ad Filium, tertio ad Spiritum sanctum. Sufficit hec uenientibus 50 ad immolandum, nec infra stare, nec ultra procedere libet; qui enim aliter egerit, eius sacrificium non suscipietur. ueniunt Iudei  usque ad Patrem; fuerunt heretici, qui crediderunt in Patrem, et in Filium, et non suscipiebant Spiritum sanctum; fuerunt autem qui multos crederent deos, sicut gentiles, qui idola colebant. Nulli ergo horum ad prefixum fidei terminum ueniebant; abominabile igitur est eorum sacrificium. Sequitur:

»Sed ego scio, quod non dimittet uos rex Aegypti, ut eatis, nisi per manum ualidam; extendam enim manum meam, et percutiam Aegyptum in cunctis mirabilibus meis, que facturus sum in medio eorum.« uere iudicia Dei abyssus multa. Scit quia non dimittet, mandat tamen, ut dimittat, in quo Dei iustitia, et Pharaonis iniquitas manifestatur. Non uult uiolenter auferre, quod ab  alio, quamuis iniuste, possideatur: exercet suum ius, ne forte iniuste fecisse dicatur que contra Aegyptios facturus est. Denique et suos cautiores reddit, dum ea, que uentura sunt, eis manifestat. »Post hec, inquit, exhibitis, daboque gratiam populo huic coram Aegyptiis: postulabit mulier a uicina sua uasa argentea, et aurea, ac uestes, et spoliabitis Aegyptum.« Hoc autem alicui iniustum uidetur, ut populus Dei fraudulenter rapiat; sed quia hoc fieri Deus ipse precepit, non potest iniustum esse, quod iustitia fieri iubet; nondum enim dictum fuerat: »Diligite inimicos uestros ,« imo lex erat, que postea promulgata est: »Diliges proximum tuum, et odio habebis inimicum tuum .« Si igitur inimici erant, qui eos  affligebant, qui graui iugo seruitutis eos opprimebant, qui non solum sua, sed seipsos iniuste detinebant, cur iniustum esse dicatur, quod iuste fieri uideatur? Iustitia enim est, que ius suum unicuique tribuit. Ubi enim neque iudex est, neque iustitia, ibi uindicta est necessaria. Hec tamen specialiter intellecta magnum uidetur habere sacramentum. Quamuis enim Aegyptum, id est mundum istum uiolentum et tenebrosum fugiamus, si que tamen bona, si que utilia et honesta in eo esse iudicemus, amplectenda, rapienda, et tenenda sunt. Habent enim multoties et seculi amatores scientiam litterarum, mores honestos, multarum artium peritiam. Multa enim a petis et philosophis accepimus, que ualde amplectenda, et diligenda sunt: hec rapere, hec  possidere, et habere, his Aegyptum exspoliare non est peccatum.



CAPUT Iu.

»Dixit autem Moyses: Non credent mihi, neque audient uocem meam; sed dicent: Non apparuit tibi Dominus.« Incredulitas Moysi ad totum populum refertur. In se enim ipse ostendit quam durus et semper incredulus ille populus fuerit. Non credent sine signis, quoniam Iudei signa petunt, et Greci sapientiam querunt. »Generatio enim praua et peruersa signum querit .« Unde et subditur:

»Dixit ergo Dominus ad Moysen: Quid est hoc quod tentes in manu tua? Respondit: uirga; dixitque Dominus: Proiice illam in terram; proiecit,  et uersa est in colubrum, ita ut fugeret Moyses.« Interrogatur enim Moyses, non propter aliud, nisi ut de sue responsionis uinculo teneatur. Ipse enim confessus est se tenere uirgam, quam mox in serpentem conuersam expauit. Signum est hoc, et mirabile signum. Credat ergo signo, qui non uult credere uerbis. Sed quid per uirgam, nisi Dei correctio signatur? Unde scriptum est: »uirga tua, et baculus tuus, ipsa me consolata sunt .« Itemque: »uirga directionis, uirga regni tui .« Et Salomon: »Qui parcit baculo, odit filium .« Et Apostolus: »Quid uultis? in uirga ueniam ad uos, an in misericordia, et mansuetudine? « Hec autem uirga illis uertitur in draconem, qui sepius correcti se emendare  nolunt, quia incorrigibiles existunt, tandem diuine ultionis iram et indignationem super se seuientem sentiunt. Unde et Psalmista: »Reges eos in uirga ferrea, et tanquam uas figuli confringes eos .« Sic igitur diuina correctio, aliis est uirga, aliis est draco: alios misericorditer castigat, alios insanabiliter percutit. Huius autem caudam Moyses tenet, et in uirgam serpens conuertitur; quoniam aliquis uir iustus est, qui uindictam peccatoribus imminentem suis orationibus auertit. Cum enim Deus ultionis ab ira placatur, tunc draco seuiens in uirgam uertitur. Huius serpentis caudam Dauid tenebat quando uidens angelum percutientem, clamabat:  »Ego sum, Domine, qui peccaui, ego inique egi, isti, qui oues sunt, quid fecerunt?  Auertatur, obsecro, furor tuus a populo tuo .« Similiter et Phinees, de quo scriptum est: »Stetit Phineas, et cessauit quassatio .« Sic et Moyses iste, cui a Domino dicitur: »Dimitte me, ut deleam populum istum.«

»Dixitque Dominus rursum: Mitte manum tuam in sinum tuum, quam cum misisset in sinum suum, protulit leprosam tanquam niuis. Retrahe, ait, manum in sinum tuum; retraxit, et protulit iterum, et erat similis carni relique. Si non crediderint tibi, nec audierint sermonem signi prioris, credent uerbo signi sequentis.« Manus namque Moysi Hebreorum populus intelligitur. Sinus eius  terra promissionis. »Mitte, inquit, manum tuam in sinum tuum,« id est, duc populum in terram promissionis. Traxit autem Moyses manum de sinu, 51 significans populum propter peccata sua ducendum esse in captiuitatem; unde et manus leprosa apparuit, quia, nisi leprosa fuisset, de sinu non traheretur; nisi populus peccasset in captiuitatem non duceretur. Sed quid ait Psalmista: »Ut quid, Domine, auertis manum tuam, et dexteram tuam de medio sinu tuo in finem? « Hoc est enim quod sequitur. Retrahe, ait, manum in sinum tuum, id est, reduc populum de captiuitate iterum in terram suam. Ductus namque in captiuitatem, quoties se peccasse confitebatur, et penitentiam agens Dei misericordiam implorabat, mox a misericordiosissimo  Domino exaudiebatur, et qui leprosus de patria eiectus fuerat, mundus per penitentiam redibat. Unde et subditur: »Retraxit, et protulit iterum, et erat similis carni relique.« Sic igitur qui neque per uirgam, neque per serpentem, neque per duram correctionem corrigebantur, saltem de patria expulsi ad penitentiam redire cogebantur. Quod si neque sic conuertebantur, sed adhuc in sua malitia persistebant, eiectos quoque diuine ultionis gladius persequebatur, quo semper cadentes in proprio sanguine uolutabantur. Et hoc est, quod dicitur: »Si non crediderint tibi, neque audierint sermonem signi prioris, credent uerbo signi sequentis.

»Quod si nec duobus quidem signis crediderint, neque audierint uocem tuam, sume aquam fluminis,  et funde eam super aridam, et quidquid hauseris de fluuio, uertetur in sanguinem.« Quod enim dicitur: Si non audierint sermonem signi prioris, hoc est, quod in Euangelio Dominus ait: »Si uerbis non uultis credere, operibus credite .« Nam et signa suo modo loquuntur, et non minus signis, quam uerbis creditur. Sed quid per aquam fluminis, quid per aridam intelligitur? »Aque enim multe populi multi .« Aqua sumitur de flumine, quando de toto pars aliqua separatur. Funditur autem super terram, quando a sue habitationis loco, ad alias ducitur nationes. Que quidem in sanguinem uertitur, si inimicorum  gladiis percussa cadat. Hoc est enim, quod Ezechieli dicitur , ut caput et barbam radat, et accepta statera, in tres partes pilos diuidat; unam partem igni comburat in medio ciuitatis: alteram gladio concidat: tertiam in uentum dispergat, postquam se Dominus gladium missurum esse dicit. Barba namque prophete populus est Iudeorum, cuius una pars in medio Ierusalem igne et fame periit; altera in eodem loco gladiis est trucidata; tertia uero super terram effusa, et ubique gentium dispersa, diuine ultionis nusquam gladium effugere potuit. »Dixitque Moyses: Obsecro, Domine, non sum eloquens ab heri, et nudius tertius; et ex quo locutus es ad seruum tuum, impeditioris et tardioris lingue sum  .« Non sum eloquens  ab heri, et nudius tertius, per quod totum tempus intelligitur preteritum. Deficit enim omnis sapientia, et eloquentia, summe illi et incomparabili sapientie, et eloquentie comparata. Nam et in hominibus hoc sepe contingit, ut aliquis, qui se sapientem esse putabat, cum aliquo sapientiore rationem habens, mox quid minus habeat, et quam multis ad discendum indigeat, colloquendo intelligat. »Dixitque Dominus ad eum: Quis fecit os hominis? aut quis fabricatus est mutum et surdum, uidentem et cecum? nonne ego?« Ego, inquit, omnes feci, ego propria dona unicuique largitus sum, ego eloquentem et mutum, sapientem et insipientem creaui: non amisi potestatem, facio quod uolo; perge igitur; et ego ero in ore tuo, et cui nec sapientia, nec  eloquentia deerit, doceboque te quid loquaris. At ille: »Obsecro, inquit, Domine, mitte quem missurus es,« tantumque negotium alii agendum committe.

»Iratus Dominus in Moysen ait: Aaron frater tuus leuites, scio quod sapiens et eloquens sit ; loquere, inquit, ad eum omnia uerba mea, et ego ero in ore tuo, et in ore illius, ipse loquetur pro te ad populum,« et quia eloquens est, adimplebit officium oris tui. Sacerdotum est ergo loqui ad populum. Tu autem eris in his, que ad Deum pertinent, sicut internuncius et mediator. Abiit autem Moyses ad Iethro cognatum suum, dixitque ei: »uadam in  Aegyptum uidere fratres meos. Dixitque Iethro: uade in pace.

»Dixit ergo Dominus ad Moysen: Reuertere in Aegyptum: mortui enim sunt, qui querebant animam tuam.« Manifestum est igitur, quia non solum Pharao querebat occidere Moysen. Omnes autem reges Aegypti Pharaones dicebantur. Alius igitur  Pharao Aegyptiis modo preerat, qui illi quidem successerat, quem fugerat Moyses. »Tulit ergo Moyses uxorem et filios, et imposuit eos super asinum, reuersusque est in Aegyptum. Dixitque ei Dominus:  uide ut cuncta signa facias coram Pharaone, que tibi facere precepi, ego indurabo cor eius, et non dimittet populum.« Quid est hoc, Domine? Tu indurabis cor eius? »Tu enim, ut Apostolus ait, cui uis miseris, et quem uis induras .« Quod si induras, cui nemo resistere ualet, quid ad Pharaonem? Cur qui populum dimittere non potest, ideo punitur, quia non dimittit? Non potest quidem, quia induratur: a quo? a te. Tu enim dicis: »Ego 52 indurabo cor eius.« Aliter ergo est intelligendum  . Quod ergo dicitur:  »Ego indurabo cor eius;« tale est ac si diceret: Ego cor eius indurari permittam, nullam uim ei faciam, totum se sibi dimittat, faciat quod uelit, ut siue bene, siue male egerit, totum sibi, et non mihi imputetur. Miser ille, qui sic sue uoluntati relinquitur. Hinc ergo colligitur, quia  quod boni saluantur, Dei gratia est, qui eos sue misericordie freno ad se trahens, etiam cum peccare uelint, peccare eos non patitur; hoc autem non uim faciendo, sed cor molliendo, et in melius immutando. Quod uero mali pereunt, iustitia est; »que enim seminauerit homo, hec et metet .« Nunquam enim humana natura ad malum procliuis est, ut nisi coacta bene agere queat  . Ex hoc igitur apparet quam iniquus Pharao iste fuerit, qui toties flagellatus,  qui tot miraculorum signis, nullo in signo, et naturali bono ad misericordiam flectebatur. Noluit ergo eum Dominus emollire, ne fortasse bonus putaretur, qui sua sponte tam malus et iniquus erat.

»uade, dic Pharaoni: Filius meus primogenitus est Isrel; dixi tibi: Dimitte filium meum, et noluisti: ecce ego interficiam filium tuum primogenitum.« Primogenitus est namque Dei filius Isrel, non natura, sed gratia. Hec enim gens, prima omnium a Deo electa, pre cunctis dilecta fuit. Quando autem omnia primogenita Aegypti interfecta sunt, tunc et primogenitum Pharaonis interfecit Dominus; non enim est personarum acceptor Deus. Cumque esset Moyses in itinere in diuersorio, occurrit ei  Dominus, et uolebat occidere eum. »Tulit illico Sephora acutissimam petram, et circumcidit carnem preputii filii sui, tetigitque pedes eius et ait: Sponsus sanguinum tu mihi es.« Ex hoc datur intelligi, quia Moyses de filio circumcidendo iam admonitus fuerat, sed quia mater eius alia lege uiuebat, ea fortasse resistente, aut non potuit, aut neglexit.  Non igitur iam mater eius, que alia lege uiuebat, Nunc admonetur, sed quodammodo cogitur, ut eum circumcidat. Si enim ad fratres suos, qui omnes circumcisi erant, filium suum incircumcisum detulisset, quasi Dei pacti preuaricator, scandalum eis mouere poterat. Tulit ergo Sephora acutissimam petram  et circumcidit preputium filii sui. Hac enim petra et Iudei circumciduntur, et baptizantur. »Quicunque, inquit Apostolus, baptizati estis in Christo, Christum induistis .« De circumcisione autem, in libro Geneseos plenissime exposuimus. Sequitur:

»Tetigitque pedes eius, et ait: Sponsus sanguinum tu mihi es.« Cur enim pedes eius petra tetigit, nisi quia circumcisio, et baptismus inutilis est,  si post baptismum, uel circumcisionem pedes supra petram non stabiliantur? Unde Psalmista: »Eduxit me de lacu miserie, et de luto fecis, et statuit super petram pedes meos .« Que cum ait: »Sponsus sanguinum tu mihi es,« feminea pietate uidetur loqui, ac si dicat: Hoc ex tua coniunctione beneficium capio, ut filiorum meorum sanguinem fundam. Quod si hoc ad Dominum Sephora dixisse intelligatur, sic exponetur, ac si diceret: Nouum genus coniugii, in quo ex sanguine filii generantur; mirabilis sponsus, cui uel ex aqua, uel ex sanguine filii generantur. »Et dimisit eum, postquam dixit; »Sponsus sanguinum tu mihi es,« non quia hoc dixit, sed »ob circumcisionem.« Ad hoc enim uenerat, ut non mulieris uerba attenderet, sed ut puer  circumcideretur.



CAPUT u.

uenit ergo Moyses, et narrauit fratri suo quecunque audierat. ueneratque simul ad seniores Isrel, locutusque est Aaron, que Dominus iusserat, et fecit signa, et credidit populus, omnesque gauisi sunt, et proni adorauerunt. Ad maiora tendimus, ideo in exponendis historiis laborare nolumus, ne forte, sicut quorumdam moris est, que per se plana sunt, difficilia reddamus. Inde autem uenerunt ad Pharaonem, dixeruntque ei ut dimitteret populum; quod audire noluit, sed uehementius quam prius eos afflixit. Hoc autem Dei prouidentia fiebat, quo et Pharaonis malitia, et Dei potentia innotesceret.



CAPUT uI.

 »Locutusque est Dominus ad Moysen, dicens: Ego Dominus, qui apparui Abraham, Isaac, et Iacob, in Deo omnipotente, et nomen meum Adonai non indicaui eis.« Quid est hoc, quod dicitur: apparuit Dominus patriarchis, seque et Deum omnipotentem illis esse ostendit, et tamen nomen suum, quod est Adonai, non indicauit eis? Per hos enim tres patriarchas, ex quibus omnes Iudei originem ducunt, omnem Iudeorum populum intelligere debemus. Dei uero nomen iehsu 53 Christus est  . Ipse enim et uerbum uocatur. »Ecce, inquit propheta, nomen Domini uenit de longinquo .« Hunc autem non cognouerunt Iudei, »quia  si cognouissent, nunquam Dominum glorie crucifixissent .« Excecauit enim eos malitia eorum, secundum illud: »Exceca cor populi huius, ut uidentes non uideant, et audientes non intelligant .« Interpretatur autem Adonai Dominus Deus. Saluator autem discipulis suis loquitur dicens: »uos uocatis me Magister, et Domine, et bene dicitis; sum etenim .« Itemque: »Si quis uobis aliquid dixerit, dicite quia Dominus his opus habet .« Ignorantia igitur ista patriarcharum, non est patriarcharum, sed seminis patriarcharum. Indicauit eis Dominus nomen suum, et non indicauit. Indicauit secundum se, non indicauit secundum membra. Indicauit primis, non indicauit nouissimis. Sic enim terram promissionis  illis promittit, et illis non datur. »Tibi, inquit Dominus, dabo terram hanc,« tibi, et non tibi. Tibi in semine, tibi non personaliter. Potest autem et sic intelligi: nomen meum Adonai non indicaui eis, quia non quasi Dominum, sed quasi Patrem me eis exhibui. Nunc autem uos liberando, et Aegyptios affligendo, qualiter et rex et Dominus esse nouerim, cunctis gentibus innotescet. Unde et frequenter dicitur: »Ego Dominus Deus uester.« Itemque: »Et scietis, quia ego Dominus.«



CAPUT uII.

»Et locutus est Dominus ad Moysen, dicens: Ego Dominus.« Hoc est, quod modo superius dixit, Adonai. Hoc est illud nomen, quod patriarchis non indicauit, id est filiis patriarcharum. Sequitur:  »Loquere ad Pharaonem que ego loquar tibi. Et ait Moyses: En incircumcisis labiis ego sum, quomodo audiet me Pharao?« Incircumcisis enim labiis est, qui superflua, uana et inutilia loquitur: circumcisis uero, qui et interrogare, et respondere rationabiliter nouit. Quod hic Iudei dicant, cum labiorum inusitatam circumcisionem audiant; et ut ego quoque incircumcisis labiis eloquar; utinam et nares sibi circumcidant, ut iam nunc ab inutili circumcisione quiescant.

»Dixitque Dominus ad Moysen: Ecce constitui te Deum Pharaonis;« eam uidelicet potestatem tibi tradendo, ut iuxta uoluntatem tuam eum affligas, et in signis, et miraculis, que feceris, obstupescat, tibique in nullo nocere ualeat. Et Aaron frater tuus  erit propheta tuus, ut quia facundus, et eloquens est ipse, pro te loquatur ad Pharaonem. »Sed ego indurabo cor eius.« Hoc autem superius expositum est. Huic autem simile est, quod dicitur. »Et ne nos inducas in tentationem .« Similiter et Pharao dicere poterat: Ne indures cor meum, Domine. Deus enim neque indurat, neque in tentationem aliquem inducit: sed quia in eius est potestate et induratum mollire, et in tentationem euntem retinere, ideo et indurare, et in tentationem ducere dicitur.

»Fecit itaque Moyses, et Aaron, sicut preceperat Dominus; tulitque Aaron uirgam coram Pharaone,  et seruis suis, que uersa est in colubrum.« De uirga quidem eiusque commutatione satis superius dictum est. Bene autem principium signorum uirga fuit, quoniam correctionem Dei significare diximus. uenit igitur Moyses ad Pharaonem, non cum gladio, sed cum uirga: unde si penitere uoluisset, facilem ad ignoscendum Dominum, per hoc cognoscere poterat. Sed quia penitere noluit, in colubrum uirga conuertitur, ut maioribus dignus suppliciis, maioris correctionis tormenta se exspectare intelligat. Et ideo qui uirga non corrigitur, draconi, id est diabolo puniendus traditur. »uocauit autem Pharao sapientes, et maleficos, et fecerunt ipsi per incantationes Aegyptiacas, et arcana quedam similiter, proieceruntque singuli uirgas suas, que  uerse sunt in dracones, sed deuorauit uirga Aaron uirgas eorum.« Infelix Pharao, cum humiliare se debuisset, ad sue deceptionis figmenta confugit, ut per falsa, que ipse operatur, probet non esse uerum, quod Dominus ait. Hoc enim tyranni sepe fecisse leguntur, qui uidentes signa et miracula, que per martyres suos Deus faciebat, maleficos eos et incantatores esse putabant. Ipsi quoque Saluatori nostro Iudeos dixisse legimus: »In Beelzebub principe demoniorum eiicit demonia .« Nec mirum si suis incantationibus et arte diabolica hoc malefici facere potuerunt; cum ipse Satanas, ut Apostolus ait, transfiguret se in Angelum lucis . Quod autem uirga Aaron uirgas eorum deuorauit,  nichil diuine ultioni resistere posse significat.

»Dixit autem Dominus ad Moysen: Ingrauatum est cor Pharaonis, non uult dimittere populum. uade ad eum mane, ecce egredietur ad aquas, et dic ei ut dimittat populum. Quod si audire contempserit, tolle uirgam, et extolle super aquas Aegypti, et super riuos, et paludes, et lacus, ut uertantur in sanguinem, et pisces moriantur.« Hec est enim prima plaga, qua Aegyptus a Domino percutitur. Decem enim plagis flagellauit Dominus Aegyptum, quibus significauit quibus modis, et propter quam causam mundum affligat uniuersum. Quoniam autem denarius numerus omnes in se numeros continet, ideo frequenter decem pro omnibus 54 accipiuntur. Unde in Apocalypsi de sanctis dicitur: »Quia  habebunt tribulationem diebus decem ,« id est cunctis diebus. Decem namque et centum, et mille, nisi per se, et in se resoluantur, nichil habent ulterius ubi crescant; unde cum sint finiti, sepe pro infinitis accipiuntur. Decem ergo plage omnes plagas significant, quibus ob duritiam cordis nostri in hoc mundo a Domino flagellamur. Omnis enim homo Pharao dici potest, qui Dei precepta per Ecclesie doctores audiens paruipendit, eisque indurato corde et animo resistit. Detinet autem Dei populum in seruitute, quando homo quinque corporis sensus, animeque uirtutes Deo seruire non permittit. Hic est enim populus Dei, qui graui corporis seruitute  deprimitur. Hic dum in populosa Aegypto habitat, uitiorum et malignorum spirituum multitudine uallatus Deo sacrificare non potest. uult igitur ire in desertum, querere locum secretum, iniquorum euadere conuersationem, hoc autem non corpore, sed mente. Qui enim a uitiis et malignis spiritibus separatur, ubicunque sit, in deserto est, quoniam desertus est, derelictus est, et a malo populo mente et spiritu sequestratus, iam solitarius cum Deo est. Cetera uideamus.

»uade, inquit Dominus Moysi, ad Pharaonem, ecce egredietur ad aquas.« Quid enim hoc in loco per aquas, nisi stultam huius mundi et philosophorum et petarum sapientiam designat? Que quoniam uoluptatem summum bonum predicat, quoniam  mundi gloriam, et honores, et delicias laudat, quoniam uitia, carnisque concupiscentias non reprehendit, ideo Pharao omnesque mundi amatores ad eam currunt, eam sitiunt, eam bibere cupiunt. Ideoque Moyses correctionis uirgam ferens, fortemque manum potenter extendens, eam in sanguinem conuertit. In sanguinem quidem eam conuertit, quia quam sit uenenosa, quam periculosa, quam fetida, quam peccatorum sordibus plena, Christus Dominus noster, eiusque discipuli uera ratione probauerunt. Qui ergo non uult mori, qui timet perire, fugiat has aquas, neque suscipiat hanc doctrinam: moriuntur enim, qui eam bibunt, quod quidem illi pisces significabant, qui in Aegypti flumine mortui  sunt. Malefici autem, qui sicut Moyses signa faciunt, hypocrite intelliguntur, quoniam et ipsi, sicut Ecclesie doctores, philosophorum et petarum scientiam damnant; de quibus Dominus ait: »Super cathedram Moysi sederunt Scribe et Pharisei .« Hi autem omnia opera sua faciunt, non ad laudem Dei, sed turpis lucri gratia, et ut uideantur ab hominibus. Foderunt autem aquam Aegypti per circuitum fluminis, quoniam cognita ueritate, hanc ulterius bibere noluerunt. Aquam quippe fodere, est pure et sincere sapientie fontem inuestigare. Que bene quidem circa flumen foditur, quoniam non nisi in diuinis Scripturis inuenitur. Fuit autem sanguis iste per septem dies, quoniam predicta philosophorum scientia in sanguinem et peccatum  conuersa, amplius in eternum a uiris catholicis non suscipietur; non enim sunt dies nisi septem. Hoc est ergo diebus septem, quod est diebus omnibus. Noluit autem Pharao dimittere populum.



CAPUT uIII.

»Dixitque Dominus ad Moysen: Dic ad Aaron: Extende manum tuam super fluuios, et super riuos, et paludes, et educ ranas super terram Aegypti. Extendit Aaron manus super aquas Aegypti, et ascenderunt rane, operueruntque terram Aegypti  .« In prima namque plaga philosophi, et pete perierunt, omnisque eorum scientia, et paganorum ritus destructus est. Ecce autem in hac secunda  rane ebulliunt: heretici insurgunt, qui et loquacitate omnes inquietant, et sua immunditia cuncta commaculant; non aliunde ueniunt, sed de aquis ascendunt, quoniam male Scripturas intelligendo, peruerseque exponendo, ibi errores concipiunt, et ibi heretici fiunt. Prius enim philosophi et pete, deinde uero heretici erronea sapientia mundum deceperunt. Eo ergo ordine ponuntur, quo et temporaliter sese sequuntur. Merito autem hereticos rane significant, quoniam non in ratione, sed in loquacitate heretici confidunt. Fecerunt autem et malefici per incantationes similiter, iam tunc significantes, quoniam et hypocrite sanctorum exempla  quadam similitudine imitaturi erant. »Dixit Pharao: Orate Dominum, ut auferat ranas a me,  et a populo meo, et dimittam populum, ut sacrificet Domino. Orauitque Moyses, et mortue sunt rane.« Hoc enim usque hodie peccatores agunt, et in arcto positi Dominum orant, cuius mox liberalitatis obliuiscuntur. Mors uero ranarum hereticorum monstrat interitum. »uidens autem Pharao, quod data esset requies, indurauit cor suum, et non dimisit eos, sicut preceperat Dominus. Dixitque Dominus ad Moysen: Loquere ad Aaron: Extende manum tuam, et percute puluerem terre, et sint sciniphes in uniuersa terra Aegypti. Feceruntque ita, et facti sunt sciniphes in hominibus, et in iumentis, omnisque puluis terre uersus est in sciniphes.« Sciniphes autem culices, alii muscas minutissimas uocant, ad quarum differentiam musca canina dicatur. Sed  quid per sciniphes, qui et homines, et iumenta nimiis 55 angustiis inquietabant, nisi cura, et sollicitudo rerum temporalium intelligitur? Cum enim aliquem pro hac substantia transitoria et fugitiua tam anxio animo laborare, discurrere, sudare, et festinare uideas, nonne sciniphes eum stimulent, et sequantur, tibi uidetur? Qui merito de terre puluere oriuntur, quoniam hec talis cura, et sollicitudo ad terrena et fugitiua bona homines inuitat. Et isti quidem in hominibus sunt, et in iumentis, quoniam et sapientes, et insipientes fatigant. Ipsa quoque iuxta litteram, iumenta non fatigarentur, nisi hec talis sollicitudo fuisset. Hec enim et boues arare, et equos in bella ruere, ceteraque iumenta oneribus deprimi cogit. Ab hac autem sollicitudine liberare nos uolens Dominus,  dicebat: »Nolite solliciti esse dicentes: Quid manducabimus, aut quid bibemus, aut quo operiemur?« . Hec autem tertia plaga, qua mundus percutitur, nulla magis quam ista eum uexat. uoluerunt autem et maleficis sciniphes facere, et non potuerunt, non quod difficilius sit facere ranas, uel colubros; sed quia ibi tantum possunt, ubi eos Deus posse permittit. Unde ipsi quoque dicunt: »Digitus Dei est hic;« intelligentes Dei manus hanc esse potentiam, que a solita operatione tam subito eos cercere ualeat.

»Dixitque Dominus ad Moysen: Dic Pharaoni: Dimitte populum, alioquin immittam in te, et in  seruos tuos et populum tuum, et in domum tuam omne genus muscarum. Factumque est ita. ueneruntque musce grauissime in domum Pharaonis, et in omnem terram Aegypti, corruptaque est terra ab huiuscemodi muscis.« Quid enim per muscas, nisi spiritum fornicationis, ipsamque omnium uitiorum turpissimam libidinem intelligimus? De qua Apostolus: »Omne, inquit, peccatum, quod fecerit homo, extra corpus est; qui autem fornicatur, in corpus suum peccat .« Unde et hic dicitur, quod ab huiuscemodi muscis terra corrupta fuerit. Quid est enim, quod libidinis estus terram, id est carnem nostram corrumpit? Huius autem multe sunt species; idcirco et musce diuersorum generum fuisse referuntur; quas quia grauissimas dicit, quantum  hoc uitium in hominibus grassetur, innotuit. His etenim muscis adulter, his fornicator, his sodomita, his cuiuscunque libidinis operator stimulatur, uexatur, incenditur, persequitur, corrumpitur. He tamen musce non erant in terra Gessen, ubi filii Isrel habitabant, quoniam sancti uiri ieiuniis, uigiliis, orationibus, carnisque maceratione omnem libidinis impetum a se repellunt. »uocauitque Pharao Moysen, et Aaron, et ait illis: Ite, sacrificate Deo uestro in terra hac. Et ait Moyses: Non potest ita fieri; abominationes enim Aegyptiorum immolabimus Domino Deo nostro? quod si mactauerimus ea, que colunt Aegyptii coram eis, nos lapidibus obruent.« Abominationes Aegyptiorum dicit. Et est mirabilis uiri prudentia, qui coram ipso rege  suos deos abominationes appellat; Aegyptii enim non solum hircos, et oues, et uaccas, sed alia multa portenta »adorabant. uiam trium dierum pergemus in solitudine, et sacrificabimus Deo nostro, sicut precepit nobis.« Quid uero uia trium dierum significet, supra exposuimus. »Dixitque Pharao: Ego dimittam uos; uerumtamen ne longe abeatis, orate pro me.« Considera, Pharao, quid possit uirtus, et potentia tua: rogas Prophetam, ut ipse pro te Dominum roget, quatenus a te, et a populo tuo muscas repellat: adhuc te uirga percutit, et ferre non potes: quid si ignem de celo pluat? Noli ulterius indurare cor tuum, noli amplius fallere seruos Dei, ne si forte pro te orare desierint, pereas et tu, et populus tuus. Egressusque Moyses a Pharaone  orauit Dominum, et perierunt musce. Ingrauatum est autem cor Pharaonis, et noluit dimittere populum. Qui autem Pharao sepius induratur, ideo sepius flagellatur, Sequitur:



CAPUT IX.

»Dixit autem Dominus ad Moysen: uade dic Pharaoni: Hec dicit Dominus: Dimitte populum meum, alioquin ecce manus mea erit super agros tuos, et super equos, et asinos, et camelos, et boues, et oues, pestis ualde grauis. Fecit ergo Dominus uerbum altera die, mortuaque sunt omnia animantia Aegyptiorum; de animalibus uero filiorum Isrel nichil omnino periit.« Quid autem  per hec, que modo numerata sunt, nisi exteriorem substantiam intelligimus, quam cum Dominus repente peccatoribus aufert, aut probatio est, aut uindicta. Sic enim et beato Iob fecisse legitur, qui patiens, tamen patienter gratias agens dicebat: »Dominus dedit, Dominus abstulit .« uir etenim sanctus in hoc quoque Dei misericordiam agnoscebat, quod non se, sed sua feriebat. Cum ergo in exterioribus homo flagellatur, gratias agat, conuertatur et peniteat. Denique misericordiam recognoscat, qui eum tam misericorditer ad penitentiam uocat. Corripit enim Dominus omnem filium, quem recipit . Et beatus homo, qui corripitur a Domino. Non induretur ut Pharao, sed confessus se peccasse, ueniam postulet, ne forte usque  ad animam uindicta deseuiat. Unde scriptum est: »Dominus custodiat te ab omni malo, custodiat animam tuam Dominus .« Hec autem quinta plaga est per quam in his que possidet, et non in se homo percutitur. »Et induratum est cor Pharaonis, et non dimisit populum: et dixit Dominus ad Moysen, et Aaron: Tollite plenas manus cineris de camino. spargat illum Moyses in celum coram Pharaone, sitque puluis super 56 uniuersam terram Aegypti. Erunt enim in hominibus, et in iumentis uulnera, et uesice turgentes in uniuersa terra Aegypti. Factumque est ita. Nec poterant malefici stare coram Moyse propter uulnera, que in illis erant.« Ecce non animantia tantum, sed ipsi homines percutiuntur, ut qui uirgam  non sentiunt, saltem tormentis corrigantur. Quid enim per caminum nisi afflictionem? Quid uero per cinerem, nisi populum diuturno iam afflictionis igne crematum? Cinis ergo de camino tollitur, et in celum spargitur, quoniam afflicti populi preces in celo exaudiuntur. Et bene quidem per manus Moysi cinis in celum spargitur, quia Christi, et sanctorum manibus omnis populus Domino presentatur. uulnera uero, et uesice turgentes, quas et uidere horribile, et pati intolerabile est, futura illa tormenta significantur, quibus nulla tormenta comparari possunt. Hec autem tormenta illos exspectant, qui obstinato corde usque ad finem in sua malitia perseuerant. Fit autem hec plaga et in hominibus et  in iumentis, quia et sapientes et insipientes, nobiles et ignobiles, diuites et pauperes equaliter diuina ultione affliguntur. Hoc enim sunt stulti ad sapientes, quod iumenta ad homines. Malefici uero propter uulnera coram Moyse stare non poterant, quia sicut leprosi, et Christi uisione indigni, extra castra expulsi, in sanctorum ciuitate non habitabunt. »Indurauitque Dominus cor Pharaonis, et non dimisit eos.«

Sequitur autem sexta plaga, in qua sicut et in ceteris monetur Pharao dimittere populum; quod si facere contempserit, minatur Dominus se immittere omnes plagas super eum, et super populum eius, et pluere grandinem multam nimis, qualis non fuit in Aegypto a die, qua fundata est, usque in presens. Unde precipit Moyses, ut homines, et ea, que  foris sunt, intus congregentur, ne moriantur. Quid est autem, quod Moyses prius admonet Pharaonem dimittere populum, deinde omnem plagam, priusquam fiat, ei denuntiat? Nisi quia et Christus, qui per Moysen intelligitur, eiusque discipuli, quos Aaron significabat, prius populum ad penitentiam uocabant, deinde mala futuri seculi, et infernos cruciatus eis denuntiabant? Quasi enim grandinem super eos pluebant, quando tormenta diabolo, et angelis eius in inferno preparata exponebant. Fulgura autem discurrentia tunc mittebant, quando quasi ignitis iaculis, sententiis Scripturarum uitia, et malignos spiritus in humanis pectoribus interficiebant. Cum quibus et ignis mistus ferebatur, quia signorum et miraculorum fulgor eorum predicationem  sequebatur, ut qui uerbis credere nolebant, saltem miraculorum igne et splendore illuminati, territi, et corde compuncti ad Dominum conuerterentur. Pereunt autem omnia, que foris sunt, quia quicunque a sanctorum fide, et consortio separati, extra Ecclesiam inuenti fuerint, iudicio peribunt. Unde et Moyses congregari omnia precipit, ne forte doctorum incuria et negligentia foris manentia pereant. Quod autem ait: »idcirco posui te, ut ostendam in te fortitudinem meam, et narretur nomen meum in omni terra;« sic est accipiendum, ac si diceret: Idcirco tuam duritiam patior, ideo toties tibi parco, ut per te mea fortitudo monstretur, et quoties uolo, te supero, et superatum uires iterum sumere permitto, ut narretur nomen meum  in omni terra, cui obediens est omnis creatura, cuius miraculorum non est numerus, cui nemo impune resistere ualet, qui per ranas et muscas non minus quam per fulgura, qui ad reges et principes superandos non armatos milites, sed locustas et culices mando. »Misitque Pharao, et uocauit Moysen et Aaron, et dixit eis: Peccaui etiam nunc; Dominus iustus, reddens mihi secundum opera, et iuxta peccata puniens; ego et populus meus impii, quibus toties Dominus miseretur, et non cognoscimus: orate Dominum, ut desinant tonitrua, et grando, et dimittam uos, et nequaquam ultra hic maneatis.« Felix esses Pharao, si hanc sententiam terminasses, si sicut dicis ita fecisses, si cor  ulterius non indurasses. Orauitque Moyses Dominum, et cessauit grando.

»Induratum est ergo cor Pharaonis, et seruorum eius, et non dimisit populum.« Quod autem serotina non sint lesa, posterioris et christiani populi salutem significare potest.



CAPUT X.

Post hec autem, cum Pharao admonitus, sicut prius, noluisset dimittere populum; cum Moyses locustas denuntiasset esse uenturas, et ille contempsisset, »extendit Moyses uirgam super terram Aegypti, et Dominus induxit uentum urentem tota illa die, et nocte, et mane facto uentus urens leuauit locustas, que ascenderunt super uniuersam terram Aegypti, operueruntque eam, uastantes  omnia. Deuorata est igitur herba terre, et quidquid pomorum grando reliquerat.« Quid enim per locustas, que quasi imperatorum agmina, facto exercitu, cuncta uastantes incidunt, nisi uitiorum et malignorum spirituum multitudinem intelligamus? Has autem uentus urens eleuat, et portat, quoniam uiolento et impetuoso spiritu superbie uitia queque et maligni spiritus deferunt. Initium enim omnis peccati superbia: hec uitia portat, hec demones eleuat, hec peccatores exaltat. Hac enim superbus ille inflatione, hoc superbie uento 57 inflatus dicebat  : »Super celum ascendam, et super sidera celi exaltabo solium meum, sedebo in monte testamenti, in lateribus aquilonis et ero similis Altissimo.« Sic ergo locuste  uolant, sic uitia, et maligni spiritus feruntur. Omnis enim inobedientia superbia est. Quicunque autem peccat, inobediens est. Sic ergo uento superbie uniuersa peccata feruntur. He sunt ille locuste, que omnia deuorant, corrodunt, cuncta dissipant, nichil pulchrum, nichil uiride in arboribus relinquunt, ideo steriles et infructuose fiunt, ad nichil aliud utiles, nisi ut excidantur et in ignem mittantur. Hoc autem fit tantum in terra Aegypti, in regno Pharaonis, in terra tenebrosa, que solis iustitie radiis non illustratur. Sequitur:

»Quam ob rem Pharao festinus uocauit Moysen et Aaron, et dixit eis: Peccaui in Dominum Deum uestrum, et in uos; sed nunc dimittite peccatum  etiam hac uice, et rogate Dominum Deum uestrum, ut auferat a me mortem istam.« Sic igitur es tu homo quicunque es, si senseris locustarum exercitum deuorare terram tuam: si senseris luxuriam, auaritiam, discordiam, concupiscentiam, fornicationem, ingluuiem, ebrietatem, uanam gloriam, iram, et cetera his similia, que per locustas intelliguntur, uastare, et disperdere carnem tuam; curre festinus, curre ad Moysen, deprecare Christum, ut tibi parcat, ut tibi peccatum dimittat. Sed noli cor tuum postea indurare cum Pharaone, ne et tu pereas ad similitudinem Pharaonis. Audi Prophetam dicentem: »Hodie, si uocem eius audieritis, nolite obdurare corda uestra .« Quod autem, orante Moyse, omnes locuste a uento eleuate, et in  mare Rubrum proiecte perierunt, hoc est intelligendum, quod uitia, et maligni spiritus, qui populum iam penitentem, et se peccasse confitentem prius persequebantur, Christo iubente, in baptismo omnino delentur. »Et indurauit Dominus cor Pharaonis, nec dimisit filios Isrel.«

»Dixit autem Dominus ad Moysen: Extende manum tuam in celum, et sint tenebre super terram Aegypti, tam dense, ut palpari queant. Extendit Moyses manum in celum, et facte sunt tenebre horribiles in uniuersa terra Aegypti tribus  diebus. Nemo uidit fratrem suum, et mouit se de loco in quo erat. Ubicunque autem habitabant filii Isrel, lux erat.« Ecce qui regem sequuntur tenebrarum, qui toties admoniti et flagellati, qui tot signa et miracula uidentes, adhuc indurato corde in malitia perseuerant, tenebris inuoluti, nichil uident, et quasi lapides immobiles permanent, ut saltem per tenebras exteriores cordis sui cecitatem intelligant  . De his enim tenebris Apostolus ait: »Fuistis aliquando tenebre, nunc autem lux in Domino ;« et Ioannes: »Omnis, qui odit fratrem suum, homicida est, et in tenebris manet .« Qui igitur non uult manere in tenebris, uitiis expulsis, sequatur lucem, lucem uidelicet, que ait: »Ego sum lux mundi  .« Sed quia Moyses significat Christum, manus eius, quam in celum extendit, Christi manus in celo extensas significare potest, nam et in Christi passione tribus horis tenebre facte sunt, ut merito in his tribus diebus tres illas horas significatas fuisse intelligamus. Has autem tenebras non patitur populus Dei, illum sequens, qui ait: »Qui sequitur me, non ambulat in tenebris .« uocauit autem Pharao Moysen et Aaron, dixitque eis, ut cetera relinquentes cum filiis irent sacrificare Domino, noluitque Moyses sine gregibus ire, ne quid sibi forte in sacrificio deesset. »Dixitque Pharao: Recede a me, et caue ne ultra faciem meam uideas: quocunque die apparueris mihi, morieris:  At ille ait: Ita fiet, ut locutus es: non uidebo ultra faciem tuam.« Quid est hoc, quod dicit Moyses: Non uidebo ultra faciem tuam? postea eum uidit, et locutus est cum eo. Sed quia frequenter in sacro eloquio uidere, misereri significat, sic accipi potest, ac si diceret: Non ultra uidebo faciem tuam, non ultra miserebor tui, non te ulterius populum dimittere admonebo, neque amplius pro te Deum rogabo.



CAPUT XI.

»Et dixit Dominus ad Moysen: Adhuc una plaga tangam Pharaonem et Aegyptum, et post hec dimittet uos, et exire compellet. Dices ergo omni populo, ut postulet uir ab amico suo, et mulier a uicina sua uasa argentea et aurea; dabit autem  Dominus gratiam populo suo coram Aegyptiis.« Hoc autem quid significet superius expositum est; facilius est autem illuc reuerti, quam iterum eadem replicare. Fuitque Moyses uir magnus ualde in terra Aegypti coram Pharaone et omni populo. Magnus quidem fuit in uerbis, magnus in miraculis, magnus in constantia, et ideo magnus, quia Christi figuram gerebat. Et ait ad Pharaonem: »Media nocte ingrediar in Aegyptum, et morietur omne primogenitum, a primogenito Pharaonis, qui sedet in solio eius usque ad primogenitum ancille, que est ad  molam, et omnia primogenita iumentorum . . . . . Descendentque omnes serui tui isti ad me, et adorabunt me dicentes: Egredere tu, et omnis populus, qui subiectus est tibi.« Hec autem in sequentibus exponemus, eo uidelicet loco, 58 ubi complebuntur. »Post hec egrediemur. Et exiuit a Pharaone iratus nimis.« Bona ira, qua superbia uincitur, stultitia superatur, cor impenitens ad penitentiam, quamuis inutilem reuocatur, et Dei populus de seruitute grauissima liberatur.



CAPUT XII.

»Dixitque Dominus ad Moysen et Aaron in terra Aegypti: Mensis iste uobis principium mensium, primus erit in mensibus anni.« Mensis, inquit, iste aliorum mensium principium est, qui apud nos  Martius uocatur. Hic autem sit uobis primus, id est maximus et principalis in mensibus anni, quoniam maiora in hoc mense, quam in ceteris, fiunt sacramenta. »Loquimini ad uniuersum cetum filiorum Isrel, et dicite eis: Decima die mensis huius, tollat unusquisque agnum per familias et domos suas. Sin autem minor est numerus, ut sufficere possit ad uescendum agnum assumet uicinum suum, qui iunctus est domui eius, iuxta numerum animarum, que sufficere possunt ad esum agni. Erit autem agnus absque macula, masculus, anniculus; iuxta quem ritum tolletis et hedum, et seruabitis eum usque ad quartamdecimam mensis huius, immolabitque eum uniuersa multitudo filiorum Isrel ad uesperam.« Decima namque  die tolluntur agnus et hedus, et seruantur usque ad diem quartamdecimam eiusdem mensis, et tunc immolantur. Nam quia tabule Testamenti decem uerba, id est decem precepta principalia scripta habuerunt, in quibus tota lex quodammodo continebatur, ideo frequenter per decem totum uetus Testamentum intelligitur. Quia uero quatuor sunt Euangelia, in quibus Nouum Testamentum clauditur, ideo per quatuor Nouum Testamentum designatur. Decima igitur dies uetus Testamentum, quarta uero post decimam Nouum designat. Decima autem die tollitur agnus, sed usque ad quartamdecimam immolandus seruatur; quoniam Christi passio in ueteri Testamento per figuras et enigmata significata, tandem in  Nouo ueraciter est adimpleta. Ibi Christus monstratur; hic immolatur. Ibi significatur; hic sacrificatur. Ibi denique agni immolatio narratur; hic uero Christi passio predicatur. uetus enim Testamentum eo tempore finem fecit, quo Christus Dominus noster suis discipulis ait; »Amen dico uobis, non bibam amodo de hoc genimine uitis, usque in diem illum, cum illud bibam uobiscum nouum in regno meo .« uetus igitur uinum spernitur, nouum promittitur, non quod lex uetus omnino destruatur, sed quod nouo et spirituali sensu intelligatur;  hoc autem in regno Dei, quod est Ecclesia. Christus autem et agnus est propter innocentiam, et hedus dicitur propter similitudinem carnis peccati. De hoc enim dicitur: »Ecce agnus Dei, ecce qui tollit peccatum mundi .« Et de hoc similiter dicitur: »Ne coquas hedum in lacte matris sue .« Ad hunc autem uescendum propinquos et uicinos inuitare debemus, ut qua caritate omnium salutem desideramus, innotescat. uicinus enim noster omnis Christianus est, et quicunque ab Ecclesia longe non est. Est autem agnus iste absque macula; quoniam sic scriptum est: »Qui peccatum non fecit, nec dolus inuentus est in ore eius .« Est autem et masculus, anniculus, quia nichil habet molle, nichil femineum,  nichil corruptioni obnoxium, nichil carnalis sentiens titillationis. Et agnus quidem per domos comeditur, hedus uero ab omni multitudine immolatur, per quod apertissime designatur, et hoc sacrificium, quod modo in Ecclesia assidue sumitur, et illud, quod a Iudeis insanientibus in ara crucis est oblitum. Quamuis enim et hoc et illud unum idemque sit; tamen aliter et aliter fit; unde illi hedum occidunt, inter iniquos et peccatores mundi Saluatorem deputantes, sicut scriptum est: »Et inter iniquos deputatus est .« Itemque: »Nisi hic esset malefactor, non tibi tradidissemus cum .« Nos autem, quia innocentem, sanctum et iustum, et sine ulla contagione peccati  Dei Filium esse credimus, agnum absque macula, et immolamus, et sumimus  . Ideoque quamuis agnus et hedus immolatur, solus tamen agnus a populo manducatur; illud enim sacrificium in isto sumitur, quia hoc in illud uerissime conuertitur. Nunquam enim illud comederetur; nisi hoc in illud conuerteretur. Est enim hec mutatio dextere Excelsi. Omnis autem multitudo filiorum Isrel hedum immolauit, sed quando? Ad uesperam, quoniam proditor Iudas circa hanc cum Iudeis loquitur, Christum uendidit, nummos accepit, atque altera die circa horam uespertinam, id est post nonam Saluator noster spiritum emisit. Unde Psalmista ait: »Eleuatio manuum mearum sacrificium uespertinum .« Sed quia Dominus noster uIII  Kalendas Aprilis est crucifixus, et pridie quam crucifigeretur, hec agni immolatio facta fuerat, quomodo uerum est quod quarta decima die predicti mensis agnus dicitur immolatus? Iudei namque non sicut nos menses computant, sed secundum lune innouationem, mensium quoque principia sumunt  . Sequitur:

59 »Et sument de sanguine agni, et ponent super utrumque postem, et in superliminaribus domorum, in quibus comedent illum.« Super utrumque enim postem agni sanguinem ponunt, qui ore  et corde illum suscipiunt. Qui uero uel indigne illum suscipiunt, uel suscipientes, Christi sanguinem esse non credunt, isti in unum tantummodo postem sanguinem ponunt, de quibus Apostolus ait: »Qui enim manducat, et bibit indigne, iudicium sibi manducat, et bibit .« Nos igitur et ore sumentes, et corde Christi sanguinem esse credentes, in utrumque postem eum ponamus, et corpore, et mente eum suscipiamus. Cum autem crucis signum in nostris frontibus facimus, tunc in superliminaribus domorum Christi sanguinem ponimus. Sequitur:

»Et edent carnes nocte assas igni, et azymos panes cum lactucis agrestibus.« Idem enim hoc in loco, et per carnes, et per panes azymos intelligimus,  et bene utrumque posuit, quoniam de panibus he carnes fiunt. Has autem cum lactucis agrestibus comedunt, qui corde compuncto et humiliato eas suscipiunt, et crucis amaritudinem compatientes, in cordis palato quodammodo sentiunt. »Non comedetis ex eo crudum quid, nec coctum aqua, sed assum tantum igni.« Agni enim carnes, si uel crude, uel aqua cocte edantur, facile stomachum peruertere solent, si uero asse fuerint, et confortant, et auidius sumuntur. Qui ergo eas a ceteris carnibus non discernit, et omni cibo suauiores esse non intelligit, et quasi fastidiens, digne eas sumentibus salutem et uitam prestare non credit, ille uel crudas, uel aqua coctas has carnes comedit. Ille uero assas igni eas manducat, qui uitam  in eis credens, auidissime suscipit, et suscipiendo Christi passioni communicat  . Ipse enim Dominus dicit: »Qui manducat meam carnem, et bibit meum sanguinem, habet uitam eternam .« Non sunt preterea he carnes crude, quia passus est Christus, neque in aqua cocte, quia non occulte, sed palam, et cunctis uidentibus, est crucifixus. Redolet caro, cum assatur, redolet et passio Christi.

»Caput cum pedibus eius, et intestinis uorabitis, nec remanebit ex eo quidquam usque mane.« Caput enim Christi, sicut ait Apostolus, Deus est; pedes uero, qui terram tangunt, eius carnem significant, que de terra sumpta est. Quid uero eius intestina,  nisi occulta omnia, et profunda mysteria designant? Caput ergo illius cum pedibus et intestina uorant, qui et Deum et hominem esse credunt, et quecunque de eo scripta sunt digne fideliterque suscipiunt. Non enim sufficit, si et Deum et hominem esse credamus, nisi intestina quoque suscipientes, et de uirgine natum, et circumcisum, et ueraciter passum, et die tertia resurrexisse, et cetera, que de eo scripta sunt, indubitanter crediderimus. Unde et subditur: »Nec remanebit ex eo quidquam usque mane;« omnia sumantur, omnia credantur, nichil de  hoc agno remaneat, quod in fidei pectore non claudatur. Mane autem uite huius finis intelligitur, quoniam Christus sol iustitie apparebit, et fugatis tenebris, nox ulterius non erit; tunc autem non erit tempus conuertendi, nec agni carnes comedendi, quia qui tunc credere incipient, cum fatuis uirginibus audient: »Amen dico uobis: Nescio uos .«---»Si quod residuum fuerit, igne comburetis.« Residua sunt, que comedi nequeunt, ut est pellis et ossa. Pellis etenim agni caro Christi est, que quidem qualiter Deo unita, qualiter uerbum caro factum est, neque dici neque intelligi potest. Sed quis illa ossa comedere, uel, ut ita dixerim, corrodere ualeat, ut qualiter ante omnia tempora sit a Patre genitus, diutissime, si licuerit,  semperque inuestigando intelligat? Sunt autem et alia multa, que quoniam comedi et intelligi non possunt, caritatem fideique ardore comburantur  . Sufficit enim credere, si non datur intelligere. Plures enim credendo quam intelligendo has carnes comedunt. Comedunt ergo qui possunt; qui uero non possunt, credant, et caritatis igne comburantur. Sequitur:

»Sic autem comedetis illum. Renes uestros accingetis, et calceamenta habebitis in pedibus, tenentes baculos in manibus, et comedetis festinanter. Est enim phase, id est transitus Domini.« Renes quidem accingere est castitatis et continentie cingulo luxuriam refrenare. Unde ipse Dominus ait: »Sint lumbi uestri precincti .«  Calceamenta uero in pedibus habent, qui quasi alio pergere parati, peregrinos in hoc mundo se esse cognoscunt: et isti quidem uiam mandatorum Dei curreutes, secure, et sine timore, ut pote bene calceati, super serpentes et scorpiones incedunt. Baculos autem in manibus teneant, ut se ab incurrentibus aduersariis defendere ualeant. Habes humilitatem, baculus est tibi, hoc enim superbiam uincis. Habes castitatem, et hic baculus est quo luxuria superatur. Sed quid multa? Quot uirtutes, tot et baculos habes. Sic igitur preparetur, sic muniatur, sic armetur qui has carnes comedere uenit. Cito autem et festinanter comedetis ea, ut cum Dominus uenerit, iam plani et saturi sitis, ne tunc credere  incipiatis, quando per fidem liberari debetis. In fide namque suscipienda, nulla mora debet 60 esse: »uigilate itaque, quia nescitis diem, neque horam .«

»Et pertransibo per terram Aegypti nocte illa, percutiamque omne primogenitum in terra Aegypti, ab homine usque ad pecus, et in cunctis diis Aegypti faciam iudicia, ego Dominus.« Agno etenim immolato, Christo Domino crucifixo, postquam iehsu, inclinato capite, tradidit spiritum, mortua sunt omnia primogenita in terra Aegypti, quoniam  originale peccatum, per uniuersum mundum in omnibus illis periit, qui crediderunt, et baptizati sunt, ut peccatum, quod per lignum concupiscentie cepit, per lignum crucis destrueretur. Quot enim sunt homines, tot sunt et originalia peccata; omnis enim horum cum eo nascitur, quod, nisi Christi sanguine, et aqua baptismatis deleri non potuit. Merito autem ab homine usque ad pecus omnia primogenita feriuntur, quoniam sine personarum acceptione, in omni gente, et in omni sexu, et in omni etate omnia peccata originalia destruuntur. »Omnis enim quicunque inuocauerit nomen Domini, saluus erit .« Fecit autem Dominus iudicia sua in cunctis diis Aegypti, quoniam eius morte interueniente, infernus exspoliatur, templa  ruunt, et ubique gentium deorum cultura et religio abominatur.

»Erit autem uobis sanguis in signum in edibus in quibus eritis, et uidebo sanguinem, et transibo uos, nec erit in uobis plaga disperdens, quando percussero terram Aegypti.« De hoc enim signo Ioannes apostolus ait: »uidi supra Sion Agnum stantem, et cum eo centum quadraginta quatuor millia, habentes nomen eius, et nomen Patris eius scriptum in frontibus suis .« uidit etiam duodecim millia signatos ex omni tribu filiorum Isrel. In his autem non est quod percutiatur, quoniam in utroque poste Agni sanguinem suscipientes, et ore et corde ipsius carnes comedentes, totos se intus et foris se Domino dedicauerunt.  Sequitur:

»Habebitis autem hanc diem in monumentum, et celebrabitis eam solemnem Domino in generationibus uestris cultu sempiterno.« Sic enim Dominus ipse precepit, dicens suis: »Hoc facite in meam commemorationem ,« cum de hoc sacrificio loqueretur. Unde et Apostolus ait: »Quotiescunque enim manducabitis panem hunc, et calicem bibetis, mortem Domini annuntiabitis donec ueniat .«

»Septem diebus azyma comedetis  ; in die primo non erit fermentum in domibus uestris: quicunque comederit fermentum, peribit anima illius de Isrel, a primo die usque ad septimum.« Hoc est enim quod Apostolus dicit: »Modicum fermentum  totam massam corrumpit. Expurgate uetus fermentum, ut sitis noua conspersio, sicut estis azymi; etenim pascha nostrum immolatus est Christus. Itaque epulemur, non in fermento ueteri, neque in fermento malitie et nequitie, sed in azymis sinceritatis et ueritatis .« Et Dominus in Euangelio: »Cauete, inquit, a fermento  Phariseorum, quod est hypocrisis .« Non solum enim uetus et praua intelligentia legis, uerum etiam omnis corruptela, omnisque deprauatio mentis fermentum dici potest  . Azyma autem e contra sinceritatem et ueritatem appellat. Iubemur ergo septem diebus azyma comedere, quatenus omni tempore, quo uiuimus, et in hoc mundo sumus sinceritatis et ueritatis alimentis nutriamur, ut non regnet peccatum in nostro mortali corpore, neque carnis concupiscentiis seruiamus. Nam quia septem diebus factus est mundus, et septem uoluitur, atque consistit, ideo frequenter omne tempus in septem diebus intelligitur. In die, inquit, prima non erit fermentum  in domibus uestris. Prima namque huius solemnitatis dies est, quoties ad  participandam  Christi carnem, et sanguinem accedimus. Cum ergo omni tempore in sinceritate et ueritate uiuere debeamus, eo maxime die omne fermentum malitie et nequitie in domibus nostris esse non debet, quo Christi carnem et sanguinem sumimus. Mundemur ergo hac die ab omni peccato, ne indigne Christi carnem suscipiamus. »Qui enim manducat et bibit indigne, iudicium sibi manducat et bibit .« Hoc est enim quod ait: »Quicunque comederit fermentatum, peribit anima illa de Isrel, a primo die usque ad diem septimum,« id est toto tempore solemnitatis istius.

»Dies prima erit sancta atque solemnis, et dies septima eadem festiuitate uenerabilis; nichil operis facietis in eis, exceptis iis que ad uescendum  pertinent, et obseruabitis azyma.« Que sit autem prima dies, dictum est. Septimam uero illam esse putamus, de qua Apostolus ait: »Relinquitur ergo sabbatismus populo Dei .« Hec autem quam sit uenerabilis, illi sciunt, qui in celesti Ierusalem sine omni cura et sollicitudine cum Domino gloriantur. In utraque autem solemnitatem nichil operis fieri debet, exceptis iis, que ad uescendum pertinent  , de quibus ipse Saluator ait: »Meus cibus est ut faciam uoluntatem Patris mei, qui in celis est .« Hoc autem in nulla festiuitate fieri prohibetur: 61 facere eleemosynam, uoluntas Dei est; uestire nudos, uoluntas Dei est, et quidquid ad misericordiam et pietatem respicit semper operari, uoluntas Dei, et cibus anime est.  Si ergo his et similibus nutritur et uescitur anima, et sola ea quibus anima uescitur in festiuis diebus operari licet, ergo in festiuis diebus bene facere non prohibemur. Sic igitur in his solemnitatibus nichil operis agere debemus, exceptis que ad uescendum pertinent, ut nullo scilicet die suo cibo anima careat. Quod autem ait: »Et obseruabitis  azyma;« quam sincere et caste nos uiuere uelit, patenter insinuat.

»In eadem ipsa die educam exercitum uestrum de terra Aegypti, et custodietis diem istum in generationes uestras ritu perpetuo.« Ipsa enim eademque die qua Agnus noster est immolatus, infernus exspoliatus est, et uniuersus mundus de diaboli seruitute liberatus. Quo circa omni tempore, ritu perpetuo hunc diem solemnem habet Ecclesia. »Primo mense quartadecima die mensis ad uesperam comedetis azyma usque ad diem uigesimam primam eiusdem mensis ad uesperam.« Hec autem computatio, nisi secundum Hebreos accipiatur, stare non potest. Sepe enim hec solemnitas sic totum primum mensem transit ut penitus infra  mensem Aprilis contineatur, cum tamen secundum Hebreos, nunquam nisi quartadecima die mensis primi celebretur; post quam celebrationem, mox proximo Dominico nostra quoque celebratio est. Sequitur: »Septem diebus fermentatum non inuenietur in domibus uestris.« Confirmatio est eorum, que dicta sunt. Que quidem idcirco repetit, ut firmissime memorie commendentur.

»uocauit autem Moyses omnes seniores filiorum Isrel, et dixit ad eos: Ite tollentes animal per familias uestras, et immolate Phase: fasciculumque hyssopi tingite in sanguine, qui est in limine, et aspergite ex eo superliminare, et utrumque postem. Nullus uestrum egrediatur ostium domus  sue usque mane.« De hoc animali quando tollatur, superius dictum est. Restat igitur ut de hyssopo dicamus. Dicit enim Psalmista: »Asperges me hyssopo, et mundabor .« Hyssopus enim naturaliter in petris nascitur; »Petra autem, dicit Apostolus, erat Christus .« Nascitur igitur hyssopus in Christo, bona herba hyssopus, que in Christo nascitur, et merito, quia nulla herba tangit sanguinem Christi, nisi ea que nascitur in Christo; sola enim Ecclesia in Christo nascitur, et renascitur, sola Ecclesia in Christo fundatur. Hec est ergo hyssopus, que tangit et spargit sanguinem Christi, unde non immerito fasciculus dicitur, quoniam multos in se et ligat, et colligit. Hic ergo fasciculus Christi sanguine tingitur, Christi sanguine  inebriatur, Christi sanguine superliminare, et utrumque postem aspergit, quoniam sancta Ecclesia interius et exterius hoc sanguine munitur. Est enim in limine, id est in introitu domus, in ore uidelicet, unde super utrumque postem aspersus et animam et corpus sanctificat. Quod autem precipit, ut nullus usque mane ostium domus egrediatur, ut fideliter usque in finem in sancta Ecclesia habitemus, significare uidetur, extra quam qui inuentus  fuerit, simul cum Aegyptiis, Domino iubente peribit.

»Factum est autem in noctis medio, percussit Dominus omne primogenitum in terra Aegypti a primogenito Pharaonis, qui sedebat in solio eius, usque ad primogenitum captiue, que erat in carcere, et omne primogenitum iumentorum. Unde clamor magnus ortus est in Aegypto, uocauitque Pharao Moysen, et Aaron nocte, et ait: Ite, sacrificate Domino, sicut scitis, et euntes benedicite mihi  .« Quid enim per primogenitum Pharaonis, nisi illud primum, et maximum peccatum; quo in paradiso primus homo deceptus est, intelligamus? Quod quia maximam stragem dedit mundo, ideo magno suscepto triumpho, quasi rex  in solio Pharaonis, sedere describitur. Captiuam uero, que in carne erat, multitudinem animarum, que in inferno propter originale peccatum tenebantur, intelligere debemus. At uero per ancillam, que est ad molam  , omnem hominum multitudinem huic laboriose uite seruientem, et quasi molam dierum, mensiune et annorum rotam uoluentem intelligere uoluit. Horum autem primogenita Christus interemit, quia non solum uiuentium, uerum et mortuorum, et nondum natorum originalia peccata suo sanguine interficiens, omnia Deo Patri reconciliauit. Ideoque maximus clamor fit in Aegypto, diabolo cum omni malitia sua Ingente, atque de tanta sibi erepta preda dolente, iamque  in sanctorum animabus nullam spem habente. Quod autem Pharao ait: »Euntes benedicite mihi,« hoc est intelligendum, euntes, ab hoc periculo me liberate. »Urgebant Aegyptii populum Isrel de terra Aegypti exire uelociter, dicentes: Omnes moriemur.«

»Tulit ergo populus conspersam farinam antequam fermentaretur, et ligans in palliis posuit super humeros suos, et petierunt ab Aegyptiis uasa argentea, et aurea, et uestem plurimam. Dedit autem Dominus illis gratiam coram Aegyptiis, ut commodarent eis, et spoliauerunt Aegyptum  .« Populus 62 enim egrediens ex Aegypto farinam incorruptam, et sine fermento portat, quoniam Pascha celebraturi nouis sincerisque  cibis uti debemus. Nam quia in hac festiuitate de ueteri Testamento in Nouum transferimur, omnia nobis sincera, noua et incorrupta esse debent, ut aqua baptismatis, et noua lege immutati, exspoliemus nos ueterem hominem, cum actibus suis, et induamus nouum, qui secundum Deum in iustitia, et sanctitate ueritatis creatus est . Quid autem exspoliatio Aegypti significet, iam superius dictum est.

 »Profectique sunt filii Isrel de Ramesse in Sochot.« Ramesses namque interpretatur tinea, uel intonuit letus. Populus igitur egrediens de Ramesse, id est de diaboli seruitute, ubi omnium corruptionum tinea uastabatur, letus intonuit, utpote qui in Sochot ueniebat, quod tabernacula interpretatur, dicens cum Psalmista: »Quam dilecta tabernacula tua, Domine uirtutum! Concupiscit, et deficit anima mea in atria Domini .« Statim enim, ut de Aegypto, id est, de huius mundi conuersatione homo exit, in Sochot, id est in Ecclesie tabernacula letus uenit. Hic autem sibi panes azymos facit, hic noua pulmenta sibi preparat, ut relicto fermento malitie et nequitie, uiuat in azymis sinceritatis et ueritatis. »Habitatio autem  filiorum Isrel, qui manserant in Aegypto, fuit quadringentorum triginta annorum. Quibus expletis, eadem die egressus est omnis exercitus de terra Aegypti. Nox ista est obseruabilis, hanc obseruare debent filii Isrel in generationibus suis.« Hec namque nox est obseruabilis quam tam leta dies subsequitur, in qua Christus de sepulcro procedens sua resurrectione mundum illustrauit.

»Dixit Dominus ad Moysen, et Aaron: Hec est religio Phase: omnis alienigena non comedet ex eo.« Phase enim hoc in loco agnum qui immolabatur significat. De hoc autem nulli alienigene comedere licet; non heretico, non gentili, non falso Christiano; solis enim Ecclesie filiis comedendus traditur; ceteri  sunt alienigene. »Omnis autem seruus emptitius circumcidetur, et sic comedet.« Quis est iste seruus emptitius? dicat Apostolus: »Empti enim estis pretio magno, glorificate, et portate Deum in corpore uestro .« Nos ergo sumus serui emptitii, quoniam nobis ista dicuntur. Nobis igitur hunc Agnum comedere licet, sic tamen, si prius circumcidamur: nostra autem circumcisio non in solo preputio, sed in cunctis membris exigitur; nam et Moyses incircumcisum labiis se esse, superius conquestus est. Qualiter autem omnia membra circumcidantur, in Genesi exposuimus, cum de Abrahe circumcisione tractaremus.

»Aduena, et mercenarius non comedent ex eo.«  Aduena enim est omnis homo, quem Ecclesia non genuit; mercenarius autem, qui non sincero affectu, neque pro salute anime, sed pro mercede, et lucro Domino seruit, de quibus Dominus ait: »Mercenarius autem fugit, quia mercenarius est .« Si ergo mali pastores mercenarii sunt, mercenario autem de hoc Agno edere non licet, quomodo malis pastoribus edere licebit, quod edere non licet? In una domo comedetis, nec deferetis de carnibus eius foras; nec os illius confringetis. Si enim per domos, et familias, ut superius dixit, tollitur Agnus, quomodo in una domo comeditur? Una enim domus Ecclesia est, extra quam non est ueri sacrificii locus. Et quoniam scriptum est: »Nolite dare sanctum canibus ;« ideo  hic dicitur: »Non deferetis de carnibus eius foras.« Quod autem sequitur: »Nec os illius confringetis,« beatus Ioannes euangelista exposuit, dicens: »Et primi quidem fregerunt crura, et alterius, qui cum eo crucifixus est. Ad Iesum autem cum uenissent, ut uiderunt eum iam mortuum, non fregerunt eius crura, ut Scriptura impleretur: Os non comminuetis ex eo .«

»Omnis cetus filiorum Isrel faciet istud. Quod si quis peregrinorum in uestram uoluerit transire coloniam, et facere Phase Domini, circumcidetur prius omne masculinum eius, et tunc rite celebrabit, eritque sicut indigena terre. Si quis autem circumcisus non fuerit, non uescetur ex eo. Eadem lex erit indigene, et colono qui peregrinatur  apud uos.« Constat ergo, quia non dignitate gentis, sed merito sanctitatis homo uel abiicitur, uel eligitur; non enim Iudeorum Deus tantum, sed et gentium. Quicunque ergo in sanctorum coloniam et societatem transire, et noua circumcisione circumcidi, et baptizari uolunt, accedant ad carnes agni, et comedant. Notandum est autem quia ipsa die, qua agnus comeditur, exit populus de Aegypto, quoniam nulla est participatio luci ad tenebras, neque Christo ad Belial .



CAPUT XIII.

»Locutus est Dominus ad Moysen, dicens: Sanctifica mihi omne primogenitum, quod aperit uuluam in filiis Isrel tam de hominibus quam de iumentis; mea sunt enim omnia.« Nam quia  nouiter omnia primogenita Aegyptiorum Dominus occiderat, idcirco omnia primogenita filiorum Isrel sibi dedicauit, ut nunquam de eorum memoria laberetur, primogenita Aegypti fuisse deleta. Et ait Moyses ad populum: »Hodie egredimini mense nouarum frugum;« quoniam primum terra gelu soluta nouam herbam incipit producere. »uenietis in terram fluentem lacte et melle;« que propter hoc quod terram uiuentium 63 significat, omni terra fertilior est. »Ibi celebrabitis hunc morem sacrorum mense isto; septem diebus comedetis azyma, nec erit aliquid fermentatum in domibus uestris.« Hoc autem quid significet, sufficienter dictum est. Sequitur:

 »Et narrabit hec filio suo in die illa, dicens: Hoc est, quod fecit mihi Dominus, cum egressus sum de Aegypto, et erit quasi signum in manu tua, et quasi monumentum appensum ante oculos tuos.« Quod enim manu tenemus, et ante oculos habemus, non facile obliuiscimur. »Cumque introduxerit te Dominus in terram, de qua iurauit tibi, separabis omne primogenitum Domino, quidquid fuerit sexus masculini. Primogenitum agni mutabis oue; quod si non redemeris, interficietur.« Primogenitum namque agni oue mutamus, quando stultum aliquem, et indisciplinatum arguendo, increpando, obseruando, et admonendo ad ouinam simplicitatem conuertimus. Hic uero si non redimitur, interficietur, qui si penitentiam non  egerit, et Ecclesie doctoribus non crediderit, morte morietur. »Omne autem primogenitum hominis de filiis tuis pretio redimes.« Hominis enim primogenitum fides est, sine qua impossibile est placere Deo. Hec autem omnium uirtutum prima in mentibus fidelium nascitur: hec prima a sacerdotibus in Christianorum cordibus gignitur; sed quia fides sine operibus mortua est, ut pretio redimatur, necesse est. Baptizatus es? fidem habes: cessas a bono opere? moritur fides tua. Si ergo in iis, qui a bonis operibus cessant, fides otiosa et mortua est, quanto magis in homicidis, adulteris, sacrilegis et in ipsis periuris fides mortua credenda est? Apostolus enim dicit: »Qui enim suorum, et maxime domesticorum curam non habet, fidem negauit, et est infideli deterior  .« Non ergo semel, sed multoties fides redimenda est, que nisi redimeretur, cum toties mori uideamus, perpauci essent, quibus eam semel emisse sufficeret. Inde autem maximas gratias Deo agere debemus, qui nobis hanc legem de redimendo carissimo primogenito nostro instituit. quem si non habeamus, ei placere non possumus. Redimat ergo; sed quando? Post unum mensem; post unum namque mensem offerebantur primogeniti Domino; post unum ergo mensem redimi debent. Que enim redimimus, nostra fuisse monstramus. Postquam ergo offerimus fidem nostram, si propter peccata a nobis alienata fuerit, tunc redimenda est. Sed quanto pretio? Quinque utique siclis argenti. Ego quinque siclos argenti, quinque corporis sensus  intelligo, qui tunc quidem argentei sunt, quando pro sua pietate digni fiunt ut in Dei thesauros reponantur. Quinque igitur siclis fides redimitur, quia et si peccator fuerit homo, postquam tamen omnibus uiribus mentis et corporis, postquam interioribus et exterioribus sensibus Deo seruire ceperit, iam non infidelis uocabitur. uiuant ergo Deo, et nunquam moriantur primogenita nostra ei, qui primogenita Aegyptiorum propter nos interfecit.

Noluit autem Dominus ducere populum per terram Philisthinorum, que uicina est, ne forte si bellum insurgeret contra eum, cito reuerterentur in Aegyptum, sed circumduxit eos per desertum longo itinere. Per hoc enim significare uoluit, quia non breuis,  neque facilis uia est, que ad patriam ducit, sed per multas tribulationes oportet nos intrare in regna celorum. Denique quanto plus in Dei seruitio excitati longius ab hoc mundo recedimus, tanto minus uitiorum insurgentium bella timemus. Si uero in terram Philisthiim uenientes, que Aegyptiis uicina est, ebrietati et uoluptati operam damus , facile quidem in prelio uicti. reuertimur in Aegyptum. Quod autem filii Isrel armati ascenderunt de Aegypto, significatio est, quia ex quo mundum relinquimus, semper contra uitia et malignos spiritus a dextris et a sinistris armati pugnare debemus. Sequitur:

»Nunquam defuit columna nubis per diem, neque columna ignis coram populo per noctem.« Altera  enim eos a solis ardore, altera uero a tenebris defendebat. Hec autem columna sancti Spiritus gratia est, que nos et a uitiorum estu defendit, et ne errorum tenebris inuoluamur, illuminat. De hac enim columna dicitur ad beatam Mariam: »Spiritus sanctus superueniet in te, et uirtus Altissimi obumbrabit tibi .« Profectique de Sochot, castrametati sunt in Ethan in extremis finibus solitudinis. Ethan namque insipiens nauigationem interpretatur. Merito igitur de Sochot, id est de tabernaculis uenitur in Ethan, quia postquam ad Ecclesiam homo ueniens baptizatus est, non otiosus sedere, sed per huius maris pericula cum apostolis nauigare debet; positusque adhuc in extremis finibus solitudinis, quoniam ad deserti loca periculosa nondum peruenit,  preparare incipiat animam suam ad tentationem



CAPUT XIu.

Profectique filii Isrel uenerant e regione Atharoth, que est inter Magdalum et mare, contra Beelsephon. Atharoth interpretatur corona, Magdalus turris, Beelsephon habens speculam. uenit igitur populus de Ethan in Atharoth, quia iam cepta nauigatione, quibusdam uirtutum gradibus proficiens, uenit ad coronam, sperans, si necesse fuerit, mori posse pro nomine Christi. Est autem hec corona inter Magdalum et mare, id est 64 inter fidem et baptismum, quoniam per fidei fortitudinem et per baptismi gratiam peruenitur in coronam. Respicit  contra Beelsephon, quia Dei populus speculatorum Ecclesie recordatus, nunquam sancte predicationis obliuiscitur, ideoque non timet eos, qui occidunt corpus, quia animam non possunt occidere.

Nuntiatum est autem Pharaoni quod fugisset populus Isrel, immutatumque est cor eius; persecutusque est Isrel cum omni exercitu Aegyptiorum. Quos cum uidissent Hebrei, timuerunt ualde. Dixitque Dominus ad Moysen: Quid clamas ad me? Eleua uirgam, et extende manum tuam super mare, et diuide illud. Quod cum fecisset Moyses, diuisum atque siccatum est mare, et ingressi sunt filii Isrel per medium maris sicci. Erat autem aqua quasi murus a dextris et a sinistris. Persequentesque Aegyptii ingressi sunt post eos. Angelus autem Domini,  qui precedebat castra filiorum Isrel, posuit se medium simul cum nube inter Aegyptios et Hebreo, ita ut ad se inuicem toto noctis tempore accedere non ualerent. Iamque aduenerat uigilia matutina, et iubente Domino, Moyses supra mare manum extendit, reuerseque sunt aque ad priorem locum, omnesque Aegyptii mortui sunt. Quid enim Pharao cum omni exercitu Aegyptiorum; nisi diabolus cum omni militia demoniorum? Quid autem Hebrei, nisi Christianorum populus? Quid uero mare Rubrum nisi baptismatis aqua intelligitur? Persequuntur ergo Aegyptii Hebreos, ibique moriuntur, quoniam uitia, et maligni spiritus usque ad baptismum Christianos persequentes, uiribus amissis, pereunt et deficiunt.  Tunc cecinit Moyses, et filii Isrel carmen hoc Domino, et dixerunt.



CAPUT Xu.

»Cantemus Domino, gloriose enim magnificatus est  ,« tam potenter destruens inimicos. Equum et ascensorem proiecit in mare.« Equus superbia est, ascensor diabolus; hoc enim equo eleuatus, furibundus in bellum ruit, omnisque eius exercitus hoc equo in omnia facinora precipitatur. »Fortitudo mea, et laus mea Dominus,« per quem fortis et laudabilis sum. »Et factus est mihi in salutem,« suo sanguine me saluans et liberans. »Iste Deus meus, et glorificabo  . Dominus quasi uir pugnator.« Ubique pro nobis certat  et uincit. Omnipotens nomen eius, cui nichil impossibile  est. »Currus Pharaonis,« de quo modo diximus, »et exercitum eius,« omnium uitiorum scilicet multitudinem, »proiecit in mare,« id est perdidit in baptismo. Quot enim sunt uitia, tot sunt et currus, quibus diabolus fertur. »Electi principes eius submersi sunt in mari Rubro,« quoniam originale peccatum, et idololatria in baptismo perierunt. »Abyssi operuerunt eos, descenderunt in profundum quasi lapis,« ut ultra non appareant. Cetera uero transcurrimus, quia expositione non indigent. »Ascenderunt populi, et irati sunt.« Prophetia est de futuro: ascenderunt enim populi, de quibus in sequentibus dicetur, contra eos ad pugnandum. »Et irati sunt:« quia, quamuis fortiori exercitu et maiori apparatu, eis tamen resistere non ualebant.  »Dolores obtinuerunt habitatores Philisthiim;« uidentes gentem insuperabilem insurgentem aduersum se. »Tunc conturbati sunt principes Edom,« huius populi fortitudinem audientes: »robustos Moab obtinuit tremor;« prope iam de salute desperantes. »Obriguerunt omnes habitatores Chanaan,« plusquam febrium terrore percussi. Unde Moyses letabundus et iubilans ait: »Sic, Domine, sic fiat semper; Irruat super eos formido, et pauor in magnitudine brachii tui. Fiant immobiles quasi lapis, donec pertranseat populus tuus, Domine, donec pertranseat populus tuus iste, quem possedisti. Introduces eos, et plantabis in monte hereditatis tue,« de qua iurasti patribus  nostris. »Firmissimo habitaculo tuo, quod operatus es, Domine.« Hoc autem magis ad supernam Ierusalem, quam ad hanc pertinere uidetur, in quam Dei populus est introducendus. De qua adhuc subditur: »Sanctuarium tuum, Domine, quod firmauerunt manus tue,« per quod celum intelligitur, ubi sunt Sancta sanctorum. »Dominus regnabit in eternum et ultra;« hoc quomodo uel dici uel cogitari possit? »Dominus regnabit in eternum, et ultra:« quid dicam? In eternum dixi, quid ultra dicere non habeo: si quid ultra eternum scissem, ultra eternum aliquid dixissem. Dixit ergo: »Dominus regnabit in eternum.« Quid  est in eternum? semper, et sine fine. »Ingressus est enim eques Pharao cum curribus, et equitibus eius in mare;« insultatio est, »et reduxit super eos Dominus aquas maris. Filii autem Isrel ambulauerunt per siccum in medio eius.« Sumpsit ergo Maria prophetissa soror Aaron tympanum in manu, egresseque omnes mulieres post eum cum tympanis et choris, quibus pertinebat, dicens: »Cantemus Domino, gloriose enim magnificatus est; equum et ascensorem proiecit in mare.« Quid enim Maria nisi S. Ecclesia intelligitur? Hec autem in tympano cantat, quia in carnis maceratione Deum laudat. Nam quia ex mortuorum animalium pellibus tympana fiunt, ideo pro carnis mortificatione sepe ponuntur. Hanc autem cetere  mulieres cum tympanis et choris sequuntur, quoniam et ipse carnem domant, pulchroque 65 et regulari ordine uite Domino seruiunt; in choro enim et ordinate statur, et consonanter canitur. De his autem mulieribus Psalmista dicit: »Adducentur regi uirgines post eam ;« id est post Mariam; ab hac namque nostre uirginis nomen deductum est; que, quoniam post filium suum, totius Ecclesie caput est, non immerito cetere tympaniste eam tympanizantem sequuntur.

»Tulit autem Moyses et Aaron Isrel de medio mari Rubro, et ingressi sunt in desertum Sur.« Quid est autem, quod Isrel mox ut de mari exiuit, in desertum uenit, nisi quia Christianorum populus statim ut baptizatus est, arctam et periculosam  uiam ingreditur, et ad sui Saluatoris similitudinem a diabolo tentatur? Sic enim et Christus de baptismo ducitur in desertum, ut a diabolo tentaretur. Quod autem mare Rubrum baptismum significet, Apostolus manifestat, dicens: »Et omnes baptizati sunt in nube, et in mari .« Quid est in nube et in mari, nisi in aqua et spiritu? »Nisi enim quis renatus fuerit ex aqua et Spiritu sancto, non intrabit in regnum celorum .«

»Ambulaueruntque tribus diebus per solitudinem, et non inuenerunt aquam, et uenerunt in Marath, nec poterant bibere aquas de Marath, eo quod essent amare, et ostendit Dominus Moysi lignum, quod cum misisset in aquas, in dulcedinem uerse  sunt.« Tres namque etates ab Abraham usque ad Christum, quas per hos tres dies intelligimus, in quibus populus per solitudinem, per terram inuiam et inaquosam gradiens, aquas inuenire non potuit. Nondum enim uenerat ille, qui ait: »Si quis sitit, ueniat, et bibat, et de uentre eius fluent aque uiue .« Habebant enim Hebrei aquas, sed non inueniebant; quia tenentes legem non intelligebant. Tandem ergo tertia die transacta, id est tertia etate uenerunt in Marath, uenerunt ad montem Myrrhe, et ad collem Thuris, uenerunt ad locum, et ad tempus amaritudinis, quando Dominus est crucifixus:  ibi inuenerunt aquas; quia »de latere eius exiuit sanguis, et aqua .« Tunc uelum templi scissum est, et Scripture aperte sunt. Et iste quidem sunt aque, que quoniam prius amare erant, ideo populus bibere non poterat. Misit ergo Moyses lignum in eas, et in dulcedinem uerse sunt. Lignum hoc, lignum crucis est, hoc enim omnis aqua  , omnis Scripturarum amaritudo in dulcedinem uertitur. Cum enim Scriptura dicat: »Diligite inimicos uestros, benefacite his, qui oderunt uos ;« cui hec aqua non uidetur esse amara? quis eam potare et suscipere uelit? Memores tamen crucis Christi, memores Christi passionis, qui pro impiis mortuus est, et pro iniquis et peccatoribus exorauit, magistri exemplum sequimur,  dulcescunt aque, inimicos diligimus, et pro persecutoribus oramus. Ideo enim semper crucem portare precipimur ut ipsius semper memores, nichil amarum et impossibile diuine Scripture nobis precipere uideantur; nichil enim nobis precipiunt quod sit amarius cruce Christi; legis enim amaritudo uincatur amaritudine crucis, et Christi tormenta considerantes, tormenta hec transitoria non sentiamus. Sic igitur omnes aque dulcescunt, que cum ligno potate fuerint. Merito autem, transfretato mari, populus uenit in Marath, quia statim baptizatus Christi compungitur passione, et que prius amara uidebantur, desiderio bibendi, dulcia reputat. Ibi constituit ei precepta atque iudicia, et ibi tentauit eum. Ubi? In Marath, id est in aquis amaris, que  ligno crucis dulces facte sunt. Ubi enim, nisi in sacris uoluminibus constituuntur precepta atque iudicia? Ibi enim et instruimur et iudicamur, ibique a Deo tentamur, inde tentationis precepta ferimus, quibus obedientes coronamur, inobedientes damnamur.

»uenerunt autem in Elim, ubi erant duodecim fontes aquarum, et septuaginta palme, et castrametati sunt iuxta aquas.« De Marath namque ueniunt in Elim, quod interpretatur aries, quia post Christi passionem, apostolos Ecclesia suscepit doctores. Duodecim autem fontes aquarum et septuaginta palme, duodecim apostoli et septuaginta Christi discipuli intelliguntur; de his enim fontibus aqua manauit, quibus totus mundus reficitur,  et irrigatur  . Quoniam autem palme uictoriam significant, merito palme illi uocantur, qui per fidem uicerunt regna. Christi autem discipuli duodecim, et septuaginta duo fuerunt; quatenus duodenarius numerus septies compleretur, ut ipso quoque numero, omni gratia Spiritus sancti eos repletos fuisse intelligamus.



CAPUT XuI.


»Profectique sunt de Eli, et uenit omnis multitudo filiorum Isrel in desertum Sin, quod est inter Elim et Sinai.« Sin etenim amphora interpretatur, per quam mensura intelligitur. Merito igitur de Eli uenit populus in desertum Sin, quoniam postquam ad apostolos Ecclesia uenit, qua mensura uiueret, 66 inuenit; audiuit enim Euangelium, ubi dicitur: »Qua mensura mensi fueritis, remetietur uobis .«

Sequitur autem de eo, quod populus murmurauit, dicens: »Utinam mortui essemus per manum Domini in terra Aegypti, quando sedebamus super ollas carnium, et comedebamus panem in saturitate. Et dixit Dominus ad Moysen: Ecce ego  pluam panes de celo; colligat ex eo unusquisque quantum sufficiat ad uescendum gomor per singula capita: die autem sexto colligant duplum, quam colligere solebant per singulos dies.« Murmurauit populus exasperans et incredulus, et quamuls multa armenta bouum et greges ouium habeat, tamen sibi propter carnes mortem exoptat, desiderabat enim auium carnes, quibus in Aegypto uti solebat. Aues enim in Aegypto, et circa Nilum multum abundant. Unde lautiores cibos  appetere, nemo dubitet esse peccatum. Datur autem unum gomor per singula capita, ut et natura se pares intelligant, et his tantum, que sibi sufficiant, contenti uiuant, neque de crastino cogitantes plus colligant; quia neque qui plus collegerat habebat  amplius, neque qui minus, habuit minus. Et melius quidem est minus colligere, et abundare, quam plus, et inutiliter fatigari. Die enim sexta duplum colligitur, quia die septima non inuenitur. Nam et nos modo parare debemus, unde post hanc uitam in sabbatismo uiuere ualeamus  .

»Dixitque Dominus ad Moysen Loquere filiis Isrel: uespere comedetis carnes, et mane saturabimini panibus, scietisque quod sim Dominus Deus uester. Factum est ergo uespere, et ascendens coturnix operuit castra: mane quoque ros iacuit per circuitum castrorum, cumque operuisset superficiem terre, apparuit in solitudine minutum, et quasi pilo tusum in similitudinem pruine super  terram. Quod cum uidissent filii Isrel, dixerunt ad inuicem: Manhu? quod significat, quid est hoc? ignorabant enim quid esset.« Carnes enim hoc in loco, et panes idem significant. Diuina namque Scriptura, et caro, et panis est; caro quidem quantum ad litteram; panis uero secundum spiritualem intelligentiam. Unde et Elias uespere carnes,  mane uero panes suscepit, quia prius iuxta litteram, postea uero secundum spiritum Scripture intelliguntur. Nam et panis de celo descendit; aues uero de terra ascenderunt: et quia non est difficilis, alteque scientie iuxta litteram Scripturas intelligere, inde prope terram aues uolasse referuntur. Illud quoque attendendum, quod usque hodie dum Scripturas legimus, manhu dicere non cessamus: nam per unamquamque sententiam interrogantes, dicimus: Quid est hoc? Quid hoc significat? Quid hoc uel illud interpretatur? Fertur autem et hic panis pro utentium uoluntate omnis saporis fuisse, per quod dabatur intelligi, quia diuina Scriptura multis diuersisque modis intelligenda esset. Nam et ipsi quoque heretici ad suum sensum eam conuertunt.  Principalis tamen eius gustus quasi simile cum melle erat. Quid enim melle dulcius? Quid tritico pane robustius? Sanus ergo intellectus Scripturarum, et dulcis ad gustandum, et fortis ad alendum et roborandum esse debet: infirmus enim cibus, infirmos nutrit humores. Quod uero ad mensuram gomor manna colligebatur, hoc est quod Apostolus ait: »Non plus sapere, quam oportet sapere, sed sapere ad sobrietatem .« Sanus namque sensus mensuram non excedit, hereticus autem in mensura non continetur. Semper enim alta heretici dicunt, et fidei mensuram excedentes, terminos a patribus constitutos transgrediuntur. Tantum enim unicuique de hoc pane colligere licet, quantum ei in cibo quotidiano sufficere possit. Hoc enim et nos  Dominus orare iussit: »Panem nostrum quotidianum da nobis hodie ,« quod quidem nichil aliud significat, nisi ut fides nostra catholica, sola ueritate contenta, cuncta superflua a se repellat. uerbum enim abbreuiatum posuit Deus super terram. Quod uero superfluum erat, id est quod in diem alteram seruabatur, scatebat uermibus et putrefiebat, et sole incalescente liquefiebat; quoniam omnis hereticorum superflua scientia, ueritatis lumine illustrata euanescit et deficit. Precipitur ergo ut nichil ex eo relinquat usque mane, quia quod relinquitur superfluum est. Et melius quidem est ut in campis liquefiat, quam ut collectum putrefiat; quoniam melius est diuinam Scripturam in sacris  uoluminibus otiosam manere, quam in hereticorum cordibus collectam praua intelligentia sordere. Quid est autem quod in sexta die colligitur, unde in septimana uiuitur, nisi quia hac in uita preparare debemus, unde in futura uiuamus? Precipitur autem Moysi, ut ex eo impleat gomor, et reponat coram Domino, seruetque illud in memoriam in omnes generationes, per quod nimirum intelligere possumus, quia sana et spiritualis intelligentia Scripturarum nulla unquam generatione sit euacuanda. »Celum et terra transibunt, Dei autem uerba non preteribunt .«

Filii autem Isrel comederunt manna quadraginta annis, donec uenirent in terram habitabilem.  Quid enim per quadraginta annos, nisi utriusque testamenti opera intelligimus? Hic enim numerus ex decem et quatuor constat, decem namque quatuor, uel quatuor decem quadraginta fiunt; 67 per decem omne illud tempus intelligitur, in quo uetus Testamentum ad litteram obseruabatur; per quatuor uero hoc, in quo quatuor Euangeliorum fides tenetur. Comederunt ergo filii Isrel manna quadraginta annis, quia sancti et spirituales uiri, spiritualiter et in Nouo et in ueteri Testamento Scripturas intellexerunt. Hic autem cibus non deficiet, donec in terram habitabilem et in terram uiuentium ueniamus, quia postquam illic uenerimus, iam nobis Scripture amplius non erunt necessarie. Erit enim Deus omnia in omnibus. Unde Apostolus:  »Siue lingue cessabunt, siue scientia destruetur. .«



CAPUT XuII.

»Igitur profecta omnis multitudo filiorum Isrel de deserto Sin per mansiones suas, iuxta sermonem Domini castrametata est in Raphidim, ubi non erat aqua ad bibendum populo, qui iurgatus contra Moysen petiuit aquam.« Raphidim namque interpretatur sanitas iudicii. Sanum autem iudicium est: »Diliges Dominum Deum tuum ex toto corde tuo, et proximum tuum, sicut te ipsum .«---»Et quod tibi non uis, alteri ne feceris ,« et similia. De deserto ergo Sin uenit populus in Raphidim, quia postquam ab apostolis uiuendi mensuram accepit, et eadem mensura, qua  mensus fuerit, sibi quoque remetiendum esse cognouit, mox ad sanum iudicium conuersus, Deum et proximum diligere nullique hominum nocere disposuit  . Cibi autem potusque penuria, quam tunc corporaliter populus patiebatur, eam quam nunc spiritualiter homines patiuntur significabat, de qua Dominus quibusdam comminatur, dicens: »Immittam uobis famem et sitim, non famem panis, neque sitim aque, sed audiendi uerbum Domini .« Unde in Ezechiele dicitur: »Linguam tuam adherere faciam palato tuo, nec poteris loqui, quia domus exasperans est .« Propter peccata namque populi sepe silet lingua doctorum. De plebe quoque Iudaica sub uinee specie a Domino  dicitur: »Mandabo nubibus meis, ne pluant super eam imbrem .«

»Et ait Dominus ad Moysen: Antecede populum, et sume uirgam in manu tua, et uade; en ego stabo coram te ibi supra petram Oreb, percutiesque petram, et exibit ex ea aqua, ut bibat populus. Fecitque Moyses ita coram senioribus Isrel.« Quod autem et hec, et ea, que superius dicta sunt, spiritualiter intelligi debeant, Apostolus manifestat, dicens: »Quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube, et in mari, et omnes eamdem escam spiritalem manducauerunt, et omnes eumdem potum spiritalem biberunt; bibebant autem  de spiritali consequente eos petra; petra autem erat Christus .« Quis autem igitur ad litteram ea intelliget, que Apostolus spiritualia esse dicit? uenit ergo Moyses cum omni multitudine filiorum Isrel ad petram, quoniam principes sacerdotum cum tota populi multitudine tenuerunt Christum. Stabat autem Dominus ibi coram populo super petram, nec uidebatur, quoniam Deus manens in homine non cognoscebatur. Sed quid per uirgam, qua petra bis percutitur, nisi arundinem et lanceam intelligimus? Semel autem petra nostra arundine percussa non dedit aquas; iterum autem lancea percussa est, et exiuit sanguis et aqua. Sunt autem, qui per duplicem uirge huius percussionem duo crucis ligna intelligere uelint. Et uocauit nomen  loci illius tentatio, propter iurgium filiorum Isrel, et quia tentauerunt Dominum dicentes: »Estne Deus in nobis, an non?« sic et Iudei tentantes Christum dicebant: »Si tu es Christus, dic nobis palam .« Item: »Si Filius Dei est, descendat nunc de cruce, et credimus ei .« Et rursum: »Si tu es rex Iudeorum, saluum te fac .« His enim uerbis quid aliud significabant, nisi: »Est Deus in nobis, an non?« uere non est Deus in uobis, quia Deum repellitis a uobis. Et sicut ipse ait: »Relinquitur uobis domus uestra deserta .« Erat tamen Deus in uobis, quia Deus erat, qui inter uos manens loquebatur uobis.

»uenit autem Amalec, et pugnabat contra Isrel  in Raphidim. Dixitque ad Iosue: Elige uiros, et egressus pugna contra Amalec. Moyses autem, et Aaron, et Hur ascenderunt super uerticem collis, cumque leuaret Moyses manus, uincebat Isrel, si autem paululum remisisset, superabat Amalec.« Quid enim Amalec, qui populus brutus interpretatur, nisi uitiorum multitudinem significat? Contra hec autem Iosue minister Moysi cum uiris electis pugnat, quia sancti et catholici uiri semper contra uitia bellum gerunt. Stat autem Moyses in uertice collis, uirgam Dei in manu tenens, quia episcopi, populique rectores in altioribus Ecclesie soliis constituti, uirgam correctionis et directionis manibus ferunt. Leuat autem Moyses manus, et uincit Isrel; leuant sacerdotes et episcopi puras manus cum precibus ad  Deum, et uictoria datur fidelibus; remittit Moyses manus, et superat Amalec; cessant ab orationibus sancti, et regnant in populo uitia et peccata  . His autem facile intelligitur quam necessarium sit, Ecclesie rectores semper pro populo Dominum exorare. Unde Apostolus ait: »Obedite prepositis uestris, et subiacete eis; ipsi enim peruigilant, quasi rationem 68 pro animabus uestris reddituri .« Manus autem Moysi erant graues. »Sumentes ergo lapidem posuerunt subter eum, quo sedit. Aaron autem et Hur sustentabant manus eius ex utraque parte, et factum est ut manus illius non lassarentur usque ad occasum solis.«  Manus, inquit, Moysi erant graues, quoniam et sacerdotum manus peccatorum pondere sepe grauantur. Multum enim maligni spiritus in hoc laborant ut sanctorum orationes et manus impediant. Hoc autem Aaron et Hur sentientes lapidem posuerunt subter eum, quo sedit Moyses, quatenus supra firmam petram firmatus, stabilis et inconcussus permaneat. Sed quid per Aaron, qui mons fortis interpretatur, nisi illum intelligimus, de quo dicitur: »Dominus fortis et potens, Dominus potens in prelio?«  Quid uero per Hur, qui ignis dicitur, nisi Spiritus sanctus, qui in igne discipulis apparuit? Merito igitur Aaron, et Hur Moysi manus sustentant, ne lassentur, quoniam quod sanctorum manus, uirtutes et opera stant, neque  ruunt, hoc Christus, Dominus noster, et sancti Spiritus gratia operatur. Factum est igitur ut manus Moysi non lassarentur usque ad occasum solis, quoniam quem Christus, et Spiritus sancti gratia sustentat, sine omni lassitudine usque ad mortem in bonis operibus perseuerat. Per solis occasum diei et uite terminum intelligimus. Beatus ille, cuius manus talibus adiutoribus sustentantur. Fugauitque Iosue Amalec, et populum eius in ore gladii. Quod tamen Iosue uincit, quod uitia, et maligni spiritus superantur, non Iosue, sed Moysi, non populo, sed sanctorum orationibus ascribendum est. Unde et subditur: »Scribe hoc ad monumentum in libro, et trade in auribus Iosue; delebo enim memoriam Amalec sub celo.« Ideo enim hoc in libro scribi, et  memorie commendari, et in auribus Iosue tradi precipitur, ut quicunque ad similitudinem Iosue spirituales uincat inimicos, non sibi, sed sanctorum meritis et orationibus, et Deo miseranti et adiuuanti uictoriam imputet; ipse enim pugnat, et uincit; ipse memoriam Amalec sub celo delet; ipse uitiorum multitudinem destruit. »Aedificauitque Moyses altare, et uocauit nomen eius Dominus exauditio mea, dicens: Quia manus solii Domini, et bellum Dei erit contra Amalec a generatione in generationem.« Merito enim Moyses post uictoriam Domino altare constituit, ut ei gratias agat, qui eum exaudiens uictorie tribuit facultatem; inde autem et altari nomen imposuit: »Dominus exauditio mea,« id est Dominus exaudiuit me;  atque addit protinus: »Quia manus solii Domini,« id est uirtus, et fortitudo sanctorum, in quibus, quasi in propria sede Dominus sedet, et habitat: »et bellum Dei erit contra Amalec,« id est contra uitia et malignos spiritus a generatione in generationem, quia pacem et concordiam nunquam inter se habebunt.



CAPUT XuIII.

»Cumque audisset Iethro sacerdos Madian cognatus Moysi omnia, que fecerat Dominus Moysi, et Isrel populo suo, tulit Sephoram uxorem Moysi, quam remiserat, et duos filios eius, et duxit eos ad Moysen, qui mutuo se salutantes letati sunt.«

 Obtulit autem Iethro holocausta, et hostias Domino, deditque consilium Moysi, ut constitueret tribunos, et centuriones, et quinquagenarios, et decanos, qui iudicarent populum, tales uidelicet, qui potentes essent et timerent Dominum, in quibus esset ueritas, et odissent auaritiam; ipse uero maioribus negotiis operam daret. Fecitque Moyses, ut ille suggesserat. Quod enim Moyses, qui assidue cum Domino loquebatur, utile consilium Iethro cognati, quamuis gentilis, non respuerit, uiris ecclesiasticis, et in sublimitate constitutis exemplum prebuit, ut minoribus, quamuis peccatoribus, bona et utilia suadentibus credere non dedignentur. Unde et Apostolus ait: »Non alta sapientes, sed humilibus consentientes .« Quales autem  iudices esse debeant, satis compendioso sermone comprehendit, dum eos potentes, dominumque timentes, ueraces et sine auaritia eligi admonet. Impeditur enim multumque turbatur rectum iudicium, ubi ex his unum aliquid defuerit. Quod uero Christiani non passim, nec temere omnibus communicare debeant, ex hoc facile intelligitur, quia non prius Iethro cum senioribus filiorum Isrel cibum sumpsit quam holocausta et hostias Domino obtulerit. Unde et beatus Ioannes ait: »Si quis uenit ad uos, et hanc doctrinam non affert, nolite recipere eum in domum, nec aue ei dixeritis; qui enim dicit illi: Aue, communicat operibus illius malignis .«



CAPUT XIX.

»Mense tertio egressionis Isrel de Aegypto   in die hac uenerunt in solitudinem Sinai. Nam profecti de Raphidim, et peruenientes usque in desertum Sinai, castrametati sunt in eodem loco. Ibique Isrel fixit tentoria e regione montis.« Eadem, inquit, die qua Iethro recessit ab eis, filii Isrel profecti de Raphidim, castrametati sunt in deserto Sinai. Raphidim namque, ut diximus, sanitas iudicii interpretatur. uenit ergo populus de Raphidim in desertum Sinai, quia, postquam uiri ecclesiastici, sanum iudicium suscipientes, Dei mandata custodire promittunt, ad maiora deducuntur, ut et Deum loquentem audiant, et Spiritus sancti gratias 69 plenius suscipiant. In Sinai enim filii Isrel legem susceperunt, et Deum in nube et caligine  loquentem audierunt. »Moyses autem ascendit ad montem. uocauitque eum Dominus de monte, et ait: Hec dices filiis Isrel: uos ipsi uidistis que fecerim Aegyptiis, quomodo portauerim uos super alas aquilarum, et assumpserim mihi.« »Quod enim super alas aquilarum filios Isrel Deus portauerit, uerum non est, nisi fortasse metaphorice intelligatur. Nam quoniam aquile pre ceteris auibus altius uolant, inde super alas aquilarum eleuati fuisse dicuntur, quod eos terrena pericula ledere non potuerunt. »Si ergo audieritis uocem meam, et custodieritis pactum meum,  eritis mihi in peculium de cunctis populis; mea est enim omnis terra,« quoniam quasi proprios, et peculiares pre ceteris gentibus uos magis diligam. Et quamuis mea sit omnis terra, attamen uos soli eritis mihi in regnum sacerdotale, et gens sancta, quia non diabolus, non uitia, neque tyranni, sed Spiritus sanctus, sacerdotes, et uirtutes super uos, et in uobis regnabunt.

»uenit Moyses, et conuocatis maioribus natu populi, exposuit eis omnes sermones, quos mandauerat Dominus. Responditque uniuersus populus simul: Cuncta, que locutus est Dominus, faciemus.« Omnia enim, que illi populo dicebantur, nobis dicta esse intelligere debemus  . Nos enim, si uolumus ipso adiuuante gens sancta sumus  et regnum sacerdotale, diabolo et operibus eius abrenuntiantes, Deo fideliter seruire promisimus. Teneamus ergo fidem, seruemus promissa, quia propitium et ueracem Dominum habemus, cui nos seruisse non penitebit. »Cumque retulisset Moyses uerba populi ad Dominum, ait ei, dicens: Iam nunc ueniam ad te in caligine nubis ut audiat me populus loquentem ad te, et credat tibi in perpetuum.« Quod enim in caligine nubis cum Moyse Dominus loquebatur, iam tunc sue incarnationis mysterium significabat. Sicut enim tunc Moysi loquebatur, sed nubis caligine tectus non uidebatur, ita et postea cum Iudeis loquens carnis uelamine tectus uideri non potuit. De hac enim nube scriptum est: »Ecce Dominus ascendet super nubem leuem,  et ingredietur Aegyptum .«

»Et dixit Dominus ad Moysen: uade ad populum, et sanctifica illos hodie, et cras, lauentque uestimenta sua. Et sint parati ad diem tertium, die autem tertia descendet Dominus coram omni plebe super montem Sinai. Constituesque terminos per circuitum, et dices ad eos: Cauete ne ascendatis in montem, nec tangatis fines illius.« Quid enim per hodie et cras, nisi presens et tempus futurum intelligimus? Qui igitur hodie et cras sanctificatur, omni tempore sanctificatur. uestimenta uero lauare, est a peccatorum sordibus carnem mundare. Nam quia carne anima uestitur, ideo uestimenta carnem significant. De his enim uestimentis dicitur: »Omni  tempore sint uestimenta tua candida .« Tertius uero dies, tertius post agni immolationem mensis intelligitur, quo et tunc Dominus super montem Sinai, et postea Spiritus sanctus super Christi discipulos descendens, omnis scientie plenitudine fecit eos esse perfectos. Constituuntur autem termini supra montem Sinai, quoniam et mons Sion suos terminos habet, ultra quos eos qui uocati sunt accedere non licet. Quod enim Sinai hoc in loco Sion significet, audi Apostolum dicentem: »Non enim accessistis ad tractabilem montem et accensibilem ignem, et turbinem, ac caliginem; sed accessistis  ad Sion montem, et ciuitatem Dei uiuentis  .« Qui enim non uocatus ad gradus et honores ecclesiasticos ascendere nititur, ille procul dubio ad interdictos terminos montis accedit, morte morietur. Unde et subditur: »Omnis enim qui tetigerit montem, morte morietur. Manus non tanget eum, sed lapidibus opprimetur, aut confodietur iaculis, siue iumentum fuerit, siue homo, non uiuet. Cum ceperit clangere buccina, tunc ascendant in montem.« Que enim prope sunt, manu tanguntur; que uero longe, aut lapidibus, aut iaculis feriuntur; per quod non in presenti, sed in futuro contra hos tales iudicandum esse significat, quasi enim de longinquo super eos lapides, et iacula uenient, quoniam non modo feriuntur, sed post hanc  uitam eternis suppliciis damnabuntur. Siue iumentum fuerit, siue homo, non uiuet, quoniam siue stultus, siue sapiens hec talia presumpserit, mortis periculo subiacebit. Multos enim et fatuos, et seculi sapientia preditos, quamuis non uocentur, montis tamen huius excelsa audacter conscendere uidemus; exspectent igitur, donec uocentur: exspectent, donec buccina clangat. Hoc est enim, quod dicitur: »Cum ceperit buccina clangere, tunc ascendant in montem,« tunc ascendant, quando eis inuitatis dicetur: »Amice, ascende superius .«

»Descenditque Moyses de monte ad populum, et sanctificauit eum. Cumque lauissent uestimenta sua, ait ad eos: Estote parati in diem tertium, et ne appropinquetis uxoribus uestris.« O quantum  ab illicitis abstinere debent, quibus ipsa quoque licita interdicuntur. De his enim Apostolus ait: »Qui habent uxores, tanquam non habentes sint .« »Iam aduenerat tertia dies, mane inclaruerat, et ecce ceperunt audiri 70 tonitrua, ac micare fulgura, et nubes densissima operire montem, clangorque buccine uehementer obstrepebat.« uide quam bene utrumque testamentum sibi respondeat, et quam conuenienter Pentecostes in utroque celebretur. In Actibus apostolorum scriptum est: »Tunc reuersi sunt Ierosolimam a monte, qui uocatur Oliueti, et cum introiissent in cenaculum, ascenderunt ubi manebant Petrus, et Ioannes, et Andreas, et Thomas, Bartholomeus, et Mattheus,  Philippus, Iacobus Alphei, et Simon Zelotes, et Iudas Iacobi. Hi omnes erant perseuerantes unanimiter in oratione cum mulieribus, et Maria matre Iesu, et fratribus eius .« Hec tam sancta coadunatio uocatur Ecclesia; hec dicitur mons Sion. In hunc montem descendit Dominus, seruata quodammodo similitudine, et tempore quo descendit in montem Sinai. Iam enim, inquit Moyses, aduenerat dies tertius, et mane inclaruerat, et ceperunt audiri tonitrua, ac micare fulgura, etc. Dicamus ergo et nos: iam aduenerat tertius mensis 9 et Pentecostes, id est quinquagesimus dies inclaruerat, et  sicut beatus Lucas euangelista scribit: »Factus est repente de celo sonus tanquam aduenientis spiritus uehementis, et repleuit totam domum, ubi erant sedentes. Et apparuerunt illis dispertite lingue tanquam ignis, seditque super singulos eorum, et repleti sunt omnes Spiritu sancto, et ceperunt loqui uariis linguis, prout Spiritus sanctus dabat eloqui illis .« Ecce enim in utroque et sonus auditur, et ignis uidetur. Sed in illo nubes caliginosa, in hoc autem clarissimi luminis splendor apparet, quoniam illa umbra erat, atque figura, hoc autem ueritas; quod enim ibi tonitrua, hic apostolorum uoces intelliguntur, quod ibi micantia fulgura, hic miracula ubique fulgentia; nubes uero densissima, que montem operiebat, apostoli sunt, salutaribus  pluuiis Ecclesiam irrigantes. Clangor uero buccine perstrepens uehementer, doctorum omnium predicationem longe lateque intonantem significabat.

»Timuit populus, qui erat in castris. Cumque eduxisset eos Moyses in occursum Dei de loco castrorum, steterunt ad radicem montis; totus autem mons fumabat, eo quod descendisset Dominus super eum in igne, et ascendit fumus ex eo, quasi de fornace.« Hic autem timor admirationis et reuerentie erat. Quod autem dicitur quia »uenerunt de loco castrorum in occursum Dei ad radices montis Sion,« id est quod in Actibus apostolorum dicitur: »Facta autem hac uoce conuenit multitudo, et mente confusa est ;« conuenit  populus de tota Ierusalem ad radices montis Sion, id est ad eum locum, ubi Sion, id est S. Ecclesia, iactis quodammodo fundamentis edificabatur. Ibi enim erant apostoli, ibi erat mater Iesu, ibi in semine, atque principiis erat totus mons Sion, et mente confusa est, pre timore uidelicet, et admiratione. Unde et hic dicitur quia »timuit omnis populus, qui erat in castris;« hic enim timor illum timorem significabat. Totus autem mons fumabat, eo quod descendisset Dominus super eum in igne, et ascendit fumus ex eo, quasi de fornace. Hoc enim predixerat Iel propheta, dicens: »In diebus illis effundam Spiritum meum super omnem carnem, et prophetabunt filii uestri, et filie uestre, etc., et dabo prodigia in celo sursum, et signa in terra  deorsum, sanguinem, et ignem, et uaporem fumi .« Non enim poterant non ardere, et non fumare, quos tantus ignis Spiritus sancti succenderat. Sicut enim per fumum ignis adesse monstratur, ita per uerborum constantiam, per linguarum diuersitatem, Spiritus sanctus in apostolorum cordibus ardere monstrabatur, Beata illa corda, que hoc igne replentur! beati illi, qui sic ardere merentur! Stupebant autem omnes, et mirabantur dicentes: »Nonne isti, qui loquuntur, Galilei sunt? Et quomodo nos audiuimus unusquisque linguam nostram  illos loquentes?«  Hic ergo fumus monstrabat exterius, quantus qualisque ignis arderet interius. Sequitur: »Eratque mons omnis terribilis, et sonus buccine paulatim crescebat in maius, et prolixius tendebatur. Moyses loquebatur, et Dominus respondebat ei.« Cui enim mons iste, id est cetus apostolicus non uidebatur esse terribilis, qui homines prius inscios, et uix unius lingue peritos, nunc omnibus linguis loqui audiebat? Crescebat autem paulatim sonitus buccine, et prolixius tendebatur, quoniam apostolorum uox, et predicatio paulatim proficiens crescebat, et longius audiebatur donec »in omnem terram exiuit sonus eorum, et in fines orbis terre uerba eorum .« Hec est enim illa buccina,  cui dicitur: »Clama, ne cesses, quasi tuba exalta uocem tuam .«---»Moyses autem loquebatur, et Dominus respondebat ei;« quoniam, predicantibus apostolis, eorum corda Dominus respondendo docebat. Siquidem non ipsi, sed Dominus loquebatur in eis.

»Descenditque Dominus super montem Sinai, in ipso montis uertice, et uocauit Moysen in cacumen eius.« Stat autem Dominus super uerticem montis Sinai, per quem Sion intelligitur de quo ait: »Ego autem constitutus sum rex ab eo super Sion montem sanctum eius ;« ibique in ipsum eius cacumen Moysen uocat, per quem apostoli intelliguntur, qui super uniuersam Ecclesiam principes constituti, altiores pre ceteris possident  sedes. »Dixitque ad eum: Descende, et contestare populum, ne forte uelit transcendere terminos ad uidendum Dominum, et pereat ex eis plurima multitudo.« Terminos namque transcendere est ecclesiasticas dignitates contra Dei uoluntatem usurpare. Stet igitur unusquisque in suo ordine, neque priusquam uocetur, interdictum sibi terminum transcendere uelit. 71 Sacerdotes quoque et populi, qui accedunt ad Dominum, sanctificentur ne percutiat eos. Hoc est enim, quod Apostolus ait: »Ideo inter uos multi infirmi, et imbecilles, et dormiunt multi. Si enim nosmetipsos iudicaremus, non utique iudicaremur .« Timeat ergo ne percutiatur, qui non sanctificatus ad Dominum accedere presumit.  Accessit enim rex Ozias, et lepra percussus est; accesserunt filii Aaron, et mortui ceciderunt; accessit Datham et Abiron, et deuorauit eos terra; accessit Oza ad arcam, et percussus a Domino interiit. Sequitur:

»uade et descende, ascendesque tu, et Aaron tecum: sacerdotes autem et populus, ne transeant terminos, nec ascendant ad Dominum, ne forte interficiat illos.« Hoc audiant sacerdotes, et suis terminis contenti illuc ascendere non presumant, quo soli Moyses et Aaron iubentur ascendere;  altius enim episcopis quam sacerdotibus ascendere conceditur, et quedam Dei secretorum agunt episcopi, que ceteris sacerdotibus agere non licet. Descenditque Moyses ad populum, et omnia narrauit eis. Sic enim et apostoli, quecunque audierunt a Domino narrauerunt nobis.



CAPUT XX.

»Locutusque est Dominus cunctos sermones hos: Ego sum Dominus Deus tuus, qui eduxi te de terra Aegypti, et de domo seruitutis.« Hos autem sermones cum Dominus loqueretur, cunctus populus audiebat. Hec sunt decem uerba legis, in quibus tota lex continetur, que quidem, cunctis audientibus, prius in monte locutus est; postea uero bis in tabulis lapideis scripsit, quoniam primas tabulas  Moyses iratus confregerat. In principio autem locutionis docet eos, quis sit, dicens: »Ego sum Dominus Deus tuus,« cui non immerito obtemperare, et credere debes; quoniam ego »eduxi te de terra Aegypti, et de domo seruitutis.«

»Non habebis deos alienos coram me.« Hoc est mandatum, quo omnes dii abiiciuntur, et unus ac uerus Deus adorari precipitur, qui ubique est, in cuius conspectu stat omnis creatura. Et ideo dicit, coram me, quia qui coram eo non sit, nusquam sit. Pro hoc autem mandato et SS. apostoli et ceteri martyres sunt interfecti. Merito igitur ponitur primum, quod prius defendere necesse erat. Secundum autem mandatum est: »Non facies tibi sculptile,« in quo idolorum et simulacrorum omnium religio  euacuatur  . Neque omnem similitudinem, que est in celo desuper, ut solis, lune et stellarum, et que in terra deorsum, ut Saturni, Iouis et Mercurii, nec eorum que sunt in aquis, ut Neptuni, et Nympharum, et que sub terra, ut Plutonis, Charontis, Cerberi et similium. Hec enim omnia gentilitas decepta colebat, et quia eos uidere non poterat, eorum simulacra adorabat. »Ego enim sum Dominus Deus tuus, fortis, et zelotes;« et quia fortis sum, uindicare me possum; quia uero zelotes, utrobique merita reddam. Zelotes enim, qui diligit, et qui odit, intelligi potest. »uisitans iniquitatem patrum in filiis in tertiam et quartam generationem eorum, qui oderunt me, et faciens misericordiam  in millia his, qui diligunt me, et custodiunt precepta mea.« Filius enim, si bonus fuerit, non portabit iniquitatem patris; si uero malus fuerit, et suam, et patris iniquitatem luendo sustinebit. Quod si et pater bonus fuerit, et a patris bonitate filius non recesserit, multo maioribus bonis pro patris bonitate ditabitur. Inde enim est, quod semen Abrahe a Domino diligebatur; inde et de tribu Iuda propter Dauid, regnum penitus non aufertur. »Non assumes nomen Dei tui in uanum; nec enim habebit insontem Dominus eum, qui assumpserit nomen  Dei sui frustra.« Hic enim et omne mendacium tollitur, et gratia Dei, ne in uanum recipiatur, indicitur. Nam uterque reus est, et ille, qui in Christi nomine iurat, et non custodit, et ille qui in Christi nomine uocatur Christianus, et fidem Christi non obseruat. Et quidem nomen Domini in uanum assumit, et quasi paruipendens pro nichilo reputat, quicunque ea, que uel affirmat uel negat, non custodit. Cum uero quasi pignus nomen Domini tibi creditur, recordare pignoris, et noli abiurare promissum. »Memento ut diem Sabbati sanctifices.« Sic enim dicitur: »Sanctificate ieiunium.« Sabbatum sanctificare est, a bonis operibus non cessare. Cum enim Sabbatum per se sanctum sit, bene operando fit sanctus. »Sex diebus operaberis, et facies omnia  opera tua;« id est opera tue utilitatis. Cum enim male agis, non tua, sed diaboli opera facis. »Septimo autem die Sabbatum Domini Dei tui est: non facies in eo omne opus.« Reprehenditur Christus quasi male agens, quoniam multa in Sabbatis operabatur. Sabbato enim homini, quem sanauerat, precepit, dicens: »Tolle grabatum tuum, et ambula .« Aliter ergo Christus, aliter Iudei de Sabbato intelligebant. Nam quia dicitur: »Nihil operis facietis in eo,« etiam bonum opus si in eo fieret, putabant esse peccatum. Quorum stultitiam Dei sapientia irridens, dicebat: »Si licet Sabbato curare?«  Et nullo quidem die tot homines, quot in Sabbato Saluator noster sanasse legitur; unde datur intelligi, 72 quia ille  melius Sabbatum colit, qui plus bonitatis, misericordie et pietatis in eo operatur. Sed nunquid uno tantum die in hebdomada, bona agere, et sabbatizare debemus? Omni namque die Sabbatum est illis, qui omni die declinant a malo, et faciunt bona. Quiescere enim ab operibus, quid nisi a peccatis debere quiescere significabat? Dicatur ergo: »Sabbatum est, non facies in eo omne opus tu, et filius tuus, et filia tua, et seruus tuus, et ancilla tua, iumentum tuum, et aduena, qui est intra portas tuas;« hec enim omnia nocere possunt, atque in his omnibus peccamus. Non enim solum si filius, et seruus meus, et aduena, qui in mea custodia est, per meam negligentiam furantur et occidunt, et aliis  modis delinquunt, peccatum mihi est; uerum etiam si iumentum meum aliis damnum inferat, mihi imputari debet. Sex enim diebus fecit Deus celum et terram, mare et omnia que in eis sunt, et requieuit in die septimo; idcirco benedixit Dominus die septimo, siue Sabbato, et sanctificauit eum. Requiescamus igitur et nos omni die, nichilque mali operemur, quatenus, et dies nostri omnes benedicantur. »Dies enim illi, ut Apostolus ait, mali sunt, in quibus mala opera fiunt .« Omnes igitur dies nostri uertuntur in Sabbatum, si in omnibus quiescamus et cessamus a malo. Nec hoc  dico, quod in festiuis diebus, etiam a licitis uacare non debeamus, quoniam quidquid contra sanctorum constitutiones fit, peccatum est  .

»Honora patrem tuum, et matrem tuam, ut sis longeuus super terram, quam Dominus Deus tuus dabit tibi.« Magnum est hoc mandatum, quod qui obseruauerit, et terra habitationis, et longa uita eis promittitur. Quamuis enim iuxta litteram intellectum mentem edificet, plenumque sit pietatis; maius tamen aliquid significare uidetur. Pater enim noster ille est, cui quotidie dicimus: »Pater noster qui es in celis :« mater uero nostra, sancta Ecclesia, que nos ex aqua et Spiritu sancto Domino genuit. Hos autem si honoramus, omnia legis mandata adimplemus. Qui enim peccat, Dominum  inhonorat, qui peccare omnibus interdicit: qui uero proximum in aliquo ledit, contra Ecclesiam facit, cuius membrum et filius ipse est. Id ipsum igitur est: honora patrem tuum, et matrem, quod est: »Diliges Dominum Deum tuum ex toto corde tuo, et proximum tuum, sicut teipsum .«

»Non occides, non mechaberis, non furtum facies, non loqueris contra proximum tuum falsum testimonium: non concupisces domum proximi tui: non desiderabis uxorem eius, non seruum, non ancillam, non ouem, non bouem, non asinum, nec omnia que illius sunt.« Hec enim quinque mandata ad proximum, quinque uero superiora ad Deum spectant. Et quamuis hec in illis contineantur,  satisque in illis intelligi possent, uoluit tamen Deus nominatim et speciatim ponere, quoniam in his homines frequentius peccant. Cum enim pre ceteris hec interdici audiunt, curiosius hec euitare et fugere debent. De concupiscentia uero dicit Apostolus: »Concupiscentiam nesciebam esse peccatum, nisi lex diceret: Non concupisces .« Quomodo enim non potest esse peccatum, quod pene in omnibus est causa peccati? Fornicatores enim, adulteros, fures et raptores concupiscentia facit, et alia quidem multa ex hac radice oriuntur, que si succisa fuerint, pariter cum ea cessabunt.

»Cunctus autem populus audiebat uoces, et lampades, et sonitum buccine  , montemque fumantem,  et perterriti, ac pauore concussi steterunt procul, dicentes: Loquere tu nobis, et audiemus, non loquatur nobis Dominus, ne forte moriamur.« Mons enim iste apostolos designat, per quem igne Spiritus sancti interius ardent; ideo exterius fumare uidentur. De his enim dicitur: »Tange montes, et fumigabunt ;« non enim fumarent, nisi arderent; fumus igitur pro incendio ponitur. Per uoces autem et sonitum buccine, qui in monte audiuntur, uerbum predicationis intelligitur, per apostolorum ora ubique resonans. »Non enim, ut ipsa ueritas ait, ipsi loquebantur, sed Spiritus sanctus  in eis .« Lampades autem splendor sunt miraculorum. Perterriti autem, et pauore concussi Iudei fuerunt, quoniam ad apostolos uenientes dixerunt: »Quid faciemus uiri fratres?« Quod beatus Petrus ait: »Penitentiam agite, et baptizetur unusquisque uestrum .« Quid enim aliud dicere erat: »Quid faciemus, uiri fratres?« nisi quod populus dicebat Moysi: »Loquere tu nobis, et audiemus?« Utrumque enim ex timore procedit. Quid faciemus, inquiunt, loquimini, date consilium: »non loquatur nobis Dominus, ne forte moriamur.« Qui enim apostolis loquentibus credere noluerunt, quandoque ipsum Dominum loquentem, et mortis sententiam inferentem, audituri sunt. Hoc igitur timentes dicunt: »Loquere tu nobis,  quid faciemus?« Date consilium, monstrate uiam, non loquatur nobis Dominus, non irascatur nobis, peccauimus, ueniam petimus. »Et ait Moyses ad populum: Nolite timere; ut enim probaret uos, uenit Deus, et terror illius esset in uobis, et non peccaretis.« Hoc enim et Petrus dicebat: »Penitentiam agite, et baptizetur unusquisque uestrum.« Nolite timere: non ad perdendum, sed ad seruandum uos, uenit Deus. Si enim non uenisset, et locutus fuisset, peccatum non haberetis 73 amodo excusationem non habebitis de peccatis uestris: probati enim estis, uocati estis, signa et miracula uidistis; nolite ergo peccare, conuertimini, et timete Dominum. Sequitur:

»Stetitque populus de longe: Moyses autem accessit  ad caliginem, in qua erat Dominus.« Quid enim per caliginem, nisi Scripturarum obscuram, et profundam scientiam intelligimus? secundum illud: »Tenebrosa aqua in nubibus eris .« Ab hac autem populus longe siat, solus Moyses eam ingreditur, quoniam soli sancti, et spirituales uiri secreta Scripturarum sacramenta intelligunt, ibique Deum inueniunt. Neque enim credendum est totum illum populum hec intellexisse, que tunc in illa caligine Moysi reuelata fuerunt.

»Dixitque preterea Dominus ad Moysen: Hec dices filiis Isrel: uos uidistis, quod de celo locutus sum uobis.« Non enim de celo, sed de monte Dominus loquebatur. Nisi forte per celum, erem  intelligamus, qui frequenter pro celo accipitur. Unde est illud: »uolucres celi ,« cum utique uolucres in celum non ascendant. »Non facietis deos argenteos, nec deos aureos facietis uobis.« Hoc audiant auari, qui aurum et argentum quasi deos colunt et uenerantur. Unde auaritia idolorum seruitus dicitur . »Altare de terra facietis mihi;« altare namque de terra homo est, quia de terra factus est homo. In hoc enim altari Christi carnem et sanguinem suscipit; in hoc altari fit illud sacrificium, de quo Psalmista loquitur, dicens: »Sacrificium Deo spiritus contribulatus .« Unde et subditur: »Et offeretis super eum holocausta, et pacifica uestra.« In hoc altari, Deum quidem nobis  placabilem et propitium facimus, oues uidelicet et boues offerendo. Oues enim offerimus, cum patientiam et simplicitatem Deo uouemus. Boues autem, quando nos sub iugo Christi humiliamus. Hoc autem non in sola Ierusalem, sed in omni loco fieri iubet, in quo fuerit memoria nominis eius; quoniam et altare ubique habemus; siquidem nos ipsi altaria sumus, et hostie, quas offerimus, quia non aliunde eas accipimus, sed in nobis eas portamus. »Quod si altare lapideum feceris mihi, non edificabis illud de sectis lapidibus.« Fit enim altare de lapidibus, quando ex infructuosis et peccatoribus hominibus Ecclesia edificatur. Unde scriptum est: »Potens est Deus de lapidibus suscitare filios Abrahe .« Non autem de sectis lapidibus  hoc altare edificatur, quia non est personarum acceptator Deus, sed in omni gente, qui timet Deum et operatur iustitiam, acceptus est illi. Unde et Apostolus ait: »uidete, fratres, quia non multi nobiles secundum carnem, non multi potentes, uel sapientes sunt inter uos. Sed que stulta sunt, elegit Deus, ut perdat sapientiam, et infirma elegit Deus, ut confundat fortia .« Si ergo solos sapientes, diuites, nobiles et potentes admonuissent apostoli et predicassent, tunc de sectis lapidibus altare construere conarentur; sed quia hi tales magis terrena, quam celestia appetebant, apostolorum predicationem et Christi passionem stultitiam reputabant. Unde Apostolus ait: »Nos predicamus Christum crucifixum, Iudeis quidem  scandalum, gentibus autem stultitiam .« Ideo autem subditur: »Si enim leuaueris cultrum tuum super eo, polluetur.« Quid enim per cultrum, nisi gladium spiritus, quod est uerbum Dei, intelligamus? Hic autem culter ad mactandam hostiam super altare leuatur, quando in populo Christi passionem, et qualiter agnus in cruce immolatus fuerit, doctores predicant. Polluitur autem culter, id est sanctorum predicatio super tali altari eleuata, quando contemptui et derisioni ab eis habetur. Unde ipse Dominus ait: »Nolite dare sanctum canibus, neque mittere margaritas ante porcos .« Sequitur: »Non ascendes per gradus ad altare meum, ne reueletur turpitudo tua.« Ecce iam aliud  altare, ceterisque excellentius, ad quod per gradus tamen ascendere interdicitur. Hoc enim altare fides est Trinitatis, ad quam ille per gradus ascendit, qui maius et minus in Trinitate credit, et intelligit. Plane igitur, et non per gradus ad hoc altare ascendamus, et Patrem, et Filium, et Spiritum sanctum equales esse credamus. Per gradus enim Arius ad altare ascendit; ideoque eius turpitudo, eius stulta et nefanda heresis cunctis gentibus est reuelata: ascendens enim cecidit, fusisque uisceribus turpiter, et inaudita morte interiit.



CAPUT XXI.

»Hec sunt iudicia, que propones filiis Isrel. Si emeris seruum Hebreum, sex annis seruiet tibi, in septimo egredietur liber gratis. Cum quali  ueste intrauerat, cum tali exeat; si habens uxorem, et uxor egrediatur simul.« Quid enim per Hebreum, qui transiens interpretatur, nisi eos, qui ad Ecclesiam et ad fidem catholicam transeunt, intelligamus? Hos autem Christus Dominus noster  suo pretioso sanguine emit. Sed quia sex diebus factus est mundus, et sex etatibus consistit, frequenter per sex annos, uel dies omne uite huius tempus intelligitur. Sex ergo annis seruit, qui omni uite sue tempore seruit. Sunt autem qui fideliter seruiunt, et a Domini sui seruitio, et seruitute nunquam recedere uolunt. Sunt autem alii, qui, quamuis seruire uideantur, et in domo Domini sui, que est Ecclesia, omni uite sue tempore conuersentur,  grauiter tamen ferunt 74 seruitutem. De talibus igitur dicitur: »In septimo anno egredietur liber gratis.« Bonus et clemens Dominus qui, quamuis seruum suum infidelem et nequam esse sciat, de domo tamen eum non expellit; exspectat septimum annum, exspectat finem hebdomade, et terminum uite; si uel tunc conuersus penituerit, et nociuam libertatem non dilexerit, adhuc cum Domino suo poterit habitare; alioquin egredietur liber, sed mala libertate. Soli enim illi liberi sunt, qui Domino seruiunt. Et gratis quidem liber egreditur, quia nichil apud Dominum de eius pecunia, uel substantia retinetur. Unde et subditur: »Cum quali ueste intrauerit, cum tali exeat:« male quidem indutus uenit,  et male indutus recedit; quoniam illam uestem candidam perdidit, quam in baptismate suscepit. Induitur autem prima ueste, primeque conuersationis indumento. De hac enim ueste Ecclesia dicit: »Exspoliaui me tunica mea, quomodo induar illa?«  Qui enim sic loquitur, non uult a Dei recedere seruitute. »Si habet uxorem, et uxor egrediatur simul;« malum maritum mala uxor sequatur: hec enim uana religio est, et stulta mundi huius sapientia intelligitur; hec uxor malos, et uitiorum filios gignit et nutrit: de hac enim auari, superbi et raptores oriuntur. Hec ergo tam impia pellatur de Ecclesie penetralibus.

»Sin autem dominus suus dederit illi uxorem, et peperit filios, et filias, mulier, et liberi eius erunt  domini tui, ipse uero exibit cum uestitu suo.« Nulli seruorum fit uiolentia, nullus retinetur inuitus, uult recedere, relinquat domesticas uestes, recipiat proprias, eas uidelicet, de quibus modo superius diximus. Huic enim seruo dominus suus dedit uxorem, sanam scientiam et ecclesiasticam religionem, que peperit et filios et filias, per quos mores honestos et uirtutes intelligimus; tales enim filios et filias generat Christiana religio. Hec igitur mulier cum liberis suis ingratum et fugitiuum seruum non sequitur, sed, ea recedente, cum eo remanet, a quo, seruo tunc fidem promittenti tradita fuerat. »Quod si dixerit seruus: Diligo dominum meum, et uxorem, et liberos, non egrediar liber: offerat cum  dominus diis, et applicabitur ad ostium et postes, perforabitque aurem eius subula, et erit seruus in perpetuum.« Bonus seruus, qui dominam diligit, tamque religiosam uxorem, et tam preclaros filios et filias, magisque uult cum his seruus manere, quam, his relictis, egredi cum libertate. Non enim omnes serui mali. Bonus enim seruus ille est, cui dicitur: »Euge, serue bone et fidelis, intra in gaudium Domini tui .« Hunc ergo seruum offert dominus diis: ille utique dominus, qui super iumentum suum hominem a latronibus uulneratum imponens, duxit in stabulum, et curam eius egit. Sed quibus diis, nisi episcopis et Ecclesie rectoribus? Si enim regum filii reges dicuntur, cur Dei filii dii non dicantur? Dicit enim Psalmista: »Ego  dixi: Dii estis et filii Excelsi omnes .« Isti autem dii, et ostium dicuntur et postes; quoniam in introitu ecclesie stantes, omnes uenientes in ecclesiam introducunt. Merito ergo bonus seruus diis offerri, atque ad ostium et postes applicari dicitur, quoniam omnis qui Christum et Christianam religionem diligit, his semper adherere desiderat, et uerba uite ab eis defluentia, uigilanti semperque aperta aure cordis incessanter suscipit; »qui enim ex Deo est, uerba Dei audit .« Unde et subditur: »Et perforabit aurem eius subula, et erit seruus in perpetuum.« Ille enim aures sunt aperte et perforate, que semper uerbum Dei audire cupiunt; sic e contrario ille sunt clause, de quibus dicitur: »Sicut aspidis surde,  et obturantis aures suas, que non exaudiet uocem incantantium .« Stemus igitur et nos ad ostium, et postes, et aures perforatas et apertas altius erigentes, Dominum dicentem audiamus: »Qui habet aures audiendi, audiat ;« et beatum Ioannem: »Qui habet aures, audiat, quid Spiritus dicat ecclesiis .« Subula autem, qua aures perforantur, Spiritus sancti afflatio intelligitur.

»Si quis uendiderit filiam suam in famulam, non egredietur; sicut ancille exire consueuerunt.« Que enim superius exstitit uxor, nunc filia uocatur. Christiana namque religio et uxor est, cum filios generat; et filia est, cum ipsa ab aliis generatur.  Generatur enim a predicatoribus in cordibus auditorum. Unde hic dicitur: »Si quis uendiderit filiam;« uendit enim predicator filiam suam, id est Christianam religionem, quando pretio fidei quodammodo generat. Bene autem famula uocatur, quoniam nulli sine fidei pretio datur: nemo enim baptizatur, nisi prius fidem promittat. Hec autem non egreditur, sicut ancille exire consueuerunt, sed caste traditur, honeste ducitur, et religiose suscipitur: bene induta, bene composita, et bene ornata, ut merito placeat emptori. Si displicuerit oculis domini sui, cui tradita fuerit, dimittat eam; populo autem alieno uendendi non habeat potestatem  , si spreuerit eam. Multi enim baptizati sunt, et Christianam religionem  cum amore susceperunt, qui male uiuendo, et per flagitia ruendo, quantum eis ea displiceat, patenter ostendunt. Irascuntur enim et fugiunt, si bene agere admoneantur: hi autem dimittunt eam, quia nolunt uiuere et habitare cum ea. Populo autem alieno uendendi non habent potestatem, quoniam 75 qui eam spernit, aliis eam tradere, et predicare non licet; secundum illud: »Peccatori autem dixit Deus: Quare tu enarras iustitiam meam, et assumis testamentum meum per os tuum?«  Unde et Apostolus: »Qui predicas non furandum, furaris; qui dicis non mechandum, mecaris; qui abominaris idola, sacrificium facis .« Soli igitur illi fidem Christi aliis uendant, et tradant, qui eam diligunt, et ab ea recedere  nolunt.

»Sin autem filio suo desponderit eam, iuxta morem filiorum faciet illi.« Iste enim filius animus est, qui de cordis utero procedit et gignitur. Si ergo desponderit eam filio suo, et eam diligens, casto et sincero amore colligauerit animo suo, iuxta morem filiorum faciet illi, bene dotando, bene ornando, bene tractando matrem familias, et dominam totius domus constituendo. »Quod si alteram ei acceperit, prouidebit puelle nuptias, et uestimenta, et pretium pudicitie non negabit; si tria ista non fecerit, egredietur gratis absque pecunia.« His etenim uerbis illi apertissime denotantur, qui a sincera et uera religione in hypocrisim et amorem  seculi postea delabuntur. Isti enim prioris amoris obliti, et a prioris uxoris complexibus longius distracti, aliam uxorem filio suo, id est animo, et desiderio suo accipiunt, atque coniungunt; sequuntur auaritiam, congregant diuitias, et seculi uoluptatibus traditi, caduca, et transitoria diligunt et quoniam prioris uxoris religione multa conquirunt, eam se adhuc habere et tenere simulantes, illam laudant, illam extollunt, illam predicant, illam uerborum compositione ornant et uestiunt. Hoc est enim et nuptias puelle prouidere, et uestimenta, et pretium pudicitie non negare. Nuptias quidem ei prouident, dum eam laudantes, dignam esse dicunt, que ab hominibus suscipiatur, dum neque legitimos filios ex alia nasci, neque legitimum matrimonium  cum alia fieri posse testantur. Dant autem ei et uestimenta, dum uerborum compositione eam exornant. Dant et pretium pudicitie, dum eius castitatem, uerecundiam, et mores laudant, et hec agentes non hypocrite et simulatores, sed ueri et religiosi  Christiani esse creduntur. Si uero tria ista non fecerit, et ea, que modo diximus, simulare nescierit, illa egredietur gratis, et absque pecunia, quia et ille religionem perdet, et pecuniam non acquiret. Et multos quidem tales uidemus, qui a prima sue conuersationis religione separati nescientes decipere, quales sunt interius, tales exterius apparent.

»Qui percusserit hominem, uolens occidere, morte moriatur.« Omnia enim, que uel in ueteri, uel in Nouo Testamento scripta sunt, si iuxta litteram intelligi non possunt, spiritualiter intelligere necesse est. Homicide autem alii corporis, alii anime. Heretici enim, et adulatores animas occidunt, quod quia sponte faciunt, nisi penitentiam egerint, morte eterna morientur. Ad quorum similitudinem  de corporis quoque homicidis intelligendum est. »Qui autem non est insidiatus, sed Deus tradidit illum in manus eius, constituam tibi locum, quo fugere debeat.« Hoc autem de illis dicitur qui non sponte, sed casu hominem occidunt. His enim ad ciuitates fugitiuorum fugere conceditur, in quibus manere debent, donec maximus pontifex moriatur. Sex enim ciuitates equali spatio inter se diuise fuerant, in quibus hi tales homicide salui erant. Sed quid per sex ciuitates, nisi sex dies, in quibus operari licet? Quid uero per maximum pontificem, nisi Christum intelligimus? Fugiebant ergo homicide ad has ciuitates, ut quandiu in hac uita consisterent, non otiose in his ciuitatibus, id est in his sex diebus uitam ducerent, sed dura penitentia carnem domantes,  mortis periculum euadere desudarent. Unde etiam extra eas inuenti impune occidebantur; quoniam et peccatores sine penitentia reperti damnabuntur. Manebat autem in ciuitate, donec summus pontifex moreretur; quoniam ante Christi passionem, etiam peracta penitentia, nulli in celestem patriam redire concedebatur  .

»Si quis de industria occiderit proximum suum et per insidias, ab altari meo auellas eum, ut moriatur.« Ubique autem subaudiendum est, nisi satisfecerit et dignam penitentiam egerit. Mors quoque, sicut supra, dupliciter intelligi debet.

»Qui percusserit patrem suum, aut matrem suam, moriatur.« Quamuis enim patrem et matrem  percutere magnum sit peccatum, ego tamen maius aliquid hic intelligo. Patrem enim et matrem, Deum et Ecclesiam dici puto. His autem qui derogauerit, uel lingue iaculo eos blasphemando percusserit, mortis sententie subiacebit. Id ipsum autem ei contingit,  qui patri, uel matri maledixerit; quod nisi de Deo et Ecclesia 76 intelligatur, ualde seuera sententia esse uidetur. Maledicere autem Ecclesie, male loqui intelligi potest.

»Qui furatus fuerit hominem, et uendiderit eum, conuictus noxe, morte moriatur.« Hoc enim et Romanis legibus cauetur, et hi tales plagiarii uocantur. Hominem enim furari et uendere, est Christianum aliquem diabolica uersutia a Christi fide, et religione separare, et diaboli subiicere seruituti.

»Si rixati fuerint uiri, et percusserit alter proximum suum lapide, uel pugno, et ille mortuus non fuerit, sed iacuerit in lecto; si surrexerit, et ambulauerit foras super baculum suum, innocens erit, qui percusserit; ita tamen, ut opera eius, et  impensas in medicos restituat.« Quod enim ait, innocens erit, qui percusserit, tale est ac si diceret: Non moriatur; quamuis enim peccauerit, non tamen usque ad mortem. Possunt per eos, qui rixantur inter se, illi qui de lege diuina arroganter disputant, intelligi; quorum si alter alterum superauerit, et sophistice in errorem duxerit, si tamen de fide non agatur, et tale quid non fuerit, ubi anima non periclitetur, innocens erit; id est, non morietur qui percusserit, ille uidelicet qui sic proximum suum errare fecerit; debet enim eum tamen et uerbis placare, et uel per se, uel per aliquem sapientem ad ueritatis scientiam reuocare.

»Qui percusserit seruum suum, uel ancillam uirga,  et mortui fuerint in manibus suis, criminis reus erit.« Hoc autem de Ecclesie doctoribus dici uidetur. Fit enim multoties, ut pastor Ecclesie peccantem seruum, uel ancillam, id est masculum, uel feminam sibi subiectos, eorum facinora exagerando, et futura tormenta minando, duramque canonum penitentiam nuntiando, nimis aspere uirga correctionis percutiat. Quod si in eius manibus mortui fuerint, si eos propter immanitatem sceleris et importabile onus penitentie, ueniam desperare senserit, eosque uerbis mitioribus, et antidoto pietatis non confortauerit, quasi qui male medendo egrum occiderit, reus erit. »Sin autem uno die superuixerit, uel duobus, non subiacebit pene, qui a pecunia illius est.« Si, inquam, uno die,  uel duobus superuixerit, id est si in eius presentia nulla impossibilitatis, uel desperationis signa monstrauerit, et correctionis, et penitentie flagella susceperit, postea uero ita discedens, eodem uel secundo die penitentiam agere ueniamque se posse consequi diffiderit, non subiacebit pene. Quare hoc? Quia pecunia illius est, quia subiectus est, quia ad eum illum arguere, admonere, increpare opportune et importune pertinebat. Ille enim in sua iniquitate morietur, qui uno uel duobus diebus superueniens, cum penitentiam ferre non posset, ad eum non rediit, et misericordiam non petiit.

»Si rixati fuerint uiri, et percusserit quis mulierem pregnantem, et abortiuum quidem fecerit, sed ipsa uixerit, subiacebit damno quantum maritus  mulieris expetierit, et arbitri iudicauerint.« uiri enim rixantes, legis periti intelliguntur, de Scriptura diuina inter se disputantes. Pregnans uero mulier, anima est, que iam uerbi, et predicationis semen in cordis utero suscepit, sed nondum perfecte intelligendo formauit, neque memorie commendauit. Dum ergo uiri rixantur, et inter se de legibus disputant, pregnans mulier percutitur, et abortiuum facit, quia in earum disceptatione, dum cui credere debeat anima ignorat, uerbum Dei, quod conceperat, imperfectum informatumque amittit. Percussor igitur, secundum mariti et arbitrorum existimationem subiacet damno, quoniam, secundum Dei, qui anime maritus est, et apostolorum sententia, hic talis iudicabitur. Ait enim Dominus: »ue illi,  per quem scandalum uenit .« Ait et Apostolus: »Utinam abscidantur qui uos conturbant .« Sin autem mors eius fuerit subsecuta, ut uidelicet amisso semine, in errore anima moriatur, reddet animam pro anima, ut, qui animam occidit, in anima moriatur. Hic autem aperte demonstrat quod de anima in mulieris figura loqueretur. »Oculum pro oculo, dentem pro dente, manum pro manu, pedem pro pede, adustionem pro adustione, uulnus pro uulnere, liuorem pro liuore.« Hoc autem breuiter Dominus exponens, ait: »Eadem quippe mensura, qua mensi fueritis, remetietur uobis ;« non quod ibi oculum perdat, qui hic oculum excecauerit, sed quia pro hoc, et similibus digna pena ei recompensabitur.

 »Si percusserit quispiam oculum serui sui, aut ancille, et luscos eos fecerit, dimittet liberos pro oculo, quem eruit.« Oculum enim serui, uel ancille Dominus percutit, quando prelatus aliquis errorem docendo subiectum aliquem suorum in anime oculo ferit, quem quidem luscum facit, si sua praua doctrina a ueritatis lumine deuiando separat. Huic autem seruus nullam debet subiectionem, sed liber egreditur, ne diutius morando penitus cecus fiat. Dentem quoque si excusserit seruo, uel ancille sue, similiter eos dimittet liberos. Idem enim et per dentem, et per oculum intelligitur. Dentem namque exstruere, est sanum intellectum, quo panis diuini eloquii ruminatur, et uiolenter et fraudulenter ab  ore cordis euellere.

»Si bos percusserit uirum, et mulierem, et mortui fuerint, lapidibus obruetur, et non comedentur carnes eius, dominusque bouis innocens erit.« Boues enim sacerdotes intelliguntur, qui Christi iugum ferunt, et eius agrum colunt, et sanctam Ecclesiam arando, et predicando fertilem reddunt, de quibus dicitur: »Non alligabis os boui trituranti .« Quot ergo 77 sacerdotes, tot boues habet episcopus, et quidem ipse quoque bos est. Bos igitur uirum aut mulierem cornu percutit, quando sacerdos aliquis maledicendo, superbie cornu et heretica doctrina interiorem hominem, loquendo, imo uulnerando et feriendo, occidit. Hic autem lapidibus obruitur, quando multorum sanctorum concilio congregato, plurimorum  sententiis, quasi multis lapidibus percutitur atque damnatur. Quot enim linguis damnatur, tot lapidibus obruitur. Eius uero carnes non comeduntur, quia eius carnalis et heretica sententia non suscipitur. Talis bos fuit Arius, Montanus, Manicheus, Nouatus, Iouinianus, qui superbis cornibus multos interemerunt. Dominus autem bouis tandiu innocens est quandiu bouis malitiam non cognoscit. Si uero sciens consenserit, ipse quoque occidetur; quia non solum qui faciunt, sed qui consentiunt facientibus, digni sunt morte. Hoc est enim, quod ait: »Quod si bos cornupeta fuerit ab heri, et nudius tertius, et contestati sunt dominum eius  nec recluserit eum, occideritque uirum aut mulierem,  et bos lapidibus obruetur, et dominus illius occidetur.« Hic enim per prophetam dicitur: »Si non annuntiaueris ei  neque locutus fueris, ut auertatur a uia sua impia, et uiuat, ipse impius in iniquitate sua morietur, sanguinem autem eius de manu tua requiram .« Multum autem ab episcopis est prouidendum, ne suis in ecclesiis heresis aliqua predicetur.

»Quod si pretium ei fuerit impositum, dabit pro anima sua quidquid fuerat postulatus.« Pretium enim episcopo imponitur, quando ei de negligentia, quam in subiectis habet, penitentia iniungitur. Unde et quidquid postulatus fuerit, pro anima sua dare iubetur, quia non aliter ualet penitentia, nisi penitens  se totum illius arbitrio, qui sibi dat penitentiam, tradat. »Filium quoque aut filiam si cornu percusserit, simili sententie subiacebit.« Unde manifestum est quia, quantum ad tutelam fidei, eamdem curam de omnibus sibi subiectis, quam de propriis filiis prelatum habere oportet. »Si seruum, ancillamque inuaserit, triginta siclos argenti dabit Domino.« Seruum enim hoc in loco gentiles, et ceteros alterius religionis homines intelligimus, qui quamuis inter Dei seruos, non tamen inter Dei filios computantur; soli enim filii Dei sunt, de quibus dicitur: »Quotquot autem receperunt eum, dedit eis potestatem filios Dei fieri .« Per triginta uero siclos Decalogi scientiam triplicatam accipimus. Dat igitur Dominus bouis triginta siclos  argenti, pro serui, uel ancille redemptione, quoniam episcopus totam legis plenitudinem ad Trinitatis fidem conuertit, et eos, quos prius bos uulnerauerat, ipse rationabili medicina iungendo sanat.

»Si quis aperuerit cisternam et foderit, et non operuerit eam, cecideritque bos uel asinus in eam, dominus cisterne reddet pretium iumentorum; quod autem mortuum est, ipsius erit.« Quis enim per hunc alius significari uidetur, nisi ille, qui inueterato odio fratri suo insidiatur, et in odio perseuerans tandiu insidiarum foueam apertam tenet, donec proximum suum in ea capiat et occidat, qui quoniam prauam uoluntatem ad effectum usque perduxit, iumentorum pretium reddit, quoniam uel dura  penitentia peccatum soluit, uel ipse pro eo occidetur. Unde et subditur: »Quod autem mortuum est, ipsius erit,« quia quasi ad collum eius pendens, ut dici solet, mors illius sibi, et non alii imputabitur. Ille quoque cisternam fodit, et aperit, qui de profundis fidei questionibus coram simplicibus disputat. Qui enim cisternam aperuit, uidelicet, uel a tali disputatione subito cessando, uel in tantum auditoribus satisfaciens, ut omnia plana, et nichil ibi profundum esse uideatur, quidquid illic errans perierit, domino cisterne persoluet.

»Si bos alienus bouem alterius uulnerauerit, et ille mortuus fuerit, uendent bouem uiuum, et diuident pretium; cadauer autem mortui inter se dispertient.«

 »Si, inquit, bos meus bouem tuum uulnerauerit; id est si aliquis de populo meo heretice prauitatis ueneno infectus uulnerauerit, et seducendo occiderit aliquem de populo tuo, uendamus bouem uiuum, et diuidamus pretium, id est conueniamus, et tradentes hereticum hominem Satane, eterne morti eum damnemus; pretium autem eius damnationis, et retributionem a Domino suscipientes pariter diuidamus, ut qui pares fuimus in eius damnatione, pares simus in ea, quam pro ipso suscipiemus, retributione  .« Cadauer uero mortuum inter nos diuidamus; quia ambo peccauimus, ambo negligentes fuimus, ambo de bouis cadauere, et peccato partem habemus. Nam et ego meum, et tu tuum diligentius  custodire debuisti. »Si autem sciebat quod bos cornupeta esset ab heri et nudius tertius, et non custodiuit eum dominus suus, reddat bouem pro boue, et cadauer integrum accipiat.« Quoniam si episcopus illum hominem de plebe sua heretica dogmata predicare prius cognouerat, eumque non redarguit, neque ab ea peruersitate compescuit, reddet bouem pro boue, quia pro anima illius, qui seductus, et deceptus fuerat, erit anima eius. Unde et subditur: »Et cadauer integrum accipiet,« quia totum peccatum mortis illius in episcopum redundabit.



78 CAPUT XXII.

»Si quis furatus fuerit ouem, aut bouem, et occiderit, uel uendiderit, quinque boues pro uno boue restituet, et quatuor oues pro una oue.« Nam  quia boues maiorem prestant utilitatem quam oues, merito quantum ad litteram maiori pena digni sunt, quamuis alii conuerso modo hoc capitulum legere uelint; sicut enim per boues sacerdotes, ita per oues ceteram hominum multitudinem intelligimus. Nam et secundum canones, maiori pene subiicitur qui sacerdotem occidit, uel ei iniuriam facit, quam ille qui ceteris hominibus uel iniuriam, uel mortem infert. Ouem enim, et bouem furari, occidere, et uendere est, qualicunque occasione Christianum hominem a Christi fide, et a Deo separare. Sed quid per quinque boues, nisi quinque corporis sensus? Quid uero per quatuor oues, nisi quatuor corporis elementa intelligendum? Idem igitur et per boues, et  per oues intelligitur, quoniam in utrisque solum corpus hominis figuratur. Qui ergo corde compunctus pro anima quam occidit, et a Deo separauit, quinque sui corporis sensus Christi iugo subiiciens, totum se lamentis, et penitentie tradit, ille procul dubio quinque boues pro uno boue restituit. Qui uero quatuor sui corporis elementa in omnem simplicitatem conuertens, pro reatu, quem patrauit, soli Deo seruire compellit, ille nimirum pro una oue, quatuor oues Domino reddit.

»Si effringens fur domum, aut suffodiens inuentus fuerit, et accepto uulnere mortuus fuerit, percussor non erit reus sanguinis; quod si, orto sole, hoc fecerit, homicidium perpetrauit, et ipse morietur.« Inter manifestum namque, et non manifestum  furtum et furem differentiam facere uidetur. Est autem manifestus fur, qui die, non manifestus autem, qui nocte furatur, et secundum humanas quidem leges maior pena est furti manifesti; hic autem econtra, qui furem in die occidit, reus est; qui autem in nocte, innocens est. Et ego quidem hunc furem, qui nocte domum confringit et fodit, diabolum intelligo, qui semper occulte per insidias domum corporis nostri, quod et templum Dei uocatur, corrumpere et dissipare nititur, quatenus uirtutum et bonorum operum thesaurum nobis furetur et rapiat. Hunc autem si quis inuenerit, et domum suam depopulari senserit, occideritque, non solum innocens, sed insuper munere dignus erit;  facile autem ab his inuenitur, qui eius insidias cognoscunt. Homo autem, quia uisibilis est creatura, orto sole, id est in die, et in manifesto furari dicitur; quem si quis pro uindicta suarum rerum occiderit, et non magis carnem suam, et proximum suum, quam pecuniam suam dilexerit, ipse quoque in anima morietur. Hac autem lege iudices non tenentur, qui totum quod agunt, amore iustitie faciunt. Unde et Apostolus ait: »Non enim sine causa gladium portat; uindex enim Dei est .« Sequitur: »Si non habuerit, quod pro furto reddat, ipe uenundabitur.« Ille enim non habet, quod pro furto reddat, qui tam nequam et impius est ut penitere nesciat; penitentia namque et furtum, et cetera peccata redimuntur, et sine penitentia nullum peccatum  redimi potest. Hic igitur uenditur, diabolo traditur, in carcerem mittitur; inde non exiet, donec soluat uniuersum debitum. Si inuentum fuerit apud eum, quod furatus est, uiuens, siue bos, siue asinus, siue ouis, duplum restituet. Duplum quidem restituit quia et que furatus est reddidit, et super hoc si conuersus fuerit, duram penitentiam pro peccato agit; uel si inconuertibilis fuerit, duplici contritione conteretur.

»Si leserit quispiam agrum, uel uineam, et dimiserit iumentum suum, ut depascatur aliena, quidquid optimum habuerit in agro suo, uel uinea, pro damni estimatione restituet.« Hoc autem de hereticis intelligi potest, quisuperbum, indomitum, luxuriosum, et insatiabile iumentum, id est animum  suum in Dei agrum, et uineam, quod est Ecclesia dimittunt, ut eam uastet et depascatur. »Sepulcrum enim patens est guttur eorum .« Hi autem pro damni estimatione quidquid melius habent in agro suo restituunt, quia ipsam animam, que cunctis que possidet melior est, pro hoc facinore amittunt. Quod autem ipse homo ager uocetur, audi Apostolum dicentem: »Dei enim agricultura estis .« Homo enim et ager, et uinea uocatur, quoniam et frumentum boni operis, et uinum sacri eloquii generat.

»Si egressus ignis inuenerit spicas, et comprehenderit aceruos frugum, siue stantes segetes in agris, reddet damnum, qui ignem succenderit.« Dominus in Euangelio loquitur, dicens: »Ager enim  est mundus .« Si ergo mundus ager est, quid spice, et acerui frugum, et stantes segetes, nisi homines intelliguntur? Ignis igitur egrediens, spicas, et aceruos frugum, et stantes segetes in agris comprehendit, quando furor indignationis, et odii totum populum conturbat, et amore preliandi estuare, et ardere compellit. Huius autem incendii damnum ille restituet, qui primus ignem succendens principalis dissidii causa exstitit.

»Si quis commendauerit amico pecuniam, aut uas in custodiam, et ab eo qui susceperat, furto ablata fuerit, si inuenitur fur, duplum reddet.« Per hunc enim, qui pecuniam amico commodat, nemo melius quam Christus intelligi potest, qui ait: »uos  amici mei estis, si feceritis que ego precipio uobis .« Pecunia autem fides, et uera 79 scientia intelligitur; uasa uero, homines sunt, in quibus Dei thesauri reconduntur. Unde et uas electionis Apostolus dicitur. Amicus uero, cui pecunia commodatur, prelatos ecclesie, doctoresque significat, quoniam pecuniam suam, fidem et doctrinam, et populum suum istis ad custodiendum Deus tradidit. Et bene prius pecuniam, deinde uasa commendat, quia sine fide et doctrina nemo animarum custos esse debet. Hec autem furto a custodibus auferuntur, quoniam hereticorum, uel malignorum spirituum erroribus, insidiisque decepti a Christi fide homines separantur. Quoniam uero furum alii inueniuntur, alii uero omnino latent, subditur: »Si  inuenitur fur, duplum reddet;« heretici enim inueniri possunt; maligni uero spiritus, quia natura inuisibiles sunt, inueniri, et ad rationem cogi omnino non possunt. Duplum autem heretici reddunt, quoniam ad fidem conuersi, eos quoque quos deceperant, conuerti faciunt; insuper et pro commissis penitentiam agunt. Si uero in malitia perseuerant, duplum tamen nichilominus reddunt, quoniam duplici contritione conteret eos Dominus. Sequitur:

»Si latet fur, dominus domus applicabitur ad deos, et iurabil quod non extenderit manum ad rem proximi sui, ad perpetrandam fraudem tam in boue, quam in asino, et oue, ac uestimento et quidquid damni inferri potest, ad eos utriusque causa perueniet, et si illi iudicauerint, duplum  restituet proximo suo.« Usque hodie namque uidemus, si aliquis de populo male, et in graui facinore moriatur, totum crimen in episcopum conuerti, illum homicidam esse illius culpa, et negligentia; illam animam periisse, et Deo furatam clamant. Tunc episcopus currat ad deos, festinet ad canones, audiat ibi apostolos doctores, et sanctos Patres loquentes et iudicia ponentes, ipsorumque iudicio si se defendere nequiuerit, damnum persoluat. Sed quomodo se defendet, nisi iuramento? Iuramentum autem propria conscientia est. Unusquisque enim sua conscientia, quasi iuramento defenditur. Unde Apostolus ait: »Mihi autem pro minimo est, ut a uobis iudicer; nichil mihi conscius sum, sed non in hoc iustificatus sum .« Si ergo tua conscientia  tibi dixerit, si hoc iurauerit  quod hominem illum sepe admonueris, sepe rogaueris, sepe docueris, ut a malo declinaret, et ille tibi credere noluerit, conscientia tua quidem defenderis, quod in re proximi fraudem non commiseris; sed nunquid idcirco liberatus es? Apostolus enim dicit: »Sed non in hoc iustificatus sum .« Potest autem fieri ut per negligentiam peccauerit, qui fraudem non commisit. Exspecta igitur iudicium, et quamuis conscientia te defendat; tamen, si iudices iudicauerint, duplum restitue: duplum enim restituere est, et de peccato penitentiam agere, et in futuro, ne quid tale contingat, magnam uigilantiam et curam habere. In boue autem et  asino, et oue, ac uestimento, potest aliquid proprie et differenter intelligi, ut per bouem, sacerdotes; per asinum, stultos; per oues, simplices; per uestimentum, fidei ornamenta intelligamus.

»Si quis commendauerit proximo suo asinum, bouem, ouem, et omne iumentum ad custodiam, et mortuum fuerit, aut debilitatum, uel captum ab hostibus, nullusque hoc uiderit, iusiurandum erit in medio, quod non extenderit manum ad rem proximi sui.« Facile hoc capitulum intelligit, qui in superiori non dormiuit. Hoc tantum notandum, quia in his, qui per se moriuntur, aut debilitantur, aut uiolenter ab hostibus auferuntur, non tenentur custodes, quoniam neque illi ab episcopis requiruntur, qui sine eorum culpa et negligentia pereunt.  Exigitur tamen iusiurandum, si nullus hoc uiderit, qua conditione spirituales custodes solui uidentur. Quis enim audeat dicere, quod nullus hoc uiderit; cum ipse Deus et Dominus, qui eis res suas ad custodiendum tradidit, quod factum est, uiderit? Ipsa enim ueritas illis testis est, quia illi in hoc damno peccauerunt, et quoniam conscientia defenduntur, conscientie illorum testimonium suscipitur, et illi reddere non coguntur. Hoc est enim, quod ait: »Suscipietque Dominus iuramentum, et ille reddere non cogatur.« Quod si furto ablatum fuerit, restituet damnum domino. Furto enim ablatum ideo restituitur, quia negligentiam ibi fuisse aperte dignoscitur;  non enim furantur que diligenter custodiuntur. Si comestum a bestia perferet ad eum, quod occisum est, et non restituet; et hoc quod non negligentia, sed uiolentia perit: inimicus enim noster diabolus tanquam leo rugiens circuit querens quem deuoret. Occisum autem ideo ad dominum perfertur, ut uidens cadauer, credat animal a bestia comestum. Hoc autem si spiritualiter intelligatur, sola episcopi conscientia probatur, et soli conscientie creditur.

»Quod si a proximo suo quidquam horum mutuum postulauerit, et debilitatum, aut mortuum fuerit, domino suo non presente, reddere compelletur. Quod si inpresentiarum fuerit dominus, non restituet, maxime si conductum fuerit pro mercede operis sui.« Ideo enim, non presente  domino, animal debilitatum aut mortuum a suscipiente restituitur, quia sine eius culpa debilitatum aut mortuum esse non creditur; si uero dominus presens est, animal non redditur, quia ipse cognouit quod sine culpa suscipientis debilitatum aut mortuum fuerit; quod quidem ex eo probari potest, quoniam si ille qui animal mutuum accepit, presente domino, illud occidisset, nichilominus quidem reddere compelleretur 80 quasi, absente Domino, hoc fecisset. Unde manifestum est quod animalis restitutio pro sola culpa et mala custodia iubetur: ubi ergo non est culpa, ibi nec restitutio. Hec autem ideo dixi, quia hic Dominus noster, a quo hec animalia, que custodimus, mutua et conducta accepimus, quamuis semper inpresentiarum sit, tamen  sine nostra culpa, si aliqua ex eis debilitata aut mortua fuerint, nos tamen reddere non compellet. »Si seduxerit quis uirginem nondum desponsatam, dormieritque cum ea, dotabit eam, et habebit eam uxorem. Si pater uirginis dare noluerit, reddet pecuniam iuxta modum dotis, quam uirgines accipere consueuerunt.« Sunt seductores boni, et seductores mali. De bonis enim seductoribus Apostolus ait: »Ut seductores et ueraces .« Talis seductor Christus fuit, de quo Iudei dicebant: »Scimus quia seductor ille dixit adhuc uiuens .« Et: »Alii quidem dicebant, quia bonus est: alii uero non, sed seducit turbas .« De malis uero quid attinet dicere? Manifesti enim sunt. Bonus ergo seductor  beatus Petrus exstitit, qui ad fidei iustitieque amorem Romanorum multitudinem conuertit  . Inuenit enim hanc quasi uirginem uacantem, necdum desponsatam, neque uiro traditam, dormiuitque cum ea, et multos ex ea filios genuit. Cum ea namque tunc dormiebat, quando predicationi instabat, et uerbi semine filios generabat; postea uero dotauit eam fide, scientia, uirtutibus et sancti Spiritus gratia eam roborando; et habuit eam uxorem, quia et gener, et dotes patri uirginis placuerunt. Sequitur: »Si pater uirginis dare noluerit, reddet pecuniam iuxta modum, quem uirgines accipere consueuerunt.« Si, inquam, talis seductor fuerit, qui  patri uirginis non placeat, quamuis eam seduxerit, corruperit, et dotauerit; uxorem tamen eam habere non poterit. Simon Magus namque Romanam plebem seduxit, uiolauit, corrupit, multisque magicis illusionibus, quasi quibusdam magnis dotibus suo amori copulauit; attamen quia non solum patri huius uirginis, sed et cunctorum omnipotenti Deo displicuit, eam utique uxorem habere non potuit. Pro dotibus tamen illicite maleque compositis, pecuniam et pretium integrum reddidit, quia pro iniqua sua presumptione eternis incendiis traditus est.

»Maleficos non patieris uiuere. Qui coierit cum iumento, morte moriatur. Qui immolat diis, occidatur, preter Domino soli.« Quibus enim lex mortem corporis irrogat, eos, nisi peniteat, morte  perpetua, damnatos esse significat. Coire uero cum iumento, hereticis, et immundis commisceri potest intelligi. »Aduenam non contristabis, neque affliges eum; aduene enim, et ipsi fuistis in terra Aegypti.« Hoc est enim, quod dicitur: »Quod tibi non uis fieri, alii ne feceris.« Aduene enim illi sunt, qui aliam patriam se habere intelligunt; sicut Psalmista ait: »Quoniam aduena ego sum apud te in terra, et peregrinus, sicut omnes patres mei .« Tales qui affligit, damnationem sibi acquirit. »uidue, et pupillo non nocebis; si leseris eos, uociferabuntur ad me, et ego audiam clamorem eorum, et indignabitur furor meus, percutiamque uos gladio, et erunt uxores uestre uidue, et filii uestri pupilli.« Quamuis enim super omnibus  uiduis, et pupillis ualde pium sit hoc intelligere, ego tamen hanc uiduam, Ecclesiam esse puto, de qua scriptum est: »uiduam eius benedicens, benedicam .« Pupilli autem sunt, quibus diabolus pater antiquus mortuus est, aqua et Spiritu sancto regenerati, facti sunt filii Dei; hos autem qui ledit, Deum uindicantem exspectet  .

»Si pecuniam mutuam dederis populo meo pauperi, qui habitat tecum, non urgeas eum quasi exactor, nec usuris opprimes.« Hoc autem auari feneratores intelligant, quia hoc propter eos scriptum est: »Si pignus a proximo tuo acceperis uestimentum, ante solis occasum redde ei: ipsum est enim solum, a quo operietur indumentum carnis eius, nec habebit aliud, in quo dormiat. Si  clamauerit ad me, exaudiam eum, quia misericors sum.« Illis ergo precipitur uestimentum reddi, qui tam pauperes sunt, ut aliud, quo operiantur, non habeant. Et in uestimento quidem cetera quoque intelligere possumus, quibus miseri homines uitam sustentant, que si eis auferantur, magnum est peccatum. Penuria namque constricti, non solum uestimentum, sed seipsos tradunt seruituti; et quod adhuc durius est, ipsam quoque candidissimam fidei uestem, quam in baptismate susceperunt, et qua sola anima induitur, et sine qua unde nuditatem et turpitudinem tegant, non habent, necessitate compulsi, loco  pignoris dare coguntur. Quam qui accipiunt, nisi ante solis occasum, id est antequam ad diei uiteque finem miser homo perueniat, ei reddant, et a tali obligatione eum absoluant, fraternam caritatem non habere probantur. Cum enim ille reddere pretium nequeat, et tu propter auaritiam dimittere nolis, subito ille de hac uita subtrahitur, et tu pro illo exactori traderis. Hoc illi audiant, qui eos, quos iniuste in carcerem clauserant, tandem ad pecuniam deferendam in fide susceptos abire permittunt; cumque illi pecuniam habere non possint, et iterum ad carcerem reuerti timeant, utique eterne damnationis periculum 81 incurrunt. »Diis non detrahes, et principi non maledices.« Dii apostoli, Ecclesieque doctores sunt, quibus illi quidem detrahunt, qui de eis  male loquuntur, sicut Iudei et heretici. Princeps autem populi nostri Christus est, cui qui maledixerit, maledictus erit.

»Decimas tuas, et primitias non tardabis offerre.« Decimas enim dare iubemur, quoniam ipsi decime sumus. Nos enim sumus drachma decima, pro qua inuenta mulier gratulatur; his enim decimis electorum numerus adimplebitur. Primitias uero damus, quoniam primogenita Aegypti, et peccata originalia Dominus percussit. »Primogenitum filiorum tuorum dabis mihi.« Primogenitus enim iste Christus est, de quo dicitur: »Qui est primogenitus mortuorum, et princeps regum terre .« Hunc autem Isrel dono dedit, quoniam eum B. Maria, de ipsius stirpe nata, in templo Domino obtulit. »De bobus  quoque et ouibus similiter facies.« Si enim per boues prelatos, per oues uero subiectos intelligimus, manifestum est quia tota Ecclesia in bobus et ouibus consistit; horum autem primogenita soli illi intelliguntur qui sanctorum fidem et exemplar sequuntur, quoniam inter omnes fratres soli primogeniti obtinent principatum. »Septem diebus sit cum matre sua, die octaua reddes illum mihi.« Per septem namque, ut sepe iam diximus, omnis hec presens uita intelligitur; dies uero octauus, quo Christus resurrexit, dies iudicii est, in quo et nos omnes resurgemus. Unde et pro octauo quidam psalmi titulantur. Septem ergo diebus est primogenitus cum matre sua, quia sancti uiri, quoadusque uiuunt, ab Ecclesie uberibus non recedunt. Octauo  uero die redduntur Domino, quia, hac uita finita, statim post carnis resurrectionem Domino presentantur. »uiri sancti eritis mihi, carnem, que a bestiis fuerit pregustata non comedetis, sed proiicietis canibus.« Quid enim per bestias, nisi hereticos? Quid uero per carnem a bestiis pregustatam, nisi uel Scripturas ab eis deprauatas, uel peccatores ab eis corruptos intelligimus? Talem igitur carnem comedere non debemus, quia neque eorum dogmata recipere, neque his qui ab eis uiolati sunt communicare, sed canibus et latronibus, quales ipsi sunt, proiicere debemus.



CAPUT XXIII.


»Non suscipies uocem mendacii, non iunges manum tuam ut pro impio dicas falsum testimonium.« Prope enim simili modo peccat, et qui mentitur, et qui mentientes libenter audiens, non redarguit. Manum autem iungit impio, qui eum sequitur, et falsum testimonium pro eo dicat. Quantum autem peccatum sit falsum testimonium dicere, ex eo apparet quod inter decem mandata hoc in tabulis lapideis a Domino scribatur.

»Non sequeris turbam ad faciendum malum.« Sed quia multi sunt, et eos retinere non uales, saltem eorum iniquitatibus auxilium et consensum prebere noli. »Nec in iudicio pessimorum acquiesces sententie, ut a uero deuies.« Non enim quia a  multis falsitatis sententia datur, ideo non peccat, qui ei acquiescens, a ueritate deuiat. »Pauperis quoque misereberis in negotio.« In omni enim negotio illis maxime misericordia facienda est, qui plurimum misericordia indigere uidentur.

»Si occurreris boui inimici tui, aut asino erranti, reduc ad eum.« Inimicus enim noster est sermo diuinus, qui semper nobis, id est carni nostre, contraria precipit; et quamuis hic bonus noster inimicus carnem nostram semper affligat et persequatur, attamen si eius bouem, aut asinum, id est doctum, uel indoctum aliquem errare uiderimus, ad eum reducere debemus, quatenus eius salutifera mandata suscipiat, et ab illius plenis presepibus non recedat. Carnem quoque nostram, que prius eius iugo subdita  fuerat, aut quasi eius asinus onus subinde portauerat, si iam fatigatam fugere et errare senserimus, ad eum reducere debemus, et quidquid nobis preceperit, siue ieiunare, siue uigilare, siue aliud aliquid agere iusserit, adimplere.

»Si uideris asinum odientis te iacere sub onere, non pertransibis, sed subleuabis cum eo.« Hoc est enim quod Apostolus ait: »Alter alterius onera portate .« Asinus sub onere iacet, quando peccator pondere peccatorum premitur. Unde Psalmista ait: »Quoniam iniquitates mee supergresse sunt caput meum, et sicut onus graue grauate sunt super me .« Est ergo asinus corpus humanum: quare si tibi odientes et inimici fuerint, si sub tali onere iacere uideris, noli pertransire, subleua  eum et adiuua; da ei consilium et auxilium quo tantum onus deponere ualeat. Recordare illius Samaritani, qui hominem a latronibus uulneratum suo iumento superposuit. Et quidem in saluatione animarum, nemo inimicitias et odium attendere debet. »Non declinabis in iudicium pauperis, sed semper sine personarum acceptione iudicabis. Mendacium fugies, insontem et iustum non occides,« quia aduersus impium Deus est  .

»Ne accipias munera, que excecant etiam prudentes, et subuertunt uerba iustorum.« Deus est qui loquitur, et qui mentiri non potest. Quicunque  igitur excecari, et subuerti non uult, libenter munera non accipiat.

82 »Peregrino molestus non eris; scitis enim aduenarum animas, quia et ipsi peregrini fuistis in terra Aegypti.« Hoc autem superius dictum est, sed ideo hic repetit, ut firmius teneatur.

»Sex annis seminabis terram tuam, et congregabis fruges eius; anno autem septimo dimittes eam, et requiescere facies, ut comedant pauperes populi tui; et quidquid reliquum fuerit, comedent bestie agri. Ita facies in uinea et in oliueto tuo. Sex diebus operaberis, septima die cessabis, ut requiescat bos, et asinus tuus, et refrigeretur filius ancille tue, et aduena.« Sepe namque iam diximus quod sex anni, et sex dies, et  sex etates nostre operationis tempus significant, quoniam sex diebus totum suum opus Deus peregit, et quia septimo requieuit; ideo septimus annus, et septimus dies pro requie ponitur, in quo et bos, et asinus, et seruus, et ancilla, et aduena in celesti Ierusalem requiem habebunt; non quod hi, sed quod horum significata ibi habitabunt. Quod autem ista significent, prudens lector intelligit. Tunc enim adimplebitur quod scriptum est: »Euntes ibant, et flebant mittentes semina tua; uenientes autem uenient cum exsultatione, portantes manipulos suos .« Quod autem hic dicitur »ut comedant pauperes populi tui, et quidquid reliquum fuerit comedant bestie agri,« ad litteram tantum intelligendum est. Sex ergo annis terra nostra, uinea et  oliuetum exercetur, quoniam in hac presenti uita carnem nostram exercere debemus; quatenus et frumentum boni operis, et uinum, quod letificet cor hominis, et oleum misericordie et pietatis Deo fructificemus. Septimo autem anno requiescit, quia post hanc uitam beatitudo et requies sequitur. »Omnia que dixi uobis custodite, et per nomen exterorum deorum non iurabitis, neque audietur ex ore uestro;« homines enim per ea iurare solent. Ut ergo tales deos nec colant, nec uenerentur, per eorum nomen iurare prohibetur.

»Tribus uicibus per singulos annos mihi festa celebrabitis.« Tribus enim uicibus in uno anno festa celebrat, qui in unitate et trinitate Deum adorat. Hoc autem Iudeus non intelligit, quia, quamuis ter  in anno festa celebret, tamen Trinitatis mysterium non agnoscit. »Solemnitatem azymorum custodies, septem diebus comedes azyma, sicut precepi tibi tempore mensis nouorum, quando egressus es de Aegypto.« Hec est autem prima festiuitas, que quando, uel qualiter celebrari debeat, satis diligenter superius exposuimus.

»Non apparebit in conspectu meo uacuus.« Illi enim ter in anno cum muneribus Domino presentabantur; nos autem ante conspectum et in presentia Dei sumus. Nunquam uacuum et sine muneribus es e oportet. Unde Apostolus ait: »Sine intermissione  orate, in omnibus gratias agite .« Qui enim si agit, neque uacuus est, neque sine munere. »Et solemnitatem primitiarum operis tui, quecunque seueris in agro.« Hec autem secunda solemnitas tunc agebatur, quando primum metere incipientes, primitias Domino offerebant.

»Solemnitatem quoque in exitu anni, quando congregaueris omnes fruges tuas de agro.« Et hec quidem tertia solemnitas, prima die mensis Septembris fiebat, de qua scriptum est: »Canite initio mensis tuba, in insigni die solemnitatis uestre .« Hic autem mensis ideo in exitu anni esse uidetur, quoniam, totius anni tunc fructibus collectis, iterum a principio homines seminare, et annum quodammodo renouare incipiunt. De his autem solemnitatibus,  uita comite, in Leuitico plura dicere speramus. »Ter in anno apparebit omne masculinum tuum coram Domino Deo tuo.« Soli masculi Deo presentari iubentur, quoniam nichil femineum, nichil molle, nichil uoluptati et luxurie deditum recipit uel intuetur Omnipotens.

»Non immolabis super fermento sanguinem uictime mee.« Fermentum enim corruptionem, et peccatum ac malitiam, Apostolo teste, significat. Sanguinem uero uictime, Christi sanguinem intelligimus. Precepit ergo sanguinem uictime super fermento non immolari, id est Christi sanguinem ab iniquis non recipi, nec sacrificari. Super fermento namque uictime sanguis immolatur, quoniam Christi sanguis uel ab iniquis sacerdotibus conficitur, uel  iniquis ad bibendum traditur. »Non remanebit adeps solemnitatis mee usque mane.« Omnis enim adeps Domini erat, semperque in odore suauitatis super altare incendebatur. De hoc enim adipe dicit psalmus: »Sicut adipe, et pinguedine repleatur anima mea .« Itemque: »Memor sit Dominus omnis sacrificii tui, et holocaustum tuum pingue fiat .« Ut autem holocaustum pingue fiat, ut et gustu et odore Deum delectet, nunquam sine adipe uictima offeratur, nunquam ille qui immolat adipis obliuiscatur. Noli eum seruare in alteram diem, quia ignoras si ueneris ad alterum diem; hodie illum incende, hodie odorem suauitatis Domino redde; non sit macra solemnitas, non sit sine  adipe uictima; hoc est enim uictima sine adipe, quod seruitium sine fide. Apostolus enim dicit: »Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum .« Quando ergo sic immolas, quando carnem maceras, non obliuiscaris adipis, pinguescat et redoleat sacrificium tuum. »Frange esurienti panem tuum, et egenos, uagosque induc in domum tuam; cum uideris nudum, operi eum, et carnem tuam ne despexeris .« Hic est enim adeps, hec est pinguedo tue solemnitatis; sic pinguescat sacrificium, et sic igne caritatis accendatur in odore suauitatis.

83 »Primitias frugum terre tue deferes in domum  Domini Dei tui.« Terra namque homo est, quia de terra factus est, cuius primitie, fides, spes, caritas dici possunt, quoniam de baptismate natus, has ante omnia fructificauit; sine his autem in domo Domini offerre non potest. Si autem per terram Ecclesiam intelligamus, primitie quidem apostoli erunt, quos Christus in domum Patris deferens ait: »Pater, uolo ut ubi ego sum, et ipsi sint mecum .«

»Non coques hedum in lacte matris sue.« Saluator enim noster, per similitudinem carnis peccati, hedus erat. Hunc autem, cum adhuc ad uirginis Matris ubera penderet, Herodes iniquus occidere uoluit; cui nunc dicitur: »Non coques hedum in lacte matris sue,« id est, non occides Christum,  cum adhuc lactens et paruulus est; cessa a stultitia tua, quia sic a Domino prefinitum est.

»Ecce ego mittam angelum meum, qui precedat te, et custodiat in uia, et introducat ad locum quem paraui; obserua eum, et audi uocem eius, nec contemnendum putes: quia non dimittet, cum peccaueris, et est nomen meum in illo.« Ipsum enim, quem modo hedum dixerat, nunc angelum appellat, de quo alibi scriptum est: »Et statim ueniet ad templum sanctum suum Dominator quem uos queritis, et Angelus testamenti quem uos uultis ;« ideoque ait: »et est nomen meum in illo.« Patris enim nomen in Filio est, quoniam et Filius, sicut et Pater Deus est. Hic ergo Angelus a Patre missus, nos precedit, et custodit, et in eterna  tabernacula introducit. De nobis enim ista dicuntur, ut Apostolus ait: »Omnia hec in figura contingebant illis .« Hunc obseruare, hunc audire, huic obedire debemus, quia non dimittet ei qui peccauerit, id est qui in peccato obdurauerit.

»Quod si audieris uocem eius, et feceris omnia que loquor, inimicus ero inimicis tuis, et affligam affligentes te, precedetque te angelus meus, et introducam te ad Ammorrheum, et Heteum, et Pherezeum, Chananeumque, Heueum, et Iebuseum quos ego conteram.« Per has enim gentes, uitia et maligni spiritus intelliguntur, quos Dominus contriuit, et de terra lacte et melle manante eiecit, et de Ecclesia spiritualium gratiarum dulcedine  abundante expulit.

»Non adorabis deos eorum, nec coles; non facies opera eorum, sed destrues, et confringes statuas eorum.« Si quis sanctorum martyrum passiones legerit, hoc eos fecisse inueniet; quapropter et diuersis tormentis ab impiis interfecti sunt. »Seruietisque Domino Deo uestro, ut benedicam panibus tuis et aquis, et auferam infirmitatem de medio tui.« Ideo enim de medio nostri, ideo de anima, et corde nostro, peccata et iniquitates auferuntur, quia panes uerbi Dei quos edimus, et aque baptismatis quibus abluimur, efficaci benedictione a Domino benedicuntur.

»Non erit infecunda nec sterilis terra tua.« Primo namque homini dictum est: »Cum operatus fueris  terram, non dabit fructum suum, sed spinas et tribulos germinabit tibi .« Nunc autem econtra terre nostre fecunditas promittitur, quatenus et nos, qui terra sumus, spiritualibus donis semper abundantes, et de spiritu metamus uitam eternam. Illa enim terra non est sterilis, in qua uirtutum segetes oriuntur et crescunt. »Numerum dierum tuorum implebo.« Scriptum est enim quia: »uiri sanguinum, et dolosi non dimidiabunt dies suos ,« quoniam neque hic tantum uiuunt quantum se uiuere sperant, et ad eterne beatitudinis dies non perueniunt. Sanctorum uero dies implebuntur, quoniam per predestinationem qua ante secula predestinati sunt uiuent in eternum  .

 »Terrorem meum mittam in precursum tuum, et occidam omnem populum ad quem ingredieris.« Populi enim illi, quos illi uincebant, uitia et peccata, que et nos uincimus significabant. Et quidem tanto hec pugna fortior est, quanto et inimici sunt fortiores, fortiores quidem quia inuisibiles. »Cunctorumque inimicorum tuorum coram te terga uertam, emittens crabrones prius, qui fugabunt Heueum, Chananeum, et Hetheum, antequam intreas.« Quamuis enim per crabrones et uespas aliqua pars illius terre a suis habitatoribus derelicta fuisse intelligi possit, tamen maior pars magnis et duris preliis superata est.

»Non eiiciam eos a facie tua anno uno, ne terra in solitudinem redigatur, et crescant contra te  bestie; paulatim expellam eos de conspectu tuo, donec augearis et possideas terram.« Hec autem nos iuxta litteram intelligimus; que si otiosus aliquis allegorice exposuerit, non contradicimus.

»Ponam terminos tuos a mari Rubro, usque ad mare Palestinorum, et a deserto usque ad fluuium: tradam in manibus uestris habitatores terre, et eiiciam eos de conspectu uestro.« Per hos enim quatuor terminos, quatuor mundi partes intelligi possunt, ex quibus, gentium diis et malignis spiritibus expulsis, S. Ecclesia iam nunc ad eas in pace sub Christo duce tenet ac possidet. Unde scriptum est: »Et dominabitur a mari usque ad mare, et a flumine usque ad terminos orbis terre .«---»Non inibis cum eis fedus, nec cum diis eorum.«  Hoc autem Iudei non audierunt. Nos autem nec gentium ritus, nec gentium deos colentes unum Deum colimus et adoramus, qui ait: »Dominum Deum tuum adorabis, et illi soli seruies .«---»Non 84 habitent in terra tua, ne forte peccare te faciant in me, si seruieritis diis eorum qui certe tibi erant in scandalum.« Propter hoc enim Iudei, sepe in captiuitatem ducti, quantum scandali sustinuerint, ipsi nouerint. Nos quoque, quia has gentes, uitia intelligimus, quorum utique dii sunt maligni spiritus, non permittamus ea habitare  in terra nostra; eiiciamus ea de carne nostra, ne et nos diis suis seruire compellant, et in magne tentationis scandalum inducant. Donec enim in terra nostra uitia inhabitant, eorum insidias euitare non possumus, ideoque Apostolus ait: »Non igitur regnet peccatum in uestro mortali corpore .«



CAPUT XXIu.

»Moysi quoque dixit: Ascende ad Dominum, tu et Aaron, Nadab et Abiu, et septuaginta senes ex Isrel, et adorabitis procul; solumque Moyses ascendet ad Dominum, et illi non appropinquabunt, nec populus ascendet cum eo.« Moyses enim legislator, et Dei populi mediator, mediatorem Dei et hominum Iesum Christum significat, utriusque Testamenti  datorem. Aaron uero, qui mons fortis interpretatur, apostoli sunt, de quibus dicitur: »Fundamenta eius in montibus sanctis .« Nadab uero interpretatur spontaneus, per quem martyres figurantur, qui sua sponte morti se pro Christo tradiderunt. At uero Abiu, qui interpretatur pater meus est, significat episcopos et sacerdotes, qui, quasi patres, ceteros in baptismate generant. Unde Apostolus Corinthiis ait: »In Christo enim Iesu per Euangelium ego uos genui .« Septuaginta uero senes, septuaginta Christo discipuli accipiuntur. Omnes enim isti ad Dominum ascendere, et procul adorare iubentur. Solus tamen Moyses ad Dominum ascendens ei appropinquat, quoniam »nemo ascendit in celum, nisi qui de celo descendit  Filius hominis, qui est in celo .« Solus enim Filius appropinquat Patri, solus sedet ad dexteram Patris. »Nemo enim nouit Patrem nisi Filius, et cui Filius uoluerit reuelare .« Ascendit ergo unus, ascendunt et omnes; solus tamen ascendit, quia nemo cum eo uel ad illius similitudinem, unquam ascendit. »uenit ergo Moyses,« postquam cum Domino locutus est, »et narrauit plebi omnia uerba Domini, atque iudicia. Responditque cunctus populus una uoce: Omnia uerba Domini que locutus est, faciemus.« Nunquam enim Dominus qualis fuit, uel erit, sed qualis est, hominem iudicat. uidebat enim hos quales futuri erant; recipiebat tamen eos, quales tunc erant apud Deum,  non quales postea futuri  .

»Scripsit autem Moyses uniuersos sermones Domini, et mane consurgens edificauit altare ad radices montis, et duodecim titulos per duodecim tribus Isrel. Misitque iuuenes de filiis Isrel, et obtulerunt holocausta, immolaueruntque uictimas pacificas Domino, uitulos duodecim.« Ideo enim Moyses sermones Domini scripsit, ut temporis longitudine obliuioni non traderentur. Et quoniam in morte testatoris testamentum confirmatur, hic autem testator mori non poterat, aliquid fieri necesse erat, quo testamentum illud confirmaretur. Confirmatum  est ergo sanguine uitulorum, donec ueniret ille, qui per uitulos significabatur. Unde Apostolus ait: »Ubi testamentum est, mors necesse est intercedat testatoris; testamentum enim in mortuis confirmatum est, alioquin nondum ualet, dum uiuit, qui testatus est. Unde nec primum quidem sine sanguinis effusione dedicatum est .« Mane ergo consurgens Moyses edificauit altare ad radices montis, quoniam et Iudei, qui per Moysen significantur, primo mane super montem Caluarie ad radices Ierusalem, et montis Sion Christo Domino crucem prepararunt; altare enim crucem significat. In hoc enim altari Christus Dominus immolatus est. Sed quia nulla duodecim tribuum de Christi morte se excusare ualet, ideo duodecim uituli per duodecim  tribus immolantur. Et quamuis unus fuerit uitulus, quoniam unus immolatus est Christus, tamen quia unaqueque tribus, imo unusquisque homo tenetur in integrum, ideo duodecim uitulos Moyses immolari precepit. Et quidem unus Christus crucifixus est, immolatus est; unusquisque tamen, qui eius morti consentiens, interfecit, totius Christi homicida est, et quamuis non omnes manus in Christum iniecerint, omnes tamen Iudei per consensum occiderunt. Possumus etiam et per duodecim uitulos, duodecim apostolos intelligere, qui in Christi passione contristati, et scandalizati et quodammodo immolati sunt. Unde Apostolus ait: »Si Christus pro omnibus mortuus est, et omnes mortui sunt. Sed pro omnibus mortuus est Christus, ut qui uiuunt,  non sibi uiuant, sed ei qui pro ipsis mortuus est et resurrexit .« Et unus ergo uitulus fuit, quantum ad immolatum, et duodecim fuerunt, imo multo plures quam duodecim, quantum ad compatientes et occidentes. Missi sunt autem »iuuenes de filiis Isrel,« per quos omnes Iudeos intelligimus, Christi morti consentientes. »Et obtulerunt holocausta, immolaueruntque uictimas pacificas Domino;« quibus et Deus mundo, et inter se totus pacatus est mundus. Sed quas uictimas? uitulos duodecim; unusquisque enim unum uitulum immolauit, quia quicunque 85 Christi morti auxilium prebuit, Christi mortis in integrum reus habetur.

»Tulit itaque Moyses dimidiam partem sanguinis,  et misit in craterem; partem autem residuam fudit super altare.« Hunc enim sanguinem Ecclesia bibit, hic ad totius populi emundationem ubique gentium effusus est. Partem uero, quam super altare fudit, illam sanguinis Christi partem intelligimus, que de ipsius manibus et pedibus manans crucis lignum cruentauit. »Assumensque uolumen federis, legit audiente populo. Qui dixerunt: Omnia que locutus est Dominus faciemus, et erimus obedientes. Ille uero sumptum sanguinem respersit in populum, et ait: Hic est sanguis federis quod pepigit Dominus uobiscum super cunctis sermonibus his.« Postquam enim populus legem sibi datam audiuit, et fedus quod cum eo pepigerat intellexit  promisitque se legem tenere et fedus seruare, confestim Moyses, assumens sanguinem et spargens in populum, confirmauit testamentum, dicens: »Hic est sanguis federis, quod pepigit Dominus uobiscum super cunctis sermonibus suis.« Hoc enim et Christus fecit, qui Nouum Testamentum confirmans, calicem accipiens, ait: »Hic est cafix Noui Testamenti in meo sanguine, qui pro uobis, et pro multis effundetur in remissionem peccatorum .« Totum enim quod Moyses aiebat hoc quod Christus postea peregit significabat.

»Ascenderunt Moyses, et Aaron, Nadab et Abiu, et septuaginta de senioribus Isrel, et uiderunt Deum Isrel, et sub pedibus eius quasi opus lapidis sapphirini, et quasi celum, cum serenum est.«  Quod enim Moyses, confirmato testamento, simul cum senioribus Isrel ad uidendum Deum ascendit, significatio erat quod immolato agno, et Christi sanguine fuso Nouoque Testamento confirmato, celi porta aperitur, et iehsu Sacerdos magnus, Sancta sanctorum ingreditur, et in celesti palatio ab hominibus Deus uidetur. »Ubi enim fuerit corpus, illuc congregabuntur et aquile .« Erat autem »sub pedibus eius quasi opus lapidis sapphirini« Sapphirinus enim celi sereni habet colorem; unde et subditur: »Et quasi celum, cum serenum est.« Qui igitur ad Deum accedere, Deum uidere, Dei pedibus propinquare desiderat, fugiat tenebras, pellat nubes, eiiciat animi perturbationes, totus tranquillus, totus serenus, celo similis, terre dissimilis,  quatenus totus clarus et purus angelorum consortia mereatur. Sequitur: »Nec super eos, qui procul recesserant, misit manum suam.---Longe enim a peccatoribus salus ,« et qui Deum fugiunt et funibus peccatorum distracti procul ab eo recedunt, eius protectione indigni sunt. »uideruntque Deum, et comederunt ac biberunt.« Deus enim, qui natura inuisibilis est, se quodammodo uideri permittit, dum qualicunque similitudine potentiam suam demonstrat. Unde superius in rubo ardente se Moyses eum uidisse testatur. Quod autem isti comederint ac biberint, nisi de supradicto sacrificio intelligatur, scire non possum. Sanctorum uero et Deum uidentium cibi et potus, summi boni contemplatio est.

 »Dixit autem Dominus ad Moysen: Ascende ad me in montem, et esto ibi, daboque tibi duas tabulas lapideas, et legem, ac mandata, que scripsi, ut doceas filios Isrel.« Quicunque Dominum uidere, alloqui et audire desiderat, ascendat in montem, propinquet celo, et totus a terrenis uoluptatibus eleuetur. Hoc enim Moyses toties in montem ascendens significabat. Quod uero filii Isrel legem et mandata in lapidibus scripta suscipiunt, eorum duritiam et incredulitatem demonstrat; lapides enim erant, ideo dura mandata in lapidibus efformata suscipere meruerunt.

»Surrexeruntque Moyses et Iosue, minister eius, ascendensque montem, senioribus ait: Exspectate  hic, donec reuertamur ad uos. Habetis Aaron, et Hur uobiscum. Si quid natum fuerit questionis, referetis ad eos.« Ascendes enim Moyses in montem, reliquit pro se uicarios, qui lites, questiones et discordias uice sua in populo definirent.

»Cumque ascendisset Moyses, operuit nubes montem, et habitauit gloria Domini super Sinai, tegens illum sex diebus. Septimo autem die uocauit eum de medio caliginis.« Moyses enim hoc in loco, apostolos et doctores; mons uero Sinai, montem Sion, id est sanctam Ecclesiam, significat. Ut enim Moyses in monte Sinai, ita apostoli et doctores in monte Sion legem susceperunt. Nubes uero, que montem operuit, est omnis scientie et sapientie plenitudo, que super Ecclesiam descendit et  pluit. »Habitauit autem gloria Domini super Sinai, tegens illum nube sex diebus;« quoniam uirtus miraculorum et gratia Spiritus sancti usque ad seculi consummationem Ecclesiam non relinquit, secundum illud quod Dominus ait: »Ecce ego uobiscum sum omnibus diebus usque ad consummationem seculi .« Sex enim dies, ut iam sepe diximus, totam hanc laboriosam uitam significant. »Septimo autem die uocauit Dominus Moysen de medio caliginis;« quia, finitis huius uite laboribus, et diebus, de hoc mundo, tenebris et caligine pleno, fideles suos ad se Dominus uocabit.

»Erat autem species glorie Domini quasi ignis ardens super uerticem montis in conspectu filiorum Isrel.« Illud enim est gloria Domini: in quocunque  glorificatur Dominus. Si enim uidens ignem, glorifices Dominum, gloria Domini est ignis. Similiter autem sol, luna, et stelle gloria Domini sunt, quoniam in eis glorificatur 86 Dominus, et ad hunc modum, cetera. »Ingressusque Moyses medium nebule, ascendit in montem, et fuit ibi quadraginta diebus et quadraginta noctibus.« Non immerito quidem uetus Testamentum obscurum et profundum est, siquidem in nebula et caligine datum est; illa enim nebula pretendebat hanc obscuritatem quam nos modo sentimus. Et quia nos quoquomodo nebulam et profundiorem huius libri caliginem intrare incipimus, omnipotentem Dominum deprecemur, qui lucem habitat inaccessibilem, ut  ea que Moysi in caligine dedit, nobis in luce reuelare dignetur. Illud quoque non uacat a mysterio quod in quadraginta diebus lex data est; quadragenarius enim numerus ex quatuor et decem constat; quatuor enim decem, et decies quater quadraginta sunt. In decem ergo uetus, in quatuor uero Nouum Testamentum accipias, quoniam illud in decem mandatis, hoc in quatuor Euangeliis continetur; dies ergo quadraginta significant, quoniam ambo Testamenta unum sunt, et alterum in altero datum, et sine altero alterum esse non potest, sicut in quadraginta, quatuor et decem sine se esse non possunt: utrumque enim Testamentum nouum fit, si spiritualiter intelligamus.



CAPUT XXu.


»Locutusque est Dominus ad Moysen, dicens: Loquere filiis Isrel, ut tollant mihi primitias ab omni homine qui offeret ultroneus, accipietis eas. Hec sunt autem que accipere debetis: aurum, et argentum, et es, hyacinthum, et purpuram, coccumque bis tinctum, et byssum, pilos caprarum, et pelles arietum rubricatas, pelles hyacinthinas, et ligna Setim, et oleum ad luminaria concinnanda, aromata in unguentum, et thymiamata boni odoris, lapides onychinos, et gemmas ad ornandum ephod et rationale.« Precipit enim Dominus Moysi, ut eorum primitias et oblationes, ad tabernaculi usum, suscipiat qui eas sponte et uoluntarie Domino offerant. Nullam enim oblationem diligit  Deus, nisi eam, que cum affectu animi, et desiderio offertur. Hec sunt autem prima munera, que filii Isrel Domino obtulerunt, unde et primitie non immerito uocantur. »Hec sunt, inquit, que accipere debetis; aurum, et argentum, et es.« Aurum pro sapientia ponitur, unde scriptum est: »Desiderabilis thesaurus requiescit in ore sapientis .« Et Apostolus: »Habetis, inquit, thesaurum istum in uasis fictilibus .« Argentum autem eloquii puritatem designat; unde Psalmista ait: »Eloquia Dei, eloquia casta, argentum igne examinatum .« Aes uero quia pre ceteris metallis clarius sonat, facundiam et eloquentiam significat. Unde Apostolus: »Si linguis, ait, hominum loquar, et angelorum, caritatem autem non  habeam, factus sum uelut es sonans, aut cymbalum tinniens .« Aurum igitur, argentum et es simul ad tabernaculi edificium deferuntur, quoniam sapientia sine ueritate, et eloquentia, mala et inutilis est; ideoque de sapientibus sine ueritate scriptum est: »Sapientes sunt, ut faciant mala; bene autem facere nesciunt .« De multis quoque et infacundis sapientibus dicitur: »Canes multi, non ualentes latrare .« Et illud: »Qui abscondit frumentum, maledicitur in populis .« Itemque; »Sapientia occulta, et thesaurus absconditus, que utilitas in utrisque? « Habet igitur Dei tabernaculum aurum, id est sapientiam; habet et argentum,  id est eloquii puritatem; habet et es, id est eloquentie fecunditatem. Tale ego edificium, talem decet habere materiam. Sequitur: »Hyacinthum, et purpuram, coccumque bis tinctum, et byssum.« Hec autem et Iosephus exponens, quatuor elementa significare dixit, uolens per hyacinthum, qui erei coloris est, erem significari; per purpuram uero, aquam, quia ex piscium sanguine tingitur, qui de aqua oriuntur et in aqua uersantur. Coccum uero, quoniam penitus ardentis, et sanguinei coloris est, ignem significare uoluit. Byssum uero terram, quoniam de terra oritur. Per hoc nimirum significare uolens, quoniam Dei tabernaculi homines ipsi materia sunt, et sicut ex his quatuor elementis constituitur homo, ita ex hominibus Dei tabernaculum  constituitur. Aliter autem per has quatuor res nobilissimas, quatuor uirtutes principales intelliguntur, in quibus cetere omnes uirtutes continentur, et sine quibus uane et inutiles esse probantur; sunt autem hec, prudentia, iustitia, fortitudo, temperantia. Hyacinthus igitur, qui celestem, et diuinum colorem habet, prudentiam significat, que de celestibus a Deo descendit, secundum illud: »Omnis sapientia a Domino Deo est .« Purpura uero, qua reges et principes induuntur, iustitiam designat. Unde et his qui purpura induti sunt dicitur: »Diligite iustitiam, qui iudicatis terram .« Per coccum uero, qui sanguinei coloris est, fortitudo signatur, qua SS. martyres, usque ad sanguinem pugnantes, in Christi fide fortissimi exstiterunt.  At uero per byssum, qui de terra oritur, temperantia intelligitur, quoniam sicut terra omnium elementorum media est, et in se omnia recipit elementa, ita et temperantia inter omnes uirtutes media discurrit, omnesque conciliat, atque coniungit. Hec autem in Dei edificio posita sese respiciunt, et sibi uicissim decorem et pulchritudinem subministrant; aurum ad argentum inspiciat, et sapiens sine puritate eloquii non loquatur; argentum respiciat aurum, et sine sapientia ipsum quoque, quod purum et uerum est, non dicatur. 87 Non enim quod uerum est, dicere idoneum, et utile est, et non magis mentiri, quam uerum dicere, aliquando nocet. Aurum quoque, et argentum es intueatur, ut nec sapientia, nec ueritas sit otiosa.  Otiosa quidem est, si non dicatur, si non proferatur, si eris, uocisque sono non audiatur. Aes quoque aurum et argentum attendat, et qui facundus et eloquens est, sine sapientia, et ueritate, silentium habeat. Similiter autem prudentia, iustitia, fortitudo, temperantia, que per hyacinthum, purpuram, coccum, et byssum intelliguntur, sic consentiant seque uicissim sequantur, quoniam unaquelibet earum sine ceteris inutilis est. Sapiens enim erat Salomon, sed quia fortitudine carebat, a mulieribus uictus est. Ozias rex iustus, quia temperantiam non habuit, ab hostibus interfectus est. Fortissimus inter omnes fuit Samson, sed sapientie pauper, oculos amisit. Sed quid de temperantia dicam? que nisi aliarum auxilio uirtutum muniatur, facile Deum et  ueritatem negare compellit; ipsa tamen ceterarum est condimentum, atque sine ea omnes alie uane et stulte esse uidentur. Cetera uideamus.

»Pelles caprarum, et pelles arietum rubricatas, pelles hyacinthinas et lignum Setim.« Hec quoque ad tabernaculi constructionem offerri iubentur. Offerunt ergo pilos caprarum, ut peccatoribus ad penitentiam uenientibus non desint cilicia quibus induantur. Offerunt autem et pelles arietum rubricatas, ut et martyres inueniant indumentum; offerunt et pelles hyacinthinas, quibus prelati quique induti sola celestia contemplentur. Sed quid per ligna Setim, que fortia et imputribilia esse perhibentur, nisi uiros  sanctos intelligimus, qui quoniam per fidem uicerunt regna, eternas adepti sunt repromissiones? Bene autem Setim spinas interpretatur; siquidem uiri sancti per multas tribulationes intrant in regna celorum. Setim autem locus est, de quo in libro Numeri dicitur: »Morabatur autem eo tempore Isrel in Setim .« Cetera autem, que sequuntur, suo loco exponenda relinquimus. Nunc autem quod instat, dicamus.

»Facientque mihi sanctuarium, et habitabo in medio eorum. Iuxta omnem similitudinem tabernaculi, quod ostendam tibi, et omnium uasorum in cultum eius; sicque facietis illud.« Sanctuarium, totum tabernaculum dicit, quod ad eam similitudinem fieri iubet, que Moysi in monte monstratur.  Non solum enim uerbis narrata, sed spirituali quadam uisione hec Moysi a Domino fuisse reuelata, non incongrue dici potest. Totum autem tabernaculum in duo diuiditur, in Sancta uidelicet, et Sancta sanctorum. Unde Apostolus: »Tabernaculum, inquit, factum est primum, in quo erat candelabrum, et mensa et propositio panum, quod dicitur Sancta .« Post uelamentum autem, secundum tabernaculum, quod dicitur Sancta sanctorum, aureum habens thuribulum, et arcam testamenti, circumtectam ex omni parte auro, in qua urna aurea, habens manna, et uirgam Aaron que fronduerat, et tabulas testamenti. Hec autem ideo premisi, ut de arca locuturi facilius quid significent intelligamus.

»Arcam de lignis Setim compingite, cuius longitudo  habeat duos et semis cubitos; latitudo cubitum et dimidium; altitudo similiter cubitum, et semissem, et deaurabis eam auro purissimo intus et foris.« Quid enim per hanc arcam, nisi Ecclesiam catholicam intelligamus? Non autem hanc, que in hoc mundo adhuc degens, multas iniurias patitur; imo, illam, que celi uelamentum transgressa iam habitat, et moratur in Sancta sanctorum. De qua Apostolus, ait: »Illa autem Ierusalem, que sursum est, libera est, que est mater nostra .« De hac autem arca et Ioannes apostolus ait: »Et apertum est templum Domini in celo, et uisa est arca testamenti eius in templo eius .« Hec autem arca compingitur atque construitur de lignis,  Setim, id est de lignis fortibus, et imputribilibus, de lignis spinarum, de quibus Christus coronatur. Christi namque corona, sancti sunt, quoniam pro ipsis et certauit, et uicit, et coronatus est. Omnis autem huius arce dimensio aliquid imperfectionis habere uidetur, quoniam et in longitudine et in latitudine dimidium posuit; in altitudine uero semissem. Hoc autem ideo fit, quia illa nobilis et celestis arca nondum perfecta est, neque ad seculi consummationem perficietur; quotidie enim aliqui edificantur in ea; quotidie, deferentibus angelis, lapides, id est sanctorum anime, illuc ascendunt, ex quibus eius muri edificantur  . Unde Psalmista ait: »Benigne fac, Domine, in bona uoluntate  tua Sion, ut edificentur muri Ierusalem .« Unde et sanctorum animabus a Domino dicitur: »Adhuc sustinete modicum tempus, donec impleatur numerus fratrum uestrorum .« Non enim perfectam beatitudinem habebunt sancti, donec animabus, corporibus coniunctis, tota simul sanctorum multitudo super celos eleuetur. Et tunc quidem, omnibus perfectis, nichil erit in quo hec arca crescat, nichil erit in quo minui timeat; nichil tunc habebit dimidium, quia »cum uenerit quod perfectum est, euacuabitur quod ex parte est .« Deauratur autem auro purissimo intus et foris, quia sapientie nitorem, quem interius habet, foris quoque predicando monstrabit. Qui enim sibi datam sapientiam celant, illi intus, et non foris  sunt deaurati. Cum enim Apostolus dicit: »Sapientiam 88 loquitur inter perfectos ,« tunc intus et foris se deauratos esse significat.

»Faciesque super coronam auream per circuitum.« Quid est enim quod hec arca per circuitum coronatur, nisi quia sanctorum multitudo, que per hanc arcam significatur, iam bello peracto et superatis inimicis, pro uictoria et triumpho a Deo est coronata? »Nemo enim, ait Apostolus, coronabitur, nisi qui legitime certauerit .« Itemque: »Bonum certamen certaui, cursum consummaui, fidem seruaui; de reliquo reposita est mihi corona iustitie .« Coronatur ergo tota arca, coronatur et unusquisque, qui est in arca, quoniam et singuli proprias, et omnes simul unam  habent coronam. »Facies et quatuor circulos aureos, quos pones per quatuor angulos arce: duo circuli sint in latere uno, et duo in altero.« Quatuor enim circuli, quatuor sunt uirtutes principales, sine quibus hec arca nec moueri, nec portari potest. Ponuntur autem per quatuor arce angulos, ut hinc habeat prudentiam, inde iustitiam, hinc fortitudinem, inde temperantiam. Quatuor quoque Euangelia, per quatuor circulos intelliguntur, que quoniam sapientie fulgore rutilant, non immerito auro comparantur; horum autem predicatione hec arca construitur, leuatur et portatur. »Facies quoque uectes de lignis Setim, et operies eos auro, inducesque per circulos, qui sint in arce lateribus, ut  portentur in eis. Qui semper erunt in circulis, nec unquam extrahentur ab eis.« Quid enim per uectes, nisi doctores? Hi autem sunt de lignis Setim, utpote fortes, eterni, indeficientes. Qui ideo auro operti dicuntur, quoniam sapientie luce prefulgent. Inducuntur autem per circulos aureos, ut arca portetur in eis, quoniam Euangeliorum sententiis inuoluti ad arcam subleuandam debent esse parati. Unde et in circulis semper esse, et nunquam ab eis extrahi recte iubentur, ut quoties arcam eleuari necesse fuerit, nulla in eis mora inueniatur. Arcam enim eleuare, est sanctorum uirtutes, triumphos, gloriam, et honorem, et beatitudinem uerbis extollere, et predicare. Arcam enim Apostolus leuabat, cum diceret: »Que  oculus non uidit, nec auris audiuit, nec in cor hominis ascendit, que preparauit Deus diligentibus se .« Christus quoque non solum eam leuabat, sed etiam super celos exaltabat, quando dicebat: »Beati pauperes spiritu, quoniam ipsorum est regnum celorum. Beati mites, quoniam ipsi possidebunt terram ,« etc. Non ergo separentur uectes a circulis, non recedant doctores ab Euangeliis, semper presto sint, semper ad arcam ferendam, et Euangelium predicandum sint parati, ut ualeant reddere rationem de quibuscunque fuerint interrogati; ne forte tunc circulos querant, et non inueniant, quando eis respondere, et arcam eleuare necesse fuerit.

»Ponesque in arcam testificationem, quam ego  dabo tibi.« Hanc autem testificationem legem intellige, quam in duabus tabulis lapideis Dominus scripsit. Hec autem in arca posita est, quoniam sanctorum cordibus tradita est. Et bene lex in arca clauditur; Euangelium autem circa eam per quatuor angulos ponitur, quoniam legis ritus, et ceremonie absconse iacent; Euangeliorum uero precepta per quatuor mundi partes diffunduntur et predicantur. Erat autem in hac arca, ut Apostolus ait, »urna aurea habens manna ,« per quod Christum intelligimus, omnis sapientie et scientie dulcedine plenum. Erat ibi et uirga Aaron, que fronduerat, id est uirgo Maria, que arida et sine semine peperit filium.

 »Facies et propitiatorium de auro mundissimo: duos cubitos et dimidium habebit altitudo eius, semissem et cubitum latitudo.« Propitiatorium, oraculum uocat, quo arca tegebatur  . Merite autem arca Dei sanctarum animarum et beatorum spirituum collectio est, et propitiatorium appellatur; quoniam Dei clementiam, et propitiationem super se semper intuentes, non solum que petunt et orant, uerum et quecunque desiderant, adipiscuntur: nichil enim aliud uelle possunt, nisi quod Dominum uelle cognoscunt. Et si igitur aliquid desiderant, sic illud desiderant ut a Dei uoluntate non recedant. Est et propitiatorium de auro mundissimo, quoniam tam sapienter propitiatur Deus, ut sua propitiatione nunquam fallatur, quoniam nisi penitenti nulli unquam  propitiatur. At uero homines illis multoties propitii sunt, quibus propitii esse non deberent. Et quoniam nec semper, nec omnibus propitiatur Deus, ideo in propitiatorii quoque dimensione imperfectum aliquid, semissem uidelicet et dimidium posuit.

»Duos quoque cherubim aureos et productiles facies ex utraque parte oraculi, et cherubim unus sit in latere uno oraculi, et alter in altero, utrumque latus propitiatorii tegant, expandentes alas, et operientes oraculum.« Quid enim per duos cherubim nisi duo Testamenta intelligere debemus? Interpretatur enim cherubim scientie plenitudo; at uero scientie plenitudo in his duobus continetur. Qui bene aurei et productiles esse dicuntur, quoniam  et sapientia fulgent, et non sine magno labore in cordis incude formari possunt. Est autem cherubim unus in latere uno oraculi, et alter in altero, quoniam nisi per eos, nemo ad oraculum uenire potest. Nemo enim Deum propitium inueniet, nisi prius ab his fidei documenta suscipiat; hec enim, prius etiam quam 89 scriberentur, Abraham et ceteri patriarche docuerunt; omnis enim diuina sapientia hinc manauit. Tegunt autem utrumque latus propitiatorii, quatenus ipsum propitiatorium, et quecunque sub eo sunt, id est arca et uectes, Ecclesia et doctores, sapientia et scientia repleantur: et uidentes eorum alas, uolare discant, quoniam in pennis eorum sanitas est, omnesque eorum sententie homines ad celestia ferunt: his enim alis uolunt, his ad corda  hominum dilabuntur.

»Respiciantque se mutuo uersis uultibus in propitiatorium, quo operienda est arca; in qua pones testimonium, quod dabo tibi. Inde precipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta que mandabo per te filiis Isrel.« Quod cherubim se mutuo respiciant, amborum testamentorum amicitiam et concordiam significat; idem enim ambo testantur et dicunt. Habent autem uultus uersos in propitiatorium, quo tegitur arca, quatenus ab omnibus uideantur es cognoscantur, nullusque in arca et sanctorum congregatione sit, qui eorum faciem extraneam et incognitam habeat.  Hoc autem illi audiant, qui sacras Scripturas meditari negligunt. In hac autem arca, ut superius dixerat, testimonium ponere iubetur, per quod tabule testamenti intelliguntur; quatenus S. Ecclesia nunquam legis sibi date obliuiscatur; et quoniam duo sunt Testamenta, uetus uidelicet et Nouum; ideo bis in arca Testamentum ponere iussit. Sequitur: »Inde precipiam, et loquar ad te;« id est, si quando tibi loquar, si qua filiis Isrel per te mandauero, ibi me queras, ibi me inuenies, inde tibi loquar; unde? super propitiatorium et de medio duorum cherubim. Qui ergo uult loqui cum Deo, ueniat ad cherubim. currat ad Scripturarum testamenta, ibique Dominum et loquentem, et propitiantem inueniet. uis enim in cherubim Dominum loquentem  audire? »Ego, inquit, sum Dominus Deus tuus, qui eduxi te de terra Aegypti: non habebis Deos alienos absque me .« Et in Nouo: »Ego sum ostium; per me si quis introierit, saluabitur .« Sic igitur loquitur Deus de medio cherubim.

»Facies et mensam de lignis Setim, habentem duos cubitos longitudinis, et in latitudine cubitum, et in altitudine cubitum ac semissem, et inaurabis eam auro mundissimo.« Post arce fabricationem, mensam Moyses facere iubetur, que quidem idipsum significat, quod modo cherubim significare diximus. Mensa enim hoc in loco diuina sapientia intelligitur, de qua mensa scriptum est: »Parasti in conspectu meo mensam .« Itemque:  »Fiat mensa eorum coram ipsis in laqueum .« Diuina namque Scriptura et cherubim dicitur, quoniam omnis scientie est plenitudo, et quibusdam uelocibus alis subito uolans omnia replet; et mensa uocatur, quia multis diuersisque deliciis animam pascit. Fit autem hec mensa de lignis Setim, que fortia quidem et imputribilia sunt, per quod diuinam Scripturam eternam et indeficientem demonstrat. Est autem mensa ista et in longitudine, et in latitudine perfecta, et sine diminutione, quoniam neque in longitudine, neque in latitudine semissem habet; in altitudine uero semissem habet, unde et imperfecta in altitudine esse uidetur; ad semissem namque ut cubitus perficiatur, semper addere aliquid necesse est; cubitus autem  nichil indiget. Et bene quidem in longitudine et latitudine diminutionis nichil habet hec mensa; quoniam usque ad seculi consummationem, que est eius longitudo, cunctis ad eam uenientibus, spiritualem cibum sufficienter ministrabit. In latitudine quoque, qua per uniuersos mundi terminos dilatatur, nichil habens diminutionis, abundanter reficit omnes; at uero cum in altum se extendit, ut de superioribus loquatur, quoniam de Deo, et de unitate, et Trinitate, qualiter etiam Spiritus sanctus a Patre et Filio procedat, nos ad plenum instruere et satiare non ualet, magnam in altitudine diminutionem hec mensa habere uidetur. Beatus enim Paulus in altitudinem captus, quedam se audisse dicit, que super hanc  mensam ponere non audet. »Audiui, inquit, enim arcana uerba, que non licet homini loqui .« Que enim loqui non licet, nec scribere licet; que uero scribere non licet, super hanc mensam non ponuntur. Est enim hec mensa diuina Scriptura. Patet igitur, quantum diminutionis hec mensa in altitudine habeat; est autem auro mundissimo inaurata, quoniam sincerissimo sapientie et scientie nitore tota refulget. Sequitur:

»Faciesque illi labium aureum per circuitum, et ipsi labio coronam interrasilem, altam quatuor digitis, et super illam alteram coronam aureolam.« Quid est enim, quod huic mense labium fieri iubetur? nunquid ipsa locutura est, et dictura: »Domine, labia mea aperies, et os meum annuntiabit  laudem tuam?«  Ipsa certe hoc dicit, quoniam quicunque hoc dicit, per eam dicit; imo ipsa non per se, sed per alios hoc dicit: illi ergo sunt huius labia, per quos hec dicit. uos quidem, uos, apostoli, huius mense labia estis; uos labia aurea in circuitu eius omnes eius delicias deuoratis. Tu labium aureum, beate Paule, quid dicis? uis audire quid? »Sapientiam loquimur inter perfectos .« uere utique hoc labium aureum est. Et illud quidem labium aureum est, a quo dicitur: »In principio erat uerbum .« Quid est hoc, quod dicere uolui? Omnes enim apostoli labia aurea sunt. Indulge mihi, Deus, indulge, qui pollutis labiis, de labiis aureis loqui presumo. Et ipsi quoque labio fecit coronam interrasilem,  altam 90 quatuor digitis. Non ergo mensa, sed labium coronatur. Quis enim regum, sicut apostoli, dignus unquam fuit corona? Quis tot hostes uicit? Quis tot regna superauit? Quis toties de suis aduersariis triumphauit? De hac enim corona certus Apostolus dicebat: »De reliquo reposita est mihi corona iustitie .« Habet igitur labium coronam interrasilem, sculptam et uariatam, multoque artificio compositam, quoniam per multos labores uictorie palmas et coronas apostoli susceperunt. Hec autem corona quatuor digitis alta esse dicitur, quia quatuor mundi partibus superatis, hanc sui sanguinis pretio apostoli mercati sunt. Ergo iuxta regnorum mensuram creuit et quantitas corone. Nam et mundi principes quot regna uincebant,  tot sibi diademata antiquitus imponere solebant. Fecit autem et alteram coronam aureolam super illam. Primam ergo coronam habent, quia mundum uicerunt; secundam uero, quia uitia superauerunt. Sic ergo apostoli Ecclesieque doctores duas merentur habere coronas; unum pro eis, quos ad fidem conuertunt, de qua Apostolus ait: »Itaque, fratres mei karissimi et desideratissimi, gaudium meum et corona mea, sic state in Domino, karissimi. .« Alteram uero pro uitiis et malignis spiritibus superatis, qua quidem Christi confessores coronantur.

»Quatuor quoque circulos aureos preparabis, et pones eos in quatuor angulis eiusdem mense per  singulos pedes. Subter corona erunt circuli aurei, ut mittantur uectes per eos, et possit mensa portari.« Quid uero quatuor circuli aurei, et quid uectes significent in arce constructione, superius dictum est. Quatuor enim circuli, quatuor sunt uirtutes principales; uectes uero, episcopi et doctores. Sunt autem isti circuli in quatuor angulis, ut omnibus ad mensam uenientibus primi occurrant. Huius etenim mense cibis ille indignus est, qui per hos circulos intrare non uult. Hec est enim illa angusta porta, de qua dicitur: »Intrate per angustam portam, que ducit ad uitam .« Qui ergo his circulis non tenetur; scilicet qui prudentiam, iustitiam, fortitudinem et temperantiam non custodit, huius se mense facit indignum. Per  hos ergo circulos transeant uectes, his uirtutibus catenati et connexi teneantur episcopi et doctores; nunquam ab eis recedant, nunquam prudentie, nunquam fortitudinis, nunquam temperantie obliuiscantur. His enim uectibus portatur mensa, quoniam ab episcopis spiritualis alimonie cibaria deferentibus nutritur populus. Quod autem circuli subter coronam ponantur, hoc est intelligere, quod omnes quicunque circulis adherent, digni sunt, qui coronari debeant. Sequitur: »Ipsos quoque uectes facies de lignis Setim, et circumdabis auro, ad subuehendam mensam.« Beati episcopi si hoc intelligant, si se ligna Setim, ligna fortia et imputribilia, esse cognoscant, si auro circumdati, et  uirtutum nitore, et sapientie, et scientie luce prefulgeant.

»Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.« Quid nos peccatores faciemus ad libamina offerenda uocati, cum de auro purissimo Deus omnia hec fieri precipiat? Per hoc enim minores gradus Ecclesie intelligimus. Omnia enim hec uasa ministerii sunt, in quibus sacrificium offerebatur. uult igitur Deus noster, qui ait: »Sancti estote, quoniam ego sanctus sum ,« ut non solum episcopi, uerum et diacones, et subdiacones, et ceteri Ecclesie et altaris ministri, et doctrina et uita refulgeant.

»Et pones super mensam panes propositionis, in  conspectu meo semper.« Ego panes istos puto omnia sanctarum Scripturarum uolumina. Quinque enim panes Moyses in hac mensa posuit, et quidem ineffabilis saporis et pulchritudinis. Christus autem quamuis omnes posuerit »ipse est panis uiuus, qui de celo descendit ,« tamen quatuor principales obtulit, quibus nulle delicie comparari possunt. Posuit autem et Isaias, et Ieremias, omnesque prophete. Posuit et beatus Paulus panes suos, quos quales sint non est necesse laudare. Sed quis omnes enumerare ualeat, qui ad hanc mensam panes detulerunt? Et adhuc quidem super hanc mensam panes ponuntur. Idem enim ait: »Et pones super mensam panes propositionis in conspectu meo semper.« Non enim sine causa additum est, »semper«; quod  enim semper fit, omni tempore fit. Ego autem quia super hanc mensam panes ponere dignus non sum, precor te, Domine Iesu, ut saltem de his, qui positi sunt, uentrem mihi adimplere concedas. Hec autem de mensa dicta sufficiant; nunc de candelabro uideamus.

»Facies et candelabrum ductile de auro mundissimo, hastile eius, et calamos, scyphos. et spherulas, ac lilia ex ipso procedentia. Sex calami egredientur de lateribus, tres ex uno latere, et tres ex altero. Tres scyphi quasi in modum nucis per calamos singulos, spheruleque similiter et lilium, et tres similiter scyphi instar nucis in calamo altero, spheruleque et lilium. Hoc erit  opus sex calamorum, qui producendi sunt de hastili. In ipso autem candelabro erunt quatuor scyphi in nucis modum, spheruleque per singulos, et lilia. Spherule sub duobus calamis per tria loca, qui simul sex fiunt, procedentes de hastili uno. Et spherule igitur, et calami ex ipso erunt, uniuersa ductilia de auro purissimo. Facies et lucernas septem, et pones eas super candelabrum, ut luceant ex aduerso.« Totum candelabrum posuimus, ut prius ad litteram eius forma dignoscatur, et qualiter factum fuerit intelligatur. 91 Hastile enim eius usque ad summum continuum erat, in quo per quatuor loca, quatuor scyphi in modum nucis erant, quos fortasse nos modo dicere  possumus. Super quos spherule, id est rotule quedam erant, atque super ipsas rotulas erant lilia per quatuor loca. Erantque tres calami ex uno latere hastilis et tres ex altero, qui simul sex fiunt. Sub calamis autem erant spherule, per tria loca tres scyphos in modum nucis habebant, et super scyphos spherulas, et super spherulas lilia. Septem autem lucerne desuper erant, una in hastili, et sex in calamis. Non enim putandum est, quod ad inanem usum pascendum, sed ad magnum sacramentum insinuandum tam artificiosum, et mirabile candelabrum Dominus per Moysen fieri iussit. Hoc enim candelabrum Christus est, qui ait: »Nemo accendit lucernam, et ponit eam sub modio, sed super candelabrum, ut luceat omnibus, qui in domo sunt  .« Quod quidem merito fit de auro purissimo, quia Christus Dominus noster, Dei uirtus et Dei sapientia, totus mundus, et purus sine ulla uitiorum contagione, peccatum non fecit, nec dolus inuentus est in ore eius. Hastile autem huius candelabri, corpus Dominicum intelligimus; calami uero de hoc hastili procedentes, et septem lucerne super eos ardentes, septem sunt gratie Spiritus sancti, quibus Saluator noster repletus est. Unde per prophetam dicitur: »Egredietur uirga de radice Iesse, et flos de radice eius ascendet, et requiescet super eum Spiritus Domini, spiritus sapientie, et intellectus, spiritus consilii, et fortitudinis, spiritus scientie, et pietatis, et replebit eum spiritus timoris  Domini .« He sunt ergo septem lucerne, que super candelabrum posite lucent; ex aduerso quidem, quia sicut in sequentibus dicetur, contra mensam ex alia parte candelabrum positum erat; tota enim mensa his lucernis illuminatur, omnisque locus tenebrosus est, quem iste lucerne non illustrant. Quatuor uero scyphi erant in hastili, per quos quatuor Euangelia intelligimus, quorum tota integra et perfecta scientia continetur in pectore Saluatoris; siquidem et inde emanauerunt. Bene autem Euangelia scyphis comparantur, quoniam ipsis propinantibus et fidei uinum ubique fundentibus, totus mundus ex eis repletus et inebriatus est. Posuit autem et quatuor spherulas super scyphos, quoniam unumquodque Euangelium, totum portat  et sustinet mundum: sperule enim totius mundi rotunditatem et ambitum significant. Et quamuis unus tantummodo sit mundus; tamen, quia quatuor sunt Euangelia, quibus tenetur et regitur, unicuique Euangelio totus in integrum mundus ascribitur. Et quidem non immerito, quia unumquodque Euangelium per se uniuerso mundo sufficeret ad fidem, doctrinam, et salutem. Quamuis per quatuor spherulas, quatuor mundi partes, Oriens uidelicet et Occidens, Septentrio et Meridies non incongrue intelligi possint, ut unicuique Euangelio una pars mundi ascribatur; et ita fiet ut singuli scyphi suas proprias spheras habeant. Restat autem ut de liliis dicamus: sicut enim singuli scyphi singulas spheras, ita et singule sphere singula lilia super se habent.  Sed quid per lilia nisi uirtutum flores, et bonorum operum odores, et candidatum sanctorum exercitum intelligimus? Hec autem lilia tunc primum super spheras apparuerunt, quando scyphi Euangelice predicationis mundum irrorare et infundere ceperunt. Et ego quidem superiorem spheram episcoporum chorum esse puto, que sphera, quoniam lucernis propior erat, maioribus sacramentis episcopos illustrari, et plus luminis et intelligentie eos suscipere significabat. Secunda uero sphera, chorus sacerdotum et aliorum graduum intelligatur, qui quidem et sub episcopis est, et non tantum ad luminis claritatem accedit. Tertia uero laicorum omnium, qui non solum episcopis, uerum etiam cunctis ordinibus ecclesiasticis superpositis  adherebant, omnes Ecclesie ordines aliquid gratiarum sancti Spiritus participare demonstrat.

Descriptis ergo omnibus, que ad candelabri hastile pertinebant, nunc de eius calamis uideamus. Habebat enim unusquisque calamus tres scyphos, totidemque spherulas et lilia. Tres enim scyphi tres species sapientie sunt: physica, id est natura lis, ethica, id est moralis, logica, id est rationalis. Ex his enim tribus sapientie partibus, quasi ex tribus scyphis, imo quasi ex tribus fluminibus omnis sapientia decurrit; his totus mundus potatur et inebriatur. Hos ergo tres scyphos unusquisque calamus, id est unaqueque gratia Spiritus sancti habet, quoniam quecunque Spiritus sancti gratia tetigerit, omnis scientie plenitudine replere ualet; portat  enim hos scyphos, quibus omnes satiat sitientes. Unde ipsa ueritas ait: »Qui credit in me, sicut dicit Scriptura, flumina de uentre eius fluent aque uiue .« Quod auangelista continuo exponens ait: »Hoc autem dixit de Spiritu, quem accepturi erant credentes in eum .« Tres ergo scyphi calamis adherent, quoniam sapientia a Domino Deo est, et sine gratia Spiritus sancti haberi non potest. Ipse etiam iniquis dat sapientiam, qui »solem suum oriri facit super bonos, et malos .« De spherulis autem et liliis idipsum, quod supra, intelligatur. Ut ergo breuiter intelligatur, candelabrum est corpus Christi, quatuor scyphi quatuor Euangelia. Spherula uero uel mundus,  uel eius potestas, que circumuenit totum mundum; lilium autem eius diuinitas, uel uirtutum odores. Septem uero lucerne, septem gratie Spiritus sancti. Sequitur:

»Emunctoria quoque, et ubi que emuncta sunt exstinguantur, fiant de auro mundissimo.« Nisi enim he lucerne in quibusdam pigre 92 et tarde arderent, emunctoriis utique non indigerent. Ad hoc enim emunctoria lucernis adhibentur ut melius luceant. Est enim aliquis in Ecclesia, cui spiritus sapientie datus est, qui si forte in predicatione et doctrina piger est, eius lucerna emunctorio indiget ut clarius luceat. Emunctorium autem caritas est: qui enim hanc habent, otiosi esse non possunt, secundum illud: »Charitas Dei urget nos .« Hec autem emundat et emungit lucernas pigre et tarde ardentes, et ipsa pigritiam et tarditatem, quam ab eis tollit, in uasis ad hoc preparatis exstinguit et interimit, quatenus uel sic omnis lucerne obscuritas penitus diluatur. Ego quidem hec uasa  curam et sollicitudinem esse puto, quam qui habet, pigritiam et tarditatem in se penitus exstinxit, qui quoniam semper sollicitus est, nunquam eius lucerna obscuratur. Talis enim erat Apostolus, qui ait: »Preter ea, que extrinsecus sunt, instantia mea quotidiana, sollicitudo omnium Ecclesiarum .« Iste enim sic clare ardebat, ut emunctorio non indigeret.

»Omne pondus candelabri, cum uniuersis uasis  suis, habebit talentum auri mundissimi.« Septies autem decem uel decies septem, septuaginta sunt. Septem autem gratias Spiritus sancti non solum in lucernis, uerum etiam in ipso pondere possidet hoc candelabrum. Unde et corpus Domini quod, operante Spiritu sancto, credimus fabricatum, ipsumque Saluatorem nostrum et Spiritum sanctum eiusdem confitemur esse ponderis et equalitatis. Sequitur: »Suscipe, et fac secundum exemplar, quod tibi in monte monstratum est:« attentum eum reddit, et ut diligenter inspiciat, admonet, quoniam magna sunt que hic apparent, multo maiora que latent. His autem ita compositis, ad tabernaculum fabricandum cum ferramentis Spiritus sancti accedamus.



CAPUT XXuI.


»Tabernaculum uero ita fiet: Decem cortinas de bysso retortas, et hyacintho, et purpura, coccoque bis tincto uariatas opere plumario facies.« Quid ista significent iam superius diximus. Per hec enim quatuor elementa, et quatuor uirtutes principales significantur. Byssus enim, quia de terra oritur, terram designat; hyacinthus uero, quia coloris erei est, pro ere ponitur: purpura autem, quia piscium sanguine tingitur, aquam demonstrat, quoniam et pisces de aqua nascuntur. Coccus uero, quia igniti et rubei coloris est, pro igne accipitur. Quoniam igitur ex his quatuor elementis homines constant, tota harum cortinarum  materies homines sunt. Si enim Ecclesie parietes ex hominibus constituuntur, quare et cortine tabernaculi ex hominibus non texuntur? Idem enim est Ecclesia et tabernaculum. Sint ergo fila in cortinis, que in Ecclesie parietibus lapides uocantur. Tot autem sunt he cortine, ex quibus hoc tabernaculum, id est sancta Ecclesia, construitur, quot sunt gentium nationes: que quidem ideo decem esse dicuntur, quoniam denarius numerus omnes in se continet numeros; idem ergo est decem, quod omnes. Has autem cortinas apostoli texuerunt. Unde doctor gentium beatus Paulus de arte scenofactoria uiuebat. Tot enim cortinas texuerunt apostoli, quot gentes uel ciuitates ad Dominum conuertuntur. Ponebant igitur apostoli byssum retortam in cortinis,  quando terram, id est terrenos et peccatores, a mundi uoluptatibus ad Christi amorem et fidem retorquebant. Ponebant et hyacinthum, quando sola celestia contemplari et diligere hominibus suadebant. Ponebant et purpuram, quando ad baptismi gratiam eos uocabant. Ponebant ad coccum, quando ut igne spiritus flagrarent, et Deum et proximum diligerent, eos admonebant. Ideo enim coccus bis tingitur, quia caritas et ignis amoris et ad Deum et ad proximum accensus extenditur. Si enim solum Deum diligas, semel tinctus es; si solum proximum, semel tinctus es; si uero Deum et proximum diligas, et coccus es, et bis tinctus es; coccus quidem, quia igne amoris ardes; bis tinctus uero, quia duplici amore rubescis. Fiunt autem he cortine opere  plumario, quatenus et ipse uolare ualeant, et omnes eas intuentes uolare doceant. Hic enim he cortine fiunt, sed hic diutius manere non debent. Sument enim pennas, ut aquile, uolabunt et non deficient.

»Longitudo unius cortine habebit uiginti octo cubitos; latitudo quatuor cubitorum erit. Unius mensure fient uniuersa tentoria.« Cur enim uiginti octo cubitorum est cortinarum longitudo, nisi quia in uiginti octo utrumque testamentum duplicatur? Bis namque decem, et bis quatuor uiginti octo fiunt. Duplicatur autem utrumque testamentum, quando prius secundum litteram, deinde uero spiritualiter intelligitur. Merito igitur cortinarum longitudo  est uiginti et octo cubitorum, quatenus unaqueque pars Ecclesie tantum extendatur, donec et secundum litteram, et spiritualiter utrumque testamentum intelligere ualeat. Qui utrumque testamentum non suscipit, cortina esse non potest; omnes enim cortine unius mensure sunt. Omnis igitur gens, omnis secta, omnis anima, que utrumque testamentum non recipit, ad utrumque amplexandum se non extendit, et utrumque dupliciter intelligendum esse non credit, in Ecclesie cortinis nequaquam 93 intexetur. Latitudo autem cortinarum est quatuor cubitorum, quoniam et lex et prophete in quatuor Euangeliis coarctantur. uerbum enim abbreuiatum fecit Deus super terram. Quia igitur omnia intelligere non ualet, saltem quatuor  cubitis se extendant, et Euangelii breuitatem intelligat.

»Quinque cortine sibi iungentur mutuo, et alia quinque simili nexu coherebunt.« Quod in duas partes cortine diuiduntur, duos Ecclesie parietes significat; unum ex circumcisione, alterum ex preputio uenientem. Unde et lapis angularis Christus uocatur, duos in se coniungens parietes, Iudeos scilicet et gentiles. Coniurguntur autem cortine ad inuicem, per quod sanctorum pacem, concordiam et caritatem intelligimus.

»Ansulas quoque hyacinthinas in lateribus a summitatibus facies cortinarum, ut possint inuicem complicari. Quinquagenas ansulas cortina habebit in utraque parte ita insertas, ut ansa  contra ansam ueniat, et altera alteri possit aptari.« Dixit enim, ut quinque cortine sibi mutuo iungerentur, quomodo autem iungi debeant, insinuat. Habebat enim unaqueque cortina per longum quinquaginta ansulas ex utraque parte, quibus alteri cortine iuxta posite coniungeretur. Erant autem he ansule hyacinthine, id est celestis et eri coloris, per quas, uirtutes intelligimus, que utique non terrenam, sed celestem habent originem; nullam enim uirtutem, nisi inde uenientem habemus. His ansulis iunguntur cortine, his sibi inuicem copulantur. Si ergo, o homo, quicunque es, cortina esse cupis, suscipe has ansulas ut alteri cortine tibi simili copuleris. Si quis huius tabernaculi non desideret esse cortina, aut si cortina esse non ualet, sit  saltem unaquelibet eius particula. Quidquid autem est, quia in cortina est, ansultam habeat, et si non omnes, uel unam, uel duas. Optima ansula fides est, sine qua nulle cortine iunguntur. Hanc enim, quia Iudeus non habet, mihi non coniungitur; non est enim Iudeo ansula, cui mea ansula copuletur. Similiter autem et hereticus, quia hac ansula caret, Christiano non iungitur. »Que enim, ut Apostolus ait, pars fidei cum infideli, que societas luci ad tenebras, que conuentio Christi ad Belial?«  Nam et caritas ansula est, et talis ansula, ut ex ea cortine copulate ex integro separari nequeant. Sunt autem et alie multe ansule, et iustitia, prudentia, fortitudo, temperantia, pax, patientia, humilitas, benignitas, mansuetudo, largitas,  continentia, castitas, concordia. Sed quis eas omnes enumerare ualeat? He autem ansule contra se ueniunt, se osculantur, se complexantur, se tenent, quando iustus iustum, prudens prudentem, fortis fortem, modestus modestum, patiens patientem, misericors misericordem diligit, et caritatis ulnis amplectitur. Has enim ansulas si mundi amatores habuissent, se utique non odissent, non persequerentur, non occiderent, non flagellarent; neque tantis iniuriis alter alterum prouocaret; unde eos, aut in Ecclesie cortinis non esse, aut sine ansulis esse manifestum est. Cum enim in una sanctorum congregatione plures homines ita sibi consentientes, et caritatis uinculo colligatos uideas, ut non plures,  sed unus homo esse putetur, nonne consideras quomodo he ansule sibi occurrant, seque uicissim teneant? Inde in Actibus apostolorum dicitur: Quia »multitudinis credentium erat cor unum, et anima una .«

»Facies et quinquaginta circulos aureos, quibus cortinarum uela iungenda sunt, ut unum tabernaculum fiat.« Quomodo enim quinque cortine in una parte, et quinque alie in altera iungerentur dictum est. Restat ergo dicere quomodo he due partes sibi inuicem iungantur ut unum ex eis tabernaculum fiat, sitque unum ouile et unus pastor. Itaque, inquit, »circulos aureos facies, quibus cortinarum uela,« id est ambe partes, mutuo coniungantur. Superius enim ansas hyacinthinas, hic autem  circulos aureos fieri precipit, quoniam et Iudei uicissim inter se, et Christiani uicissim inter se uirtutum uinculis teneri possunt. Circuli enim aurei utriusque Testamenti libri intelliguntur, qui quare aurei dicuntur, sepe dictum est; his autem Iudei et Christiani iunguntur, quoniam unam fidem predicant, unum Deum confitentur, et ab uno dati sunt omnes: non enim crederem Iudeis, nisi Euangelii lex conueniret; non nobis crederent Iudei, nisi legi Euangelia concordarent. Quia ergo et Noui et ueteris Testamenti omnes inter se libri concordant, ideo hec duo uela, id est circumcisio et preputium, sibi iunguntur. Dum enim libri utriusque Testamenti, quasi quidam circuli concordia quadam et conuenientia sibi occurrunt, Iudeos et Christianos  in una fide ligant et sociant: nam ipse quoque numerus circulorum, numero conuenit librorum. Sunt enim quadraginta duo libri ueteris Testamenti, Noui uero sex, quibus si Epistole Pauli et Epistole canonice, que in duobus uoluminibus continentur, iungantur, omnes libri quinquaginta fient. Liber enim Ruth, sicut Hyeronymus dicit, in libro Iudicum computatur; et Esdras et Nehemias in uno uolumine coarctantur. Merito igitur quinquaginta sunt circuli, siquidem et libri sunt quinquaginta. Et hec quidem de cortinis dicta sufficiant. Nunc de sagis uideamus.

»Facies et saga cilicina undecim ad operiendum tectum tabernaculi. Longitudo sagi unius habebit triginta cubitos, latitudo quatuor. Aequa erit  mensura sagorum omnium.« Sicut enim per cortinas uiros doctos et religiosos, ita per saga cilicina 94 seculares et peccatores intelligimus; in illis enim hyacinthus, purpura, coccus et byssus refulgent: in his autem asperi, hirsuti et pungentes pili caprarum horrent, quoniam illi uirtutibus decorantur, isti uero uitiis et peccatis deturpantur. Et plura quidem sunt saga quam cortine, insuper etiam et longiora, quoniam peccatores et plures sunt, quam iusti, et magis diuitiis, et honoribus sublimati. Unde ipsa ueritas ait: Quoniam »multi sunt uocati, pauci uero electi .« Hec autem tectum operiunt, hec a grandinis et pluuiarum iniuriis tabernaculum defendunt, quoniam si monachi  et sacerdotes omnes essemus, facile a Saracenis et latronibus Ecclesia conculcaretur. Unde pro regibus et ceteris qui in sublimitate positi sunt, orare Apostolus iubet, et membra contemptibilia magis necessaria esse dicit. Quod uero cortine et saga in latitudine equalia sunt, id est quatuor cubitorum, omnes iustos et iniustos eamdem Euangeliorum fidem tenere demonstrat. Sequitur:

»E quibus quinque iunges seorsum, et sex sibi mutuo copulabis; ita ut sextum sagum in fronte tecti duplices. Facies et quinquaginta ansas in ora sagi alterius, ut cum altero copuletur.« Sicut enim cortine, ita et saga copulantur: earum igitur expositio hic quoque sufficiat. Sextum autem sagum, quod cortinis superabundat, medium duplicatur in  fronte tecti, et medium operit posteriora tabernaculi, non quod unum sagum ita diuidatur, alioquin totum tabernaculum uno sago tegeretur; sed quia unum sagum ideo additum est, ut cortine omnes sagis operiantur. Anse autem et in sagis, et in cortinis idem significant. Due uero sagorum partes, duo Ecclesie parietes sunt, de quibus iam diximus. Coniunguntur autem he due partes quinquaginta fibulis eneis, sicut et due partes cortinarum quinquaginta circulis aureis; idem enim sunt circuli aurei, quod fibule enee: significat enim, ut diximus, quinquaginta libros utriusque Testamenti. Sed in cortinis coniungendis aurei sunt, quia doctores ibi et religiosos uiros coniungunt; hic autem enei, quia indoctos et peccatores uniunt, qui non tantum  ad aurum et sapientiam, que in eis fulget, quantum ad es, et sonantem litteram, et simplicem historiam attendunt; de quibus subditur: »Quinquaginta fibulas eneas facies, quibus iungantur anse, ut unum ex omnibus operimentum fiat;« sitque in his unum ouile, et unus pastor.

»Quod autem superfuerit in sagis, que parantur tecto, id est unum sagum, quod amplius est, ex medietate eius operies posteriora tabernaculi; et cubitus ex una parte pendebit, et alter ex altera, qui plus est in sagorum longitudine utrumque latus tabernaculi protegens.« Quod saga et in fronte tabernaculi, et in posterioribus, et in utraque parte a cortinis sic abundant, significatio est, quod et in principio Ecclesie, et in eius ultima consummatione,  et modo quandiu in hoc mundo uersantur, semper mali plures sunt quam boni; tamen quia sagum in fronte tabernaculi duplicatur, posteriora tegit, maiori in principio, et fine sanctam Ecclesiam protectione indigere significat, quoniam et in principio maiorem tribulationem passa est, et maiorem in fine passura est. De prima namque eius persecutione Dominus ait: »uenit hora, ut omnis, qui interficit uos, arbitretur se obsequium prestare Deo .« De ultima autem sic: »Erit tunc tribulatio talis, qualis non fuit ab initio seculi usque nunc, neque fiet .« Hec autem de sagis dicta sint.

»Facies et operimentum aliud tecto de pellibus arietum rubricatis, et super hoc aliud operimentum  de hyacinthinis pellibus.« Tria enim operimenta habuit tabernaculum, id est sancta Ecclesia: primum cilicinum, secundum pelles rubras, tertium pelles hyacinthinas. Quoniam enim peccatoribus ad penitentiam conuersis cilicium conuenit, ideo cilicinum penitentes significat. Quia uero proprio sanguine martyres rubricantur, ideo pelles rubricate martyres indicant. At uero hyacinthus, quia ereum colorem habet, ideo quidem pro celo ponitur. Quoniam igitur peccatoribus ad fidem conuersis statim in ipso fidei initio penitentia iniungebatur, non immerito primum eorum operimentum cilicium erat; sed cum quidam eorum statim suscepta penitentia, prius etiam quam baptizari potuissent, ad  supplicium tracti decollabantur, quid aliud isti quam pelles rubricatas post cilicium induebant? At uero quia mox in rubricatis pellibus corpus inuolutum relinquens, celi secreta anima penetrabat, tertium quidem operimentum peiles hyacinthinas suscipiebat. Sit igitur primum indumentum penitentia et cilicium, secundum martyrium, tertium celum. His autem breuiter expositis, de tabulis uideamus.

»Facies et tabulas stantes ante tabernaculum de lignis Setim, que singule denos cubitos in longitudine habeant, et in latitudine singulos ac semissem.« Per tabulas, sicut in sequentibus apertissime ostendetur, omnes Noui et ueteris Testamenti libri significantur; quot enim sunt tabule  tot sunt et libri. Stant autem-ante tabernaculum, ut semper ab his, qui in tabernaculo sunt, uideantur; quoniam sacre legis uolumina semper ante oculos habere debemus. Fiunt autem he tabule de lignis Setim, quod spina interpretatur, quoniam sanctorum librorum sententie semper pungunt et redarguunt peccatores. Habent autem denos cubitos in longitudine; quia decem precepta legis nos docent et obseruare admonent. Neque enim plus longitudinis habere potuerunt, quoniam in illius decem preceptis totius legis plenitudo continetur; que qui obseruauerint 95 nichil eis deerit ad perfectionem. Habent autem cubitum et dimidium in latitudine, quoniam unusquisque liber imperfectus est, quantum ad se, et ut eius dimidius cubitus compleri ualeat, alterius indiget  supplemento; unde et se uicissim in testimonium uocant. Nam ipsa quoque Euangelia multis in locis lege et prophetis confirmantur. O quoties beatus Paulus in huius tabule, quam nunc deoramus, expositione necessarius est! Tabulis ergo tabule iungantur, omnesque medii et imperfecti cubiti aliorum coniunctione compleantur; unde et subditur: »In lateribus tabule, due incastrature fiant, quibus tabula alteri tabule connectetur.« Quasi enim per incastraturam inter se tabule connectuntur, quoniam sacra uolumina tam concorditer quibusdam in locis sibi conueniunt, ut idem penitus dicere uideantur.

»Quarum uiginti erunt in latere meridiano, qui  uergit ad austrum, quibus quadraginta bases argenteas fundes, ut bine bases singulis tabulis per duos angulos subiiciantur.« Quadraginta namque et duo sunt omnes libri ueteris Testamenti; siquidem Ruth in Iudicum, et Nehemias in Esdre libris computantur. Noui uero Testamenti sunt libri sex: quatuor uidelicet Euangelia, Actus apostolorum et Apocalypsis; ceteri uero non libri, sed Epistole uocantur. Omnes ergo libri utriusque Testamenti sunt quadraginta et octo; totidem autem sunt et tabule, quibus clauditur tabernaculum. uide igitur quam conuenienter libri per tabulas intelliguntur. uiginti ergo tabule ponuntur in latere meridiano; quatenus denario numero duplicato, totam legem dupliciter intelligendam esse sciamus, ut prius secundum  litteram, deinde uero spiritualiter totam legem exponamus. Si enim hoc solum Iudei intellexissent, hodie non Iudei, sed Christiani essent. Nos ergo et secundum litteram, et spiritualiter et legem et prophetas intelligamus, et has duas bases unicuique tabule subiiciamus, quibus teneatur et sustineatur. Hoc est enim, quod ait, ut bine bases singulis tabulis per duos angulos subiiciantur; due enim bases, due intelligentie sunt, littera uidelicet et spiritus; hec autem singulas tabulas tenent et sustinent, quoniam sine his duabus intelligentiis sacre legis libros nec tenere, nec portare ualemus. He autem bases argentee sunt, quoniam et munde, et uere sunt. Quod enim argentum eloquii puritatem et ueritatem significet, audi Psalmistam: »Eloquia  Domini casta, argentum igne examinatum .« Ideo enim in angulis he bases posite sunt, ut unaqualibet sublata, tabula stare non ualeat; cadit igitur tabula, nisi utraque teneatur. Hoc autem illi audiant, qui uel tantum ad litteram, uel tantum spiritualiter Scripturas intelligere uolunt, et dum tantum in unam basem tabulam ponunt, caueant ne et ipsi cum tabula cadant.

»In latere quoque secundo tabernaculi quod uergit ad aquilonem, uiginti tabule erunt, quadraginta habentes bases argenteas: bine bases singulis tabulis supponentur.« Hoc autem qui non intelligit, supradictam expositionem iterum legat.

»Ad occidentalem uero plagam tabernaculi facies sex tabulas.« He tabule sex libri sunt Noui Testamenti.  Qui bene quidem ad occidentalem plagam ponuntur, quoniam, iam sole uergente ad occasum, post omnes alios et in ultima etate editi sunt. »Nos enim sumus, ait Apostolus, in quos fines seculorum deuenerunt .« Beati illi oculi, qui has tabulas uidere, et eorum artificiosam compositionem cognoscere merentur.

»Et rursum alias duas facies, que in angulis erigantur post tergum tabernaculi.« Si enim he due post tergum tabernaculi eriguntur, illas utique sex in fronte tabernaculi esse oportet. Unde manifestum est quod sex tabule Noui Testamenti in ipso introitu tabernaculi stabant. Et merito quidem, quia nisi per has, nemo tabernaculum nisi fur et latro ingreditur. In his enim tabulis Saluator noster depictus  clamat: »Qui non intrat per me in ouile ouium, sed ascendit aliunde, ille fur est et latro .« Itemque: »Ego sum ostium: per me si quis introierit, saluabitur .« Duas uero tabulas, que post tergum tabernaculi eriguntur, duos libros Machabeorum esse puto: ipsi enim in toto ueteri Testamento ultimum locum tenent. Qui merito post tergum tabernaculi ponuntur, quoniam illis temporibus lex conculcata et abscondita latuit, nullique fas erat tabulas inspicere, et lectioni operam dare, omnesque Iudei, legibus propriis relictis, ad gentium ritus conuerti cogebantur.

»Eruntque coniuncte a deorsum usque sursum, et una omnes compago retinebit. Duabus quoque  tabulis, que in angulis ponende sunt, similis iunctura seruabitur, et erunt simul tabule octo: bases earum sedecim argentee, duabus basibus per unam tabulam supputatis.« Quid earum iunctura, et compago significet, iam dictum est: significat enim concordiam et uirtutem, quam omnia diuina diuine legis uolumina inter se habent: omnia enim unum dicunt, omnia unam fidem predicant, omnia unum Deum et laudant et magnificant. Et hec quidem est eorum compago, omnia a deorsum usque sursum, ab ultimo usque ad primum. Ab Apocalypsi usque ad Genesim unam fidem et unum Deum predicando concordant. Quod autem ait, ut duabus quoque tabulis similis iunctura seruetur, duobus Machabeorum libris auctoritatem tribuit,  et simul cum ceteris in canonem ponit. Et quidem iuste satis; siquidem in eis magis Dei uirtus et potentia narratur.

»96 Facies et uectes de lignis Setim quinque ad continendas tabulas in uno latere tabernaculi, et quinque alios in altero, et eiusdem numeri ad occidentalem plagam, qui mittentur per medias tabulas a summo usque ad summum, ipsasque tabulas deaurabis, et fundes in eis annulos aureos, per quos uectes contineant, quos operient laminis aureis.« Quid enim per quinque uectes nisi quinque corporis sensus intelligimus? Qui tunc quidem de lignis Setim fiunt, et laminis aureis operiuntur, quando non carnalia, sed spiritualia sentire incipiunt; hoc enim modo et imputribiles efficiuntur,  et tanquam aurum, imo plus auro refulgent. Sunt enim quinque corporis sensus, uisus, auditus, gustus, odoratus et tactus, sine quibus tabule tabernaculi, id est diuine legis uolumina, stare non possunt. Iam enim omnia cecidissent et defecissent, nisi mentis et corporis oculis uiderentur, nisi cordis et capitis auribus audirentur, nisi interiori et exteriori palato et gustu dulcia sentirentur, nisi eorum intelligentie odor delectaret; nisi eorum tactus corda feriendo pulsarent, et ad superni luminis amorem inflammarent. Hi ergo sunt quinque uectes, qui per annulos aureos inseruntur, quando predicti sensus sacrorum librorum preclaris sententiis inuoluti diuinam legem neque cadere, neque obliuioni tradi permittunt. Quot enim sunt sententie,  tot sunt et aurei circuli, tantisque circulis uectes inseruntur, quantis sententiis intellectus inuoluitur, qui a summo usque ad summum per omnes tabulas inseruntur. Quod autem omnes tabule sunt deaurate, omnes libros diuinos sapientie et scientie luce prefulgere significat. Hec autem de tabulis dicta sint.

»Et eriges tabernaculum iuxta exemplum, quod tibi in monte monstratum est.« uidit enim Moyses exemplum erigendi tabernaculum; qualiter tamen erigatur, non dicitur. Tunc enim tabernaculum erigetur, quando, perfectis omnibus, S. Ecclesia super celos exaltabitur. Dicamus tamen, qualiter secundum litteram, hoc tabernaculum erectum fuisse  putamus. Erant enim quadraginta octo tabule, quibus tabernaculum claudebatur, super quos erant cortine habentes longitudine uiginti octo cubitos. Tanta erat latitudo tabernaculi, quanta longitudo cortinarum. Omnes autem cortine decem erant. Habebat autem unaqueque in latitudine quatuor cubitos, que simul iuncte faciunt cubitos quadraginta; quatuor enim decem quadraginta faciunt. Aut igitur quadraginta cubitorum erat longitudo tabernaculi, aut decem cortinarum cubitis in posteriora pendentibus ad triginta cubitos eius longitudo contrahebatur. Ideo enim decem cubitos cortinarum post tergum tabernaculi pependisse puto, quoniam decem cubitorum erat longitudo tabularum, super quas cortine tendebantur. Super cortinas autem et  saga posita erant, quorum unus cubitus pendebat ex uno latere tabernaculi, et alter ex altero. Quod ideo quidem fiebat, quia saga duobus quidem cubitis longiora erant, quam cortine. Preterea, si tabernaculi longitudo plus triginta cubitis erat, tabulis utique claudi non poterat: erant enim tabule uiginti ex uno latere tabernaculi, et uiginti ex altero, que singule habebant in latitudine cubitum, et dimidium, qui simul iuncti non faciunt nisi cubitos triginta.

»Facies et uelum de hyacintho et purpura, coccoque bis tincto, et bysso retortia opere plumario, et pulchra uarietate contextum, quod appendens ante quatuor columnas de lignis Setim, que ipse  quidem deaurate erunt, et habebunt capita aurea, et bases argenteas. Inseretur autem uelum per circulos, inter quos pones arcam testimonii, ex quo sanctuarium, et sanctuarii sanctuaria diuidentur.« Hoc uelum, quod positum erat inter Sancta sanctorum, testante Apostolo, celum significat. Ait enim ipse: »Christus assistens pontifex futurorum bonorum per amplius, et perfectius tabernaculum, non manu factum, id est non huius creationis, neque per sanguinem hircorum, aut uitulorum, sed per proprium sanguinem introiuit semel in Sancta, eterna redemptione inuenta .« Quod adhuc manifestius declarans, ait: »Non enim in manufacta Sancta iehsu introiuit, exemplaria uerorum: sed in ipsum celum, ut appareat nunc  uultui Dei pro nobis .« De hyacintho. Hyacintus est herba seu flos, hyacinthus est et lapis; flos autem et lapis est cerulei coloris, quem colorem in nubibus sole irradiatis sepe uidemus. Et hyacinthum quidem in celo conspicimus, quoniam hyacinthinum colorem celum ostendit. Purpuram etiam et coccum in stellarum fulgore quodammodo monstrare intuemur; byssi quoque candor aliquando in luna apparet. Quam pulchra uarietate celum sit contextum, ipsi nobis oculi manifestant. Ipsum autem uelum, quod tabernaculum diuidebat, non sine magno sacramento tanta uarietate contextum fuerat.  Hyacinthus enim uelo intextus mundana despicere, celestia amare, et si non uoce, colore tamen predicabat; purpuram uero qui uidebant  per eam ad amorem iustitie accendebantur; purpura enim iustitiam designat, quam solis regibus induere licebat. Unde et illis per Sapientiam dicitur: »Diligite iustitiam, qui iudicatis terram ;« propter quam causam et Romani pontifices ea utuntur. His ergo datur purpura, quibus est ius in populo facere iustitiam. Coccus uero totus sanguineus, et caritatis flammeo colore bis tinctus ad martyrium homines prouocabat, tantaque fortitudine roborabat, ut 97 non solum pro Deo et fide tuenda, uerum etiam alter pro altero mori non dubitaret. Byssus uero  retorta, carnem affligere, et corporis candorem et castitatem diligere admonebat. Erat ergo hoc uelum opere plumario factum, quatenus terrena relinquere, et ad celestia animas uolare, doceret. Hoc ergo uelum, quod sic predicat, sic admonet, sic docet, sic suadet, Euangelii predicatio est. Unde et ante, quatuor columnas pendere dicitur, per quas quatuor euangelistas intelligimus; Mattheum uidelicet, Marcum, Lucam et Ioannem. Ante hos autem hoc uelum pendet, quoniam ab ipsis pingitur, ab ipsis uariatur, ab ipsis predicatur, ab ipsis sustinetur et portatur. Isti sunt autem columne Ecclesie, non de alio nisi de ligno Setim, et de ligno forti et imputribili, quoniam isti sunt, de quibus dicitur: »Iusti autem in perpetuum uiuent .«  Sunt autem he columne deaurate, quoniam euangelistarum predicationi nulla sapientia uel scientia comparari potest. Habent autem capita aurea, in quibus desiderabilis thesaurus requiescit. Et reuera capita aurea sunt, de quibus tam aurea, tam fulgida, tam clara et pretiosa uerba manarunt. Unde per Psalmistam dicitur: »Preceptum Domini lucidum, illuminans oculos ;« itemque: »Lucerna pedibus meis uerbum tuum, et lumen semitis meis . Et quoniam argentum ueritatem sermonis, et eloquii puritatem significat, secundum illud: »Eloquia Domini eloquia casta, argentum igne examinatum ;« ideo super bases argenteas he columne stare dicuntur. Nunquam enim euangeliste a ueritate deuiant,  nunquam falsa loquuntur; quecunque dicunt, uera sunt, iusta sunt, sancta sunt, munda et nimis credibilia sunt. Infelices Iudei, qui his columnis contradicunt, qui bases argenteas, super quas posite sunt, non attendunt. Inseritur ergo uelum per circulos, quoniam euangelica predicatio Christi sententiis illigata tenetur. Hoc autem uelum diuidit tabernaculum, et Nouum, et uetus separat Testamentum: hoc autem quid celum a terra, quid iusti a peccatoribus differant  , ostendit. Sequitur:

»Pones et propitiatorium super arcam testimonii in Sancta sanctorum, mensamque extra uelum,  et contra mensam candelabrum in latere tabernaculi meridiano.« Mensa enim stabat in parte aquilonis. De his enim omnibus superins expositum est. Propitiatorium enim ponitur super arcam, quando respectus diuine miserationis subueniendo respicit Ecclesiam. Mensa autem ponitur extra uelum, quia scientia sacri eloquii nulli inuidiose absconditur, sed cunctos satiat, qui ad eam cum gratiarum actione accedere desiderant. Ponitur autem contra mensam candelabrum, ut fercula imposita uideantur; quoniam, nisi Christo illustrante, diuina Scriptura intelligi non ualet; ipse enim est »lux uera que illuminat omnem hominem uenientem in hunc mundum .« Et quia Deus ab austro ueniet, idcirco in latere meridiano candelabrum  ponitur. Quia uero ab aquilone pandentur mala super omnem terram; ideo in parte aquilonis ponitur mensa. Illum enim locum maxime munire debemus, per quem hostes in nos irrumpere timemus.

»Facies et tentorium in introitu tabernaculi de hyacintho, et purpura, coccoque bis tincto, et bysso retorta opere plumario. Et quinque columnas deaurabis lignorum Setim, ante quas ducetur tentorium, quarum erunt capita aurea, et bases enee.« Hoc enim tentorium, quod fit in introitu tabernaculi, gloriosum apostolorum chorum intelligimus, quibus celi et Ecclesie claues, quibus et soluendi potestas, quibus paradisi ianuas aperire et claudere concessum est. Fit ergo hoc tabernaculum de hyacintho, quoniam, ut iam sepe dictum est,  hyacinthus pro celo ponitur; apostoli uero celi sunt, de quibus dicitur: »Celi enarrant gloriam Dei .« Sunt autem et purpura, quoniam purpura reges designat. Reges apostoli sunt ipsi duodecim tribus Isrel, inducti purpura iudicabunt. De ipsis enim dicitur: »Principes populorum congregati sunt cum Deo Abraham .« Sunt autem et coccus bis tinctus, quoniam Deum confitendo, et proximum docendo, proprii sanguinis effusione cruentari meruerunt. Coccus enim tingitur, quando pro Deo, et proximo martyrium sumitur  . Sunt uero et byssus retorta, utpote uirtutibus candidati, et super niuem dealbati, magnaque, in preliis fortitudine roborati: byssus enim ad hoc retorquetur, ut fortior fiat. Apostolorum autem  fortitudo, et uirtus, quo magis a tyrannis torquebantur, tanto maior esse manifestabatur. Et isti quidem, sunt illi cherubim oculati et plumati, qui totam Ecclesiam ferunt. Quinque uero columne, quas deaurari precepit, quinque libri Moysi intelliguntur  , qui tunc quidem deaurantur, quando spiritualiter intelliguntur. Per hos enim quinque libros, omnia utriusque Testamenti mandata intelligimus. Si enim per decem uerba tota lex significatur; cur per quinque libros, in quibus ipsa eadem uerba continentur, tota lex significari non debet? Ante has autem quinque columnas ducebatur, et tendebatur tentorium,  quoniam sancti apostoli ubicunque erant, legem et prophetas ante se semper et in mente habebant. Ante columnas quidem tentorium tendebatur, 98 quia semper ad columnas intuebatur. Sunt autem columnarum capita aurea, quia eorum uox, et predicatio sapientie et scientie splendore refulget. Bases autem enee sunt, quia clarum et bene sonantem tinnitum reboant; es enim pre cunctis metallis clarius sonat. Sicut igitur per aurum sapientia, ita per es uocis sonus intelligitur. Merito igitur columne aurea capita, et bases argenteas habent, quoniam euangelica predicatio, et diuine legis uolumina et sapientia quidem fulgent, et fama atque sonitu ubique resonant.



CAPUT XXuII.

 »Facies et altare de lignis Setim, quod habebit quinque cubitos in longitudine, et totidem in latitudine, id est quadrum, et tres cubitos in altitudine. Cornua autem per quatuor angulos ex ipso erunt, et operies illud ere.« Finito enim tabernaculo, de altari loqui incipit, et pene idipsum per altare significat, quod per tabernaculum significauit. Mos enim est prophetarum unam eamdemque rem diuersis modis significare. Quod quidem in libro Apocalypsis aperte dignoscitur, ubi una eademque uisio septies diuersis figuris replicatur. Altare enim hoc in loco Ecclesiam designat: quod quare dicatur fieri de lignis Setim, qui superiora legit, non ignorat. Hoc autem altare quadrum est, quoniam in quatuor mundi partes sancta Ecclesia extenditur et dilatatur.  Quas quidem Psalmista breuiter enumerans, ait: »A solis ortu, et occasu, ab aquilone, et mari .« Habet autem quinque cubitos per unamquamque partem; unicuique Ecclesie parti horum quinque librorum fides et mandata sufficiunt. Si enim spiritualiter intelliguntur, totum et uetus, et Nouum Testamentum in eis continetur; quos quidem ideo Moyses pre omnibus aliis uoluminibus ponit; quoniam et omnes alios in se complectuntur, et quasi primogeniti inter omnes habentur. Merito igitur inter alios obtinent principatum, qui priores sunt ipsa natiuitate. Non tamen illos Euangeliis prefero, quoniam ab uno eodemque fonte fluxerunt; atque ipso quoque numero utraque uolumina conuenirent, sed Deuteronomium replicatur, quia secunda lex interpretatur.  Et secunda quidem lex est Nouum Testamentum; siquidem prima lex uetus Testamentum dicitur; non enim sunt Testamenta nisi duo. Hic ergo liber, qui dicitur Deuteronomii, medius est inter utrumque, siquidem illa replicat, et ista significat. Si autem ista significat, ubicunque hic liber est, qui secunda lex dicitur, ibi et Euangelia sunt. Aut igitur libri Moysi non sunt quatuor, aut eorum quintus secunda lex, id est Euangelium intellegitur. Habet autem hoc altare et tres cubitos in altitudine, quia quando Ecclesia sursum erigitur, tres ei cubitos sufficit mensurare, id est Patrem, et Filium, et  Spiritum sanctum credere et adorare. Noli plus mensurare, quia ulterius egredi non licet; si enim ulterius progrediaris, uel si tantum non progrediaris, iam de hoc altari non eris. Sequitur: »Cornua autem per quatuor angulos, ex ipso erunt.« Quatuor enim cornua, quatuor mundi partes intelliguntur; Oriens uidelicet, Occidens, Septentrio et Meridies: hec autem quatuor cornua ex ipso sunt, quia quatuor mundi partes, non aliunde, sed de ipsa Ecclesia sunt. Operitur autem totum altare ere, quia tota Ecclesia uoce clara et consona in Dei laudibus cantare et iubilare non cessat. Ipsa est enim, cui dicitur: »Clama, ne cesses, quasi tuba exalta uocem tuam .« Sepe enim iam diximus, quod es pre ceteris metallis clarius et altius resonat;  unde et pro sono uocis sanctaque predicatione es frequenter accipitur.

»Faciesque in usus eius lebetes ad suscipiendos cineres, et forcipes, atque fuscinulas, et ignium receptacula.« Malus lebes ille, de quo dicitur: »Moab lebes spei mee .« Hi autem lebetes boni sunt, qui altari deseruiunt, qui altare mundant, qui altaris cineres suscipiunt: per hos sacerdotes intelliguntur, qui Dei altare, quod est Ecclesia, ab omni sorditate tergentes, aliorum cineres, et peccata in se suscipiunt, et suscipiendo longe ab Ecclesia proiiciunt; suscipiunt enim, ut deleant, non ut teneant, de quibus dicitur: »Peccata populi mei comedent .« Hi autem et forcipes tenent, quibus carbones de igne trahunt. Carbones enim de igne  trahere, est eos, qui tribulationis et angustiarum igne exuruntur, fraterna caritate adiuuare et consolari. Consolatio namque et auxilium forcipes sunt, quibus afflicti, de igne et angustiis liberantur. Unde Apostolus ait: »Quoniam sicut abundant passiones Christi in nobis, ita et per Christum abundat consolatio nostra .« Et Psalmista: »Secundum multitudinem dolorum meorum in corde meo, consolationes tue letificauerunt animam meam .« Id ipsum autem per fuscinulas, et per forcipes intelligimus; idem enim est cum fuscinula carnes feruentes de olla trahere, quod carbones ardentes de igne eripere. Carnes enim in olla, et carbones in igne, fideles quique intelliguntur tribulationibus constricti. uis esse fuscinula? bonum quidem  est in hac fuscinula esse; consolare merentes, succurre miseris, auxiliare egenis, aperi carceres, libera captiuos. He sunt enim carnes, quas nostra fuscinula trahit. Sed quid per ignium receptacula? nisi eos qui caritate feruentes hospitalitatem sequuntur, et omnes quos pro Christi nomine affligi, uel eius amore flagrare cognoscunt, omnemque eis humanitatem exhibentes libenter recipiunt. Si enim carbones Christi, 99 fideles afflicti et caritate feruidi intelliguntur, quicunque eos recipit, ignium receptaculum est.

»Omnia uasa ex ere fabricabis, craticulamque in modum retis eneam, per cuius quatuor angulos  erunt quatuor annuli enei, quos pones super arulam altaris, eritque craticula usque ad altaris medium.« Omnia enim uasa altaris ex ere fiunt, quatenus omnes Ecclesie filii, qui per uasa intelliguntur, clara et consona uoce Deum laudent, et predicent, et benedicant. Nisi enim uasa sanctos significarent, uas electionis Apostolus non diceretur. Quid uero craticula enea, nisi euangelicam predicationem designat? Cur autem enea dicatur, sepe iam diximus; huius enim campane clarissimus sonus uniuersum mundum repleuit  . Que bene in modum crucis fieri iubetur, quoniam a piscatoribus trahitur. De hac enim Dominus apostolis ait: »Mittite in dexteram nauigii rete, et inuenietis: miserunt ergo, et concluserunt piscium multitudinem  copiosam .« Quia enim euangelica predicatio omnia genera hominum, quasi quodam rete capit, et tenet, ideo in Euangelio dicitur: »Simile est regnum celorum sagene misse in mari, et ex omni genere piscium congreganti .« Quatuor autem annulos eneos, qui per quatuor angulos craticule positi erant, uel quatuor euangelistas, uel quatuor uirtutes principales intelligimus; his enim craticula, id est euangelica predicatio, non omnes qui in Ecclesia sunt, in se colligere et retinere ualet; eam enim Ecclesie partem craticula tenet, que euangelice predicationi obedire non renuit. Medium autem altaris sola pars bonorum intelligitur.

»Facies, et uectes altaris de lignis setim duos, quos operies laminis eneis, et induces per circulos,  eruntque ex utroque latere altaris ad portandum.« Hoc autem quid significet, satis superius expositum est. Dictum est enim quid uectes, quid ligna setim, quid lamine enee, et quid circuli designent, atque idem sepius dicere superuacaneum esse putamus. Sequitur: »Non solidum, sed inane et uacuum intrinsecus facies illud, sicut tibi in monte monstratum est.« Quantum enim ad litteram, ideo non solidum, sed inane et uacuum hoc altare factum est, ut facilius portari potuisset. Quantum autem ad significationem, ideo uacuum et concauum, ut Dei thesauros in se recipere et continere ualeat. Quid autem est quod totum tabernaculum cum tabulis et columnis de argento fit, altare autem, quod dignius et excellentius esse uidetur, ex  ere construitur? nisi quia diuina Scriptura non secundum materiam  , sed secundum Dei significationem charum uel uile unumquodque diiudicat. Unde et es secundum se quidem auro uilius est, secundum uero significationem carius Sapientia enim, si in corde occulta teneatur, aurum quidem est; si uero ad audientium aures de corde proferatur, es est. Quanto igitur sancta predicatio est melior occulta sapientia, tanto secundum significationem es auro melius. Unde est illud: »Sapientia abscondita, et thesaurus occultus, que utilitas in utrisque?«  Merito igitur ex ere  fit hoc altare quoniam solis altaris ministris principaliter conuenit predicare; et aurum quidem, et sapientiam habere omnibus licet, altare uero tangere et in Ecclesia predicare non omnibus licet. Hec autem de altari dicta sufficiant: nunc ad atrium tabernaculi ueniamus.

»Facies et atrium tabernaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine, et columne uiginti cum basibus totidem, enee, que capita cum celaturis suis habebunt argentea.« Multum enim distat inter atrium et tabernaculum: tabernaculum enim ex hyacintho, et purpura, coccoque bis tincto, et bysso contextum est. Atrii uero tentoria ex sola bysso retorta composita  sunt. Preterea in tabernaculo et columne, et tabule, et cetera ex auro et argento fuerunt; in altero uero pene omnia ex ere facta sunt. Quid ergo per atrium intelligimus? Aliud enim quodammodo tabernaculum, et aliud atrium significat: tabernaculum enim, ut puto, primitiuam Ecclesiam principaliter designat, que a Christi passione usque ad tempora Constantini imperatoris, maxima ex parte de sanctis martyribus constructa est; inde uero usque ad tempora Antichristi tota Ecclesia huius tabernaculi atrium uocatur. Unde insolito modo multo maius est atrium tabernaculi, quam ipsum tabernaculum. Est igitur atrium tabernaculi Ecclesia confessorum, que a tempore prefati principis,  ubique gentium dilatata est. Huius autem tentoria fiunt de bysso retorta, quoniam sufficit nobis carnem torquere et macerare, mentisque et corporis candorem et munditiam conseruare. Nemo enim cocco uestitur, nemo modo sanguine cruentatur. Sufficit modo baptismate lauari, bysso uestiri, et candidis uti uestimentis, secundum illud: »Omni tempore uestimenta tua sint candida .« Erant autem a parte australi tentoria, centum cubitorum in longitudine; similiter autem, et ab aquilone erant tentoria totidem cubitorum; tanta enim erat tota atrii longitudo. Sed quare centum cubitorum fuisse dicitur? Decem namque, et centum et mille perfecti numeri sunt, qui replicari quidem possunt, crescere 100 uero non possunt; si enim  usque ad decem numeraueris, nisi a capite rursum incipias, quid dicas, non habes; similiter et centum, et mille similiter. Idem igitur est dicere, centum cubitorum, quod multorum cubitorum, et est finitum pro infinito. Centum enim cubitis in longitudine tenditur atrium, quoniam tanta erit eius longitudo, quanta erit huius uite dimensio; unum enim terminum et atrium, et mundus habebit. Sunt autem uiginti columne ex una parte atrii, et uiginti ex altera, quatenus et hinc et inde omnes, qui in atrio sunt, uideant, et legant, et intelligant legem ueterem duplicatam. Duplicatur enim lex, quando et ad litteram, et spiritualiter intelligitur. Nam quia decem sunt uerba legis, sepissime tota lex per decem significatur. Ergo quia decem, et decem uiginti faciunt,  legem duplicatam in uiginti inuenimus. Legant ergo Iudei bis decem, ut semel totum decalogum intelligant, alioquin quid uiginti columne significent, ignorabunt. Quod autem significant uiginti columne ex una parte, hoc significant uiginti ex altera parte. Credat ergo austro qui non uult credere aquiloni; imo credat utrique, quia idem dicit uterque, ut in medio duorum, uel trium testium stet omne uerbum. Erant autem columne cum basibus enee, quod quid significat, sepius iam dictum est. Habebant autem capita cum celaturis suis argentea, quia non solum loquebantur, sed uera et pura loquebantur; non tantum ad sonum littere, quantum ad spiritualem intelligentiam et eloquii puritatem attendebant. In ere namque sonus, in argento uero eloquii puritas  intelligitur. Nemo miretur si columne loquuntur, diximus enim per columnas legem significari, que qualiter loquitur, incipe legere, et cognosces.

»In latitudine uero atrii, quod respicit ad occidentem erunt tentoria per quinquaginta cubitos, et columne decem, basesque totidem.« Metiamur usque ad quinquaginta, neque ultra progrediamur, ibi stemus, ibi moremur, si et libertatem habere, et perditam hereditatem recuperare uolumus. Quinquagesimus namque annus iubileus uocatur, in quo et seruis libertas, et amissa hereditas ex legis imperio propriis dominis restituebatur; totusque ille annus in letitia, et in iubilo festiuus ab omnibus agebatur. Merito ergo S. Ecclesia ad hunc numerum  se dilatando peruenit, ibique dilatata moratur. et de libertate gaudens, et de hereditate exsultans, et ab omni seruili et malo opere uacans, diem solemnem constituit in condensis usque ad cornu altaris. Decem uero columne cum basibus suis decem uerba legis intelliguntur. Habet ergo atrium ex omni parte legem atque mandata, ut sapientiam discat, et peccare timeat, et quid credere debeat cognoscat. Totum enim atrium, quasi quibusdam columnis, his decem legis mandatis sustinetur, que mandata in eo quidem, quod aliquando columne duplicantur, se dupliciter intelligi debere significant, nichilque aliud significant decem quam uiginti, nisi quia uiginti quodammodo decem exponunt; quoties enim Decalogum duplicamus, toties duplicem intellectum significamus.

 »In ea quoque latitudine atrii, que respicit ad Orientem, quinquaginta cubiti erunt; in quibus quindecim cubitorum tentoria lateri uno deputabuntur, columneque tres, et bases totidem.« Dictum est enim, quid significent cubiti quinquaginta. Restat ergo ut dicamus quid duo tentoria ista significent, que ex utroque latere ponuntur in introitu tabernaculi. Hec enim duo tentoria duo populi sunt, Iudeorum scilicet et gentium; ex his enim duobus impletur atrium tabernaculi. Isti sunt duo parietes, quos unus lapis angularis in Ecclesie edificio coniungit. Unde Apostolus ait: »Ipse enim est pax nostra, qui fecit utraque unum .« Est autem unumquodque tentorium quindecim cubitorum; tot enim sunt psalmi graduum; hic enim numerus  ex pari et impari constat, cuius partes sunt septem et octo; unde scriptum est: Da partem septem, nec non et octo. Septem enim hanc uitam, que in septem diebus uoluitur, designat: octo uero, illam aliam uitam beatam et immortalem, que die octaua cunctis resurgentibus incipiet. Ea enim die fiet omnium resurrectio, quo Christus Dominus resurrexit. Das ergo partem septem, quando huius uite debita soluis; das partem et octo, quando alteri quoque uite propria debita largiris. Dum enim manducas et bibis, das partem septem; si uero ieiunas et uigilas, das partem octo. Si laboras unde uiuas, das partem septem; si uero de propriis iustisque laboribus eleemosynas facis, das partem octauam. Merito igitur quindecim cubitorum ante atrium  tabernaculi fiunt tentoria, quatenus omnes illuc uenientes, et septem, et octo intuentes, in ipso cubitorum numero, et in ipsa tentoriorum quantitate intelligant, qualiter in hac uita conuersari debeant. Dent partem septem, dent partem et octo, et sic per bona temporalia transeant, ut eterna non amittant. Tres autem columne, que ponuntur hinc et inde, id est sex columne, que in utroque tentorio erant, id ipsum significant, quod sex tabulas in introitu tabernali, cum de eo loqueremur, significare diximus; significant enim sex libros Noui Testamenti. Et merito quidem et in tabernaculo, et in atrio tabernaculi Nouum Testamentum in fronte ponitur, quoniam per ipsum in Ecclesia intratur. Sicut enim omnes columne supradicte uetus Testamentum  significant, ita omnes que hic ponuntur, siue in lateribus atrii, siue in ipso introitu, Nouum Testamentum designant, de quibus adhuc subditur.

101 »In introitu uero atrii fiet tentorium cubitorum uiginti, ex hyacintho, et purpura, coccoque bis tincto, et bysso retorta opere plumario. Columnas habebit quatuor cum basibus totidem.« Ipsa materia indicat quid per hoc tentorium intelligere debeamus; nusquam enim alibi in toto atrio ponitur hyacinthus, uel purpura, uel coccus. Hoc igitur tentorium, quod in introitu atrii ponitur, et illud quod positum est in introitu tabernaculi, idem significant; illius igitur expositio huic sufficere potest. Significatur enim apostolorum chorus, qui  Ecclesie portas custodiunt, claues tenent, aperiunt et claudunt, ligant et soluunt, et prius ad fidem, deinde uero in regna celorum fidelium animas inducunt. Habet autem tentorium quatuor columnas, et bases totidem, per quas quatuor Euangelia cum suis scriptoribus intelliguntur. Quid enim aliud apostoli, nisi quatuor Euangelia?  Nam et ipse eorum bases, id est ipsi Euangeliorum scriptores cum ipsis, et ex ipsis erant, et intra ipsos conuersabantur. Quod autem uiginti cubitorum hoc tentorium fuisse dicitur, hoc est intelligere, quod sancti apostoli totum uetus Testamentum dupliciter, id est ad litteram, et spiritualiter exponentes quatuor Euangeliis conuenire et concordare faciebant. Non enim aliter hoc tentorium  quatuor Euangeliorum columne sustinent, nisi utrorumque Testamentorum significatio conueniret. Omnes columne atrii per circuitum uestite erant laminis, capitibus argenteis et basibus eneis. In laminis enim et basibus eneis, predicationis uox et sonitus; in capitibus uero argenteis eloquii puritas et sermonis ueritas ostenditur. Quod quidem in superioribus sufficienter expositum est. Per bases tamen columnarum, sanctos predicatores intelligere possumus, qui utriusque Testamenti libros, et precepta quasi quasdam columnas ferentes, claro predicationis sono et eloquio mundum impleuerunt. Sequitur: »In longitudine occupabit atrium cubitos centum, in latitudine quinquaginta, altitudo quinque cubitorum erit.« Et hoc quidem expositum est. Quod enim toties bases  ex ere fieri precepit; campanas Ecclesie fabricare uidetur, campanas utique non tinnientes, sed rationabiliter loquentes, et ad Christi fidem populos inuitantes. Erat autem huius atrii altitudo quinque cubitorum, per quos quinque libri Moysis significari possunt, qui si bene intelligantur totam Ecclesiam sursum, et ad celestia eleuant.

»Cuncta uasa tabernaculi in omnes usus et ceremonias, tam clauos eius quam atrii ex ere facies.« Omnia ex ere fiunt, quatenus omnes simul alta et consona uoce Deum laudent, predicent et benedicant. Sequitur:

»Precipe filiis Isrel, ut afferant tibi oleum de arboribus oliuarum purissimum, piloque contusum,  ut ardeat lucerna semper in tabernaculo testimonii extra uelum, quod appensum est testimonio. Et collocabunt eam Aaron, et filii eius, et usque mane luceat coram Domino: perpetuus erit cultus per successiones eorum a filiis Isrel.« Oleum enim a filiis Isrel affertur, quando aliquis uir gratia Spiritus sancti, et pietate, et misericordia plenus a toto populo eligitur. Suscipitur autem de arboribus oliuarum, id est de doctrina et congregatione sanctorum, quatenus et pacem diligat, et SS. Patrum dulcedinem et saporem imitetur. Sit autem et uita et moribus purus, imo purissimus et, sicut ait Apostolus, irreprehensibilis. Sit quoque pilo contusus, non delicatus, non otiosus, sed in tribulationibus et iniuriis per patientiam probatus. Et iste quidem ad  hoc eligitur, ut ardeat lucerna semper in tabernaculo testimonii, ut nunquam tabernaculum sit sine lucerna, ut nunquam sit sine lumine, ut nunquam populus sit sine episcopo et doctore; ipse enim est lucerna, ipse sit et oleo plenus, ipse sit misericordia et pietate repletus. Debet autem ardere hec lucerna extra uelum, ut ab hominibus uideatur, ut omnes illuminet et, secundum Euangelium, luceat omnibus qui in domo sunt. Sed extra quod uelum? Extra illud uelum, quod appensum est testimonio, quod claudit testimonium, quod celat nobis et abscondit diuina mysteria. Hoc autem uelo illi clauduntur, qui lucere, uelamine obumbrati, non possunt. Hanc autem lucernam collocant Aaron et filii eius; hanc illi ordinant, consecrant et constituunt, qui et primi  sacerdotis, eiusque successorum uicem gerunt. A populo quidem lucerna eligitur, et pontificibus offertur; ab episcopis autem consecratur, et ordinatur, et in sede collocatur. Luceat autem usque mane coram Domino, et donec de hac misera et tenebrosa uita exeat, Dei populum predicare et illuminare non cesset, ut hac nocte finita, oriatur ei sol iustitie, et ingrediatur illum diem, de quo Psalmista ait: »Quia melior est dies una in atriis tuis super millia .« Hic autem cultus per omnes successiones perpetuus erit a filiis Isrel, semperque hec regula in lucerna tabernaculi, et in episcopo eligendo conseruetur.



CAPUT XXuIII.

»Applica quoque ad te Aaron fratrem tuum cum  filiis suis de medio filiorum Isrel, ut sacerdotio fungantur mihi Aaron, Nadab et Abiu, Eleazar et Ithamar. Faciesque uestes sanctas Aaron fratri tuo in gloriam et decorem. Et loqueris cunctis sapientibus corde, quos repleui spiritu prudentie, ut faciant uestes 102 Aaron, in quibus sanctificatus ministret mihi.« Facies, inquit, uestem sanctam uirtutibus et sanctitate contextam, sapientia et sanctitate fabricatam in gloriam et decorem. Qui enim hac ueste induitur, gloria et decore uestitur. Unde de Saluatore dicitur: »Dominus regnauit, decorem induit, induit Dominus fortitudinem, et precinxit se uirtute .« Hanc enim uestem illi uiri cordati, et sapientes faciunt, quibus  ipse Dominus ait: »Ego dabo uobis os et sapientiam, cui non poterunt resistere et contradicere omnes aduersarii uestri .« Hanc enim uestem sancti apostoli fecerunt, qui nos suis sermonibus docuerunt, qualiter uestiri et ornari debeamus  , ut Deo ministrare digni apparere ualeamus. Hos autem non humana sapientia, sed sanctus Spiritus, qui eos repleuerat, docuit. In his autem Aaron sanctificatus ministret Domino, et nisi his indutus, et nisi prius sanctificatus, non ministret Domino. uobis, o pontifices, uobis, o Ecclesie ministri, ista dicuntur: uos estis Aaron, uos estis sanctificati, uobis has uestes induere, et in Sancta sanctorum ingredi licet.

»Hec autem erunt uestimenta, que facient:  Rationale, et superhumerale, et lineam strictam cidarim et baltheum. Facientque uestimenta sancta Aaron fratri tuo et filiis eius, ut sacerdotio fungantur mihi.« Hec autem singulariter in sequentibus exponemus. Notandum autem quod non solum Aaron, sed et filiis eius sancta Dominus uestimenta facere iubet. Non enim solum pontifices, uerum etiam eorum filii, minoris uidelicet ordinis sacerdotes sanctis uestibus indui debent. Ministrant enim Domino et ipsi, et ad altare accedunt, sacramenta tangunt, et sacerdotio funguntur.

»Accipientque aurum, et hyacinthum, et purpuram, coccumque bis tinctum, et byssum.« Hec  autem uel quatuor elementa secundum Iosephum, id est terram, aquam, ignem et erem, uel quatuor principales uirtutes, prudentiam scilicet, iustitiam, fortitudinem et temperantiam superius significare diximus. De auro uero sepe dictum est quod pro sapientia ponatur. Quare autem ista significent per unumquodque reddidimus rationem. Aurum namque in uestibus gestare debet episcopus, quatenus sapientia et scientia totus refulgeat. Ferat et hyacinthum, et semper celestia meditetur et contempletur; ferat et purpuram, ut iustitie obseruator; ferat et coccum, ut nunquam caritatis obliuiscatur; ferat et byssum, ut castitate sit candidus, et in omnibus temperamentum habeat et discretionem. Portat enim et aliter episcopus hyacinthum, pro eris celique  temperie Deum rogans; portat et purpuram pro aquarum inundatione supplicans; portat et coccum pro nimia siccitate, solisque ardoribus exorans; portat et byssum, quando terre sterilitatem suis orationibus ad fecunditatem conuertit. Sequitur:

»Facient autem et superhumerale de auro, et hyacintho ac purpura, coccoque bis tincto, et bysso retorta opere polymito.« De hoc superhumerali discipulis suis Saluator ait: »Tollite iugum meum super uos, et discite a me, quia mitis sum et humilis corde. Iugum enim meum suaue est, et onus meum leue .« Ubi enim, nisi super humeros, iugum et onus portatur? Superhumerale ergo nobis imponamus, quo ad onera deferenda fortes  humeros habeamus. Ille enim episcopus non habet superhumerale, qui suscepta onera libenter non portat, econtra uero ille habet superhumerale, de quo dicitur: »Sicut pastor gregem suum pascet, et in brachio suo congregabit agnos, et in sinu suo leuabit, et fetas ipse portabit .« Habeat ergo episcopus superhumerale, et nunquam suscepti oneris obliuiscatur; languidas oues, et fatigatas leuet, super humeros imponat, et ad pascua reducat, ut confidenter dicere possit: »Ut iumentum factus sum apud te, et ego semper tecum .« Fit autem hoc superhumerale de auro, hyacintho, purpura, coccoque bis tincto et bysso retorta, quia nisi per sapientiam, que in auro, nisi per celestem contemplationem, que in hyacintho, nisi per regalem  et regiam potestatem, que in purpura, nisi per fortem Dei et proximi dilectionem, que in cocco bis tincto figuratur, nisi per mentis et corporis candorem et castitatem, que in bysso significatur, onus officii sibi impositi episcopus ferre non ualet. Si autem his coloribus atque uirtutibus episcopus clarescit, cum Dei adiutorio onus portare ualebit; tanto enim maius onus portat episcopus, quanto plures sunt illi, de quibus redditurus est rationem. Unde Apostolus: »Obedite, inquit, prepositis uestris, et subiacete eis; ipsi enim pro uobis uigilant, quasi pro animabus uestris rationem reddituri .« Respice ergo, episcope, ad onus quod portas;  respice ad superhumerale, uides ibi aurum, da operam et studium sapientie; uides ibi hyacinthum, intuere celum, et contemplare celum; uides ibi purpuram, serua iustitiam: uides ibi coccum bis tinctum, pingat te, si necesse fuerit, sanguis martyrii pro Dei et proximi dilectione; uides ibi byssum retortam, carnem doma, macera et afflige, ut et spiritui seruiat, semperque candidior et mundior fiat. Fit autem superhumerale opere polymito, multisque coloribus uariato, quatenus in pulchritudine exteriori, qualis interius esse debeat, facilius episcopus intelligere ualeat; omnis enim gloria eius ab intus.

103 »Duas oras iunctas habebit in utroque latere summitatum, ut in unum redeant.« Erat  enim superhumerale tam longum, ut super utrumque pontificis humerum extenderetur; latitudinem uero breuem et modicam habebat, et superior quidem et inferior ora ita sibi in utroque latere summitatum iungebantur, ut una ora secundum sui continuationem ex duabus conficeretur. Dum enim uterque limbus in utroque latere summitatum sibi occurrerent, tam artificiose sibi iungebantur, ut unus ex duobus fieri uideretur. In qua re quid aliud significari putamus? nisi ut tota uita nostra sic in bonis operibus continuetur, ut et principio finis concordet, et bonum, quod cepimus, usque in finem non relinquamus: due namque ore in unum redeunt, dum prima et ultima uita nostra in boni perseuerantia conueniunt. Sequitur:

 »Ipsa quoque textura, et cuncta operis uarietas erit ex auro, et hyacintho, et purpura, coccoque bis tincto, et bysso retorta.« Exterior enim habitus interiorem gloriam demonstrat, ipsumque superhumerale ostendit, quales sint humeri, quos premit. In auro namque sapientiam, in hyacintho celestem et angelicam uitam, in purpura regiam potestatem, in cocco bis tincto Dei et proximi dilectionem in bysso uero retorta corporis castitatem et macerationem significat. Hec ergo ferat episcopus, his ornetur, his clarescat, sine horum uarietate ad altare Dei non accedat.

»Sumesque duos lapides onychinos, et sculpes in eis nomina filiorum Isrel, sex nomina in lapide uno, et sex reliqua in altero, iuxta ordinem natiuitatis  eorum opere sculptoris, et celatura gemmarii sculpes eos nominibus filiorum Isrel inclusos auro, atque circumdatos, et pones in utroque latere superhumeralis memoriale filiorum Isrel. Portabitque Aaron nomen eorum coram Domino super utrumque humerum propter recordationem.« Sume, inquit, duos lapides onychinos, qui et aspectu pulchri, et ad scripturam retinendam satis fortes sint, quorumque magnitudinis alii non inueniuntur, et sculpes in eis nomina filiorum Isrel. Ad hoc enim nomina scribuntur, ne obliuioni tradantur, ut et legentes instruantur. Semper ergo antiquorum Patrum sit memor antistes, semper qualiter uixerint et Deo seruierint, recordetur: imitetur  eorum uitam, sequatur doctrinam, teneat operationem. Duodecim namque filii Isrel duodecim sunt filii Christi, quorum mores, doctrinam et uitam imitari, quorum nomina, et memoriam semper debent episcopi mente tenere; ideoque hic dicitur, ut Aaron portet ea ob recordationem. Quomodo portabit ea coram Domino? At quid? Ut uel eorum intercessione ad misericordiam flectatur Dominus: non sine his uadat episcopus, hos secum deferat, hos intercessores habeat, et dicat: miserere Deus, miserere populo tuo, ut qui in suis meritis non confidit, apostolorum tuorum intercessionibus liberetur. Et hi quidem lapides, in quibus sanctorum nomina continentur, auro sunt circumdati et inclusi, quoniam sancti Dei omnis sapientie et scientie luce clarescunt.

 »Rationale quoque iudicii facies opere polymito, iuxta texturam superhumeralis ex auro, hyacintho, et purpura, coccoque bis torto, et bysso retorta. Quadrangulum erit et duplex, mensuram palmi habebit, tam in longitudine quam in latitudine.« Quid rationale significet ex nomine ipso et loco, super quem ponitur, intelligi potest. Ponitur enim super pectus pontificis ad cordis thesaurum et sapientie secretarium custodiendum. Nisi enim hoc rationale super pectus Psalmista haberet, nequaquam diceret: »In corde meo abscondi eloquia tua, ut non peccem tibi .« Ubi est rationale, ibi est et ratio, et sapientia, et scientia; hoc enim rationale significat; in quo igitur pectore et corde ista non fuerint, ibi rationale poni non debet; si enim ponatur,  inutile est, et quasi sigillum nichil custodiens est. Dicitur autem rationale iudicii, ut qui eo utitur rationabiliter iudicet nichil temere, uel incaute, nihi inordinate iudicet. Fit autem hoc rationale opere polymito, pulchraque uarietate distincto, ut multis uirtutibus pectus ornetur, omnesque uno tempera mento et concordia regantur. Eadem autem textura est in rationali, quam supra diximus esse in superhumerali. Fit igitur et rationale ex auro, hyacintho, purpura, coccoque bis tincto, et bysso retorta, quatenus et in corde per scientiam, et in humeris per operationem, unus atque idem uirtutum splendor refulgeat. Debet enim episcopus et operari quod intelligit, et intelligere quod operatur; unde sicut in sequentibus declarabitur, rationale et superhumerale  sibi iunguntur. Tunc enim una eademque textura fit utrumque, quando doctrina, et operatio concordant. Est autem rationale quadrangulum, quoniam quatuor uirtutibus, quasi quatuor angulis per ficitur: hinc enim prudentia, inde iustitia, hinc fortitudo, inde temperantia et rationale, et pontificis pectus exornant. Has enim quatuor uirtutes hyacinthus et purpura, coccus et byssus significant. Est autem et duplex propter actiuam uitam et contemplatiuam, siue propter duplicem sanctarum Scripturarum intelligentiam. Qui enim episcopus hanc duplicitatem non habet, populum sibi commissum, sicut oportet, regere non ualet. Habet autem et mensuram palmi tam in longitudine quam in latitudine,  ut et pectoris contineat quantitatem, et in Dei palma et manu claudatur, secundum illud: »Cor regis in manu Dei .« Et psalmus: »In manus tuas commendo spiritum meum .«

104 »Ponesque in eo quatuor ordines lapidum. In primo uersu erit lapis sardius, et topazius, et smaragdus; in secundo carbunculus, sapphirus, et iaspis; in tertio ligurius, achates, et amatistes; in quarto chrysolithus, onychinus, et berillus: inclusi auro erunt per ordines suos, habebuntque nomina filiorum Isrel. Duodecim nominibus celabuntur singuli lapides nominibus singulorum per duodecim tribus.« Duodecim enim sunt lapides, quoniam duodecim sunt patriarche, totidemque apostoli, ex quibus cetera multitudo fidei et religionis  originem ducunt. Qui merito quidem lapides pretiosi dicuntur, quoniam in Ecclesie edificiis et sapientia et sanctitate pre omnibus rutilant. Hi autem lapides ponuntur in rationali pontificis, ut patriarcharum et apostolorum doctrina, fide, moribus, uirtutibus et exemplis, semper eius cor et pectus illuminetur, semperque eorum nomina pontifex cernens et legens, ipsorum conuersationem appetat, uitam teneat, et fidem sequatur. Ponuntur autem terni lapides per quatuor ordines, quoniam Trinitatis fides in quatuor Euangeliis apostolorum officio diuulgata est. Et quamuis singula nomina singulis lapidibus imprimantur, unusquisque tamen non singulis, sed omnibus lapidibus decoratur; unusquisque enim omnium colorem, omnium splendorem et  pulchritudinem imitatur; omnes enim et martyrio rubei, et fide uirides, et caritate igniti, et celesti contemplatione clari, et pudicitia candidi, et penitentia nigri esse uidentur. Nihil denique est in coloribus, nichil in moribus, nichil in splendoribus, nichil in uirtute, nichil in sapientia uel in decore, quod in sanctis apostolis non inueniatur.

»Facies in rationali catenas sibi inuicem coherentes ex auro purissimo, et duos annulos aureos, quos pones in utraque rationalis summitate, catenasque aureas iunges annulis, qui sunt in marginibus eius, et ipsarum catenarum extrema duobus copulabis uncinis in utroque latere superhumeralis, quod rationale respicit. Facies, et duos annulos  aureos, quos pones in summitatibus rationalis, et in oris, que e regione sunt superhumeralis, et posteriora eius aspiciunt, nec non et alios duos annulos aureos, qui ponendi sunt in utroque latere superhumeralis deorsum, quod respicit contra faciem iuncture inferioris, ut aptari possit cum rationali, et stringatur rationale annulis suis cum annulis superhumeralis uitta hyacinthina, ut maneat iunctura fabrefacta, ut a se inuicem rationale et superhumerale nequeant separari.« Hoc totum qualiter ad litteram intelligi debeat, sic collige. Rationale duos annulos in duabus extremitatibus superius habebat, quibus duo annuli superhumeralis appositi erant: duobus autem annulis rationalis due catenule iuncte erant. Erant preterea duo  alii annuli deorsum in utroque latere superhumeralis, per quos uitta hyacinthina trahebatur, que duos quoque rationalis annulos continens, sic rationale et superhumerale uicissim ad se constringebant ut a se separari non possent. Quid autem rationale et superhumerale significet dictum est. Dicamus quid significet, quod sic alterutrum coniunguntur, ut a se separari non ualeant. Tunc enim rationale et superhumerale sibi iunguntur, quando pontificis predicatio et operatio bene simul conueniunt. Sicut enim per rationale doctrina et predicatio, ita per superhumerale onus et operatio designatur. Si enim episcopus bene docet, et male operatur; aut si econtra bene operatur, et male docet, eius superhumerale et rationale non iunguntur. De his enim, qui bene  docent, et male agunt, ipsa per se ueritas ait: »Super cathedram Moysi sederunt Scribe et Pharisei, quecunque dixerint uobis, seruate, et facite; secundum opera eorum nolite facere; dicunt enim, et non faciunt, alligant enim onera grauia, et importabilia, et imponunt in humeros hominum, digito autem suo nolunt ea mouere .« Isti autem rationale habebant, sed superhumerale non habebant; si enim superhumerale habuissent, non solum digito aliena opera tangerent, uerum etiam super humeros ea portarent. Hereticorum quamplurimos fuisse legimus, qui bene quidem operabantur, sed male docebant. Ieiunare namque, uigilare, eleemosynas dare, et similia, bonum opus est. Hec autem Manicheorum, Arianorum et Donatistarum episcopos fecisse  audiuimus; sed quoniam male docebant, et errorem predicabant, quamuis hec et similia agendo superhumerale facere uiderentur, rationale tamen penitus non habebant; si enim rationale habuissent, irrationabilia, id est falsa et erronea non predicassent. Ille igitur et superhumerale et rationale sibi mutuo coniuncta et ligata portat, qui et bene agit, et bene docet. Sed qui per annulos, et catenulas, uittamque hyacinthinam, quibus rationale sibi iungunt, nisi spem et caritatem, sapientiam et alias uirtutes intelligamus? Qui enim has habent, a ueritatis doctrina et operatione cessare non possunt: his enim quasi quibusdam retinaculis predicatio, et operatio sibi iunguntur, seque sequuntur, et concorditer sibi  mutuo obsequuntur. Sequitur:

»Portabitque Aaron nomina filiorum Isrel in rationali iudicii super pectus suum, quando ingredietur sanctuarium, memoriale coram Domino in eternum.« In pectore enim et corde pontificis sanctorum nomina, conuersatio, uita et memoria semper esse debet, ut eorum iudicio, et doctrina, et exemplo omnia doceat et operetur. Habeat etiam totius populi nomina in corde scripta, ut omnium memor semper pro omnibus ad Deum intercedat.

105 »Pones autem in rationali iudicii doctrinam, et ueritatem, que erat in pectore Aaron, quando ingredietur coram Domino, et gestabit iudicium filiorum Isrel in pectore suo in conspectu Domini semper.« Hoc autem episcopi audiant, hoc diligentissime  attendant; considerent quid significet quod supra pectus Aaron doctrina et ueritas ponitur. Ille enim episcopus rationale in pectore non habet, imo neque cor neque pectus habet, in cuius corde non est doctrina et ueritas. Quid enim sine doctrina docebit? Quid sine ueritate iudicabit? Ideo enim rationale iudicii dicitur, ut in rationali sit doctrina, in iudicio sit ueritas. Semper igitur rationale, semper pectus suum intueatur episcopus; sufficit ibi liber iste, tota lex utriusque Testamenti; scientiam in pectore habet, si tamen intelligit quod in pectore habet. Sed quomodo non intelligat pectus quod in pectore est? Quomodo cor illud non uideat cuius pondere premitur? Ideo enim tam prope et super ipsum cor rationale ponitur, ut quid uelit et  quid significet facile intelligat. Stat rationale super cor, quasi magister super discipulum; clamat uoce admirabili, si tamen sit qui audiat; admonet cordis oculos, rogat ut ad se dirigantur, inspiciant et legant, legant et intelligant quid aurum, hyacinthus, purpura, coccus et byssus, quid duodecim lapides, quid nomina in eis relata, quid doctrina et ueritas significet. Hoc enim si episcopus intelligit, nichil est sui officii, quod non intelligat, quod quidem Sapiens ille significauerat, qui ait: »In ueste enim poderis, quam habebat, totus erat orbis terrarum; et parentum magnalia in quatuor ordinibus lapidum erant sculpta .« Sequitur:

»Facies et tunicam superhumeralis totam hyacinthinam, in cuius medio supra erit capitium, et  ora per gyrum eius textilis, sicut fieri solet in extremis uestium partibus, ne facile rumpatur.« Quia enim superhumerale super hanc tunicam ponebatur, ideo superhumeralis tunica uocatur. Hac autem totus pontifex tegebatur, et ideo iuxta collum capitium habebat, quo caput etiam tegeretur. Per hanc autem, sanctam et mundam episcopi conuersationem intelligimus, ut sic sancta uita et optima conuersatione totus operiatur, quatenus nichil nudum, uel indecens, uel non ornatum in eo appareat, unde et tota tunica hyacinthina fuisse dicitur, qua uidelicet pontifex indutus non terra, sed celum; non homo, sed Deus esse putaretur. Hyacinthus enim, ut iam sepe diximus, quoniam erei coloris  est, celum significat. Hac autem ueste indutus erat Apostolus, qui dicebat: »Nostra conuersatio in celis est .« In terra adhuc degens ista dicebat; sed quia celicam et angelicam uitam agebat, quia hyacinthinis uestibus indutus iam se in celo esse gaudebat; inde enim et celi apostoli dicuntur, quoniam talibus uestibus induuntur. Habet autem hec tunica capitium, quo totum caput operiens, uisum et auditum, gustum et odoratum, que in eo sunt, per illicita et nociua uagari non patiantur. Habet autem et oram, et textilem per gyrum in circuitu, sicut in extremis uestium partibus fieri solet, ut non facile rumpatur; per quam perseuerantia in bonis intelligitur; de qua scriptum est:

Qui perseuerauerit usque in finem, hic saluus  erit .« Tunc enim tunica, id est sancta conuersatio interrumpitur, quando ab incepto opere qualibet occasione separatur.

»Deorsum uero ad pedes eiusdem tunice per circuitum quasi mala punica facies ex hyacintho, et purpura, coccoque bis tincto, et bysso retorta, mistis in medio tintinnabulis, ita ut tintinnabulum sit aureum, et malum punicum, rursumque tintinnabulum aliud sit aureum, et malum punicum.« Mala namque punica clarissimis et dulcibus granis regulariter ordinatis plena sunt, per que sanctorum Ecclesia, et congregationes ubique per totum mundum positas, intelligere possumus, in quibus Christifideles concordia, pace et dilectione coniuncti continentur. At uero per tintinnabulum  euangelica predicatio intelligitur; unde et aurea dicuntur. Euangelica predicatio sapientie luce prefulget. Mala uero punica ex hyacintho, purpura, coccoque bis tincto, et bysso retorta fiunt; quoniam sanctorum cetus ex solis hominibus et uirtutibus edificantur. Sepe enim iam diximus, quia per hos quatuor colores, quatuor elementa, ex quibus homo constat, uel quatuor uirtutes principales intelliguntur. Sunt autem inter mala punica, iuxta tintinnabula, ut nulli Ecclesie, uel predicator, uel predicatio desit: tunc enim inter mala granata tintinnabula sonant, quando in conuentu fidelium, et in medio ecclesiarum, predicatorum et doctorum uoces audiuntur. Sequitur:

 »Et uestietur ea Aaron in officio ministerii, ut audiatur sonitus, quando ingredietur et egredietur sanctuarium in conspectu Domini.« Necesse est ergo pontifices sine intermissione clamare; necesse est semper predicare; et uocis tintinnabula sonare, et ad fidem, et ad baptismum, et ad penitentiam populum uocare. Siue enim ingrediatur sanctuarium, siue egrediatur de sanctuario, hoc agere debet, quia quandiu in ecclesia est, quandiu circa se populum cernit  semper edificationis uerba eorum auribus insonare et instillare conuenit. Hoc enim cum ubique agere bonum sit, ibi tamen precipue fieri debet, ubi ad sacramenta sumenda Dei populus uenire consueuit. Quod quidem si episcopus fecerit, non morietur,  si uero non fecerit, morietur. Quid est morietur? Non enim hoc de communi morte dici uidetur; 106 omnes enim moriemur: de alia igitur morte hoc est intelligendum, a quo omnipotens Deus nos eripere et liberare dignetur. Sequitur:

»Facies et laminam de auro purissimo, in qua sculpes opere celatoris, Sanctum Domino. Ligabisque eam uitta hyacinthina, et erit super thiaram imminens fronti pontificis.« uis cognoscere pontificem? inspice in fronte, et lege titulum, lege »Sanctum Domino.« Sic enim titulatur frons pontificis. Magna quidem reuerentia digna est domus illa, que sic titulatur. Hic autem titulus non scribitur, nisi in auro, et in auro purissimo. Quid est aurum? Sapientia: hoc enim iam supra dictum est.  Sed quia non omnis sapientia munda est; siquidem sapientia mundi stultitia est apud Deum, ideo in auro purissimo scribitur, »Sanctum Domino.« Luceat ergo sapientia in fronte pontificis, illa sapientia, quam discipulis suis ille, qui est uera sapientia, promittit, dicens: »Ego dabo uobis os, et sapientiam, cui non poterunt resistere, et contradicere omnes aduersarii uestri .« Qui enim hanc laminam auream non habent, magno quidem ornamento carent. Ligatur autem hec lamina uitta hyacinthina, per quam sanctam et celicam uitam, et Dei contemplationem intelligimus. Diuina namque sapientia sine hac uitta hyacinthina teneri non potest, quoniam sic scriptum est: »In maleuolam animam non intrabit sapientia .« Erat autem hec lamina super thiaram, quoniam omnibus ornamentis sapientia in pontifice superior est, et clarius lucet: hec prima querenda est, hec inspicienda. Et quamuis cetera ornamenta habeat, si tamen sapientiam non habet, non est in eo ubi scribatur »Sanctum Domino;« hoc est enim nomen pontificis, quo qui non titulatur, pontifex non est. Imminet autem hec stella fronti pontificis, ut nunquam abscondatur, ut ab omnibus uideatur, ut omnes illuminet, et luceat omnibus qui in domo sunt.

»Portabitque Aaron iniquitates eorum, que obtulerint, et sacrificauerint filii Isrel in cunctis muneribus, et donariis suis.« Si enim de Saluatore nostro scriptum est: »uere peccata nostra  ipse tulit, et iniquitates nostras ipse portauit  .« Cum populus ad delenda peccata sacerdotibus munera offerat, quid aliud sacerdotes, nisi peccata populi in muneribus portant? In muneribus ergo peccatorum onera populus deponit; sacerdotes uero econtra peccatis onerantur. Hoc autem onus officii sacerdotibus sit, ut pro peccatoribus exorantes, et suum officium digne adimplentes Dei indignationem, et iram semper placare studeant.

»Erit semper lamina in fronte eius: ut placatus sit eis Dominus.« Semper laminam auream pontifex gestare debet, ut eius aspectu, et presentia populus illuminetur; portet laminam in fronte, portet lucernam in uultu, portet semper sapientiam in  manifesto, doceat et predicet, instet semper opportune et importune, ut ei placatus sit Deus.

»Stringesque tunicam bysso, et thiaram byssinam facies.« Bysso namque tunica, et thiara stringitur, quia carnis munditie et maceratione, sancte uite conuersatio, et gloria et corona capitis retinetur. Quamuis enim tunica bone conuersationis episcopus sit indutus, quamuis uitiis superatis, thiara byssina sit coronatus, attamen nisi carnem domando et castitate utrumque constrinxerit, facile et thiaram et tunicam perdere poterit. Unde et de se Apostolus ait: »Sic pugno, non quasi erem  uerberans, sed castigo corpus meum, et in seruitutem redigo, ne forte cum aliis predicauerim, ipse reprobus efficiar .« Sequitur:

»Facies et balteum opere plumario.« Dominus enim in Euangelio dicit: »Sint lumbi uestri precincti .« Qui enim precingitur, balteo precingitur. Balteus autem castitas est. Balteo precingitur, qui castitatis cingulo carnem stringit, ne luxuriando per illicita fluxa uagetur. Fit autem balteus opere plumario, quoniam castitas et leuem hominem reddit, et ad uolandum agilem facit

»Porro et filiis Aaron tunicas lineas parabis, et balteos, ac tiaras in gloriam et honorem, uestiesque his omnibus Aaron fratrem tuum, et filios  eius cum eo, et cunctorum consecrabis manus, sanctificabisque eos, ut sacerdotio fungantur mihi.« Tunice namque linee, que multo labore, multaque et frequenti aquarum ablutione ad candoris nitorem perducuntur, carnis macerationem, ut iam supra diximus, et castitatis munditiem designant. Igitur et per tunicas, et per balteos, et per tiaras, que et ipse byssine erant, pene idem significare uidetur; in quo apertissime intelligi potest, quantum castitas et continentia carnis Domino placeat; hec est enim gloria et decor pontificis; his Ecclesie ministri et indui, et decorari, et gloriari debent. Manus autem eorum consecrantur, ut bono operi insistant, ut malum et immundum neque tangant,  neque agant.

»Facies et feminalia linea, ut operiant carnem turpitudinis sue a renibus usque ad feminalia, et utentur eis Aaron, et filii eius, quando ingredientur tabernaculum testimonii, uel quando appropinquabunt ad altare, ut ministrent in sanctuario, ne iniquitatis rei moriantur. Legitimum sempiternum erit Aaron, et semini eius post eum. Sed et hoc facies, ut mihi in sacerdotio consecrentur.« Ecce iterum in feminalibus uirtus castitatis commendatur, unde et linea fieri iubentur, quoniam per linum 107 castitas designatur. Illi enim sacerdotes non habent feminalia, qui carnem turpitudinis sue non operiunt, qui carnis pudenda non restringunt, nec refrenant, ne feminea membra aliquatenus sentiant.  Ideoque et renes, et totum femur feminalia operiunt, quia maior ibi carnis titillatio sentitur: etenim si illa pars corporis diligenter custodiatur, non est unde carnis pudicitia corrumpatur. Semper igitur Ecclesie ministri habeant feminalia, quoniam non per interualla tabernaculum ingrediuntur, sed semper in templo Dei sunt: siquidem, et ipsi templum Dei sunt, nunquam se carnis uoluptati subiiciant, semper lumbos precinctos habeant, ne moriantur; hoc autem sit eis legitimum non temporale, sed sempiternum; hanc legem custodiant, nunquam feminalium et pudicitie obliuiscantur.



CAPUT XXIX.


»Tolle uitulum de armento  , et arietes duos immaculatos, panesque azymos, et crustulam absque fermento, que conspersa sint oleo: lagana quoque azyma, que sint oleo lita, de simila triticea cuncta facies, et posita in canistro offeres: uitulum autem, et duos arietes.« Hic autem uitulus Christus Dominus noster intelligitur, quia de armento sanctorum patriarcharum et prophetarum secundum carnem originem ducens, pro peccatis nostris immolatus est. Hic est enim ille uitulus saginatus, quem pro letitia redeuntis filii benignissimus ille pater occidere iussit. Notum ualde est quod dicimus. De hoc autem uitulo, et de duobus arietibus plenissime in sequentibus tractabitur. Per panes  autem azymos, et crustulam absque fermento, et laganam azymam, incorruptam uitam et sanctam conuersationem, et utriusque hominis integritatem intelligimus. Ideo enim et omnia azyma intelliguntur, ut non sint in fermento malitie, sed in azymis sinceritatis et ueritatis. Sunt autem et oleo lita, gratia uidelicet sancti Spiritus, cuius unctione omnia bona crescunt et perficiuntur. Sed quia de his omnibus plenius postmodum locuturi sumus, interim de eis taceamus.

»Et Aaron, et filios eius applicabis ad ostium tabernaculi testimonii. Cumque laueris patrem cum filiis aqua, et baptizati mundentur ab omnibus delictis  , indues Aaron uestimentis  suis,« ut exutus »ueterem hominem cum actibus suis, nouum induat, qui secundum Deum creatus est in iustitia, et sanctitate ueritatis .« Que sint autem uestimenta, quibus indui debeat, subsequitur enumerans, et ait: »Id est linea, et tunica, et superhumerali et rationali, quod constringes balteo, et pones tiaram in capite eius, et laminam sanctam super tiaram, et oleum unctionis fundes super caput eius, atque hoc ritu consecrabitur.« uesties, inquit, eum linea castitatis, et tunica sancte conuersationis, et superhumerali bone operationis: cui rationale quoque doctrine et ueritatis, omnisque sapientie indissolubiliter coniungatur. Unde et balteo utrumque stringi iubetur. »Et pones tiaram,« id est coronam uictorie in capite eius,  per quam cuius sit fortitudinis dignoscatur. »Et laminam sanctam super tiaram,« ut in eius fronte luceat fulgur sapientie. »Et oleum unctionis fundes super caput eius,« ut gratia sancti Spiritus totus delibutus, et mente, et corpore sanctificatus, dignus ante Deum apparere ualeat. Hec autem, quia iam superius exposita sunt, sub breuitate transcurrimus.

Filios quoque illius applicabis, et indues tunicis »lineis, cingesque balteo, Aaron scilicet, et liberos eius, et impones eis mitras, eruntque sacerdotes mei religione perpetua.« Sepe iam diximus,  quia per linum pudicitia et carnis munditia designatur, quia nichil est in uestimentis, quod toties lauetur, toties in aquam mergatur et ad candorem suique munditiam deducatur. Unde non solum Aaron, uerum etiam filii eius lineis tunicis indui iubentur, quoniam quicunque Deo ministrant, et uirtute debent esse ornati, et balteo castitatis constricti. Idcirco in Euangelio Dominus ait: »Sint lumbi uestri precincti .« Ad cuius quoque significationis sacramentum etiam mitras eis imponere iubet, quoniam et mitre de lino fiunt; idem igitur per tunicas lineas, et per balteos, et per mitras significatur. Qui enim castitatis ueste induitur, merito quidem uir precingitur, et ut uictor coronatur. Isti igitur sunt sacerdotes Dei, perpetua  religione conseruata.

»Postquam initiaueris manus eorum, applicabis et uitulum coram tabernaculo testimonii.« Tabernaculo enim facto, altari edificato, uestimentis sacerdotalibus compositis, indutis sacerdotibus, hoc nunc ex ordine restat, ut de sacrificio loquamur. Dicatur ergo: Postquam initiaueris, et consecraueris manus eorum, ut munde digneque fiant Dei tangere sacrificium, applicabis et uitulum coram tabernaculo testimonii. uitulus enim iste, ut superius diximus, Christus est: Moyses autem aliquando Christum significat; aliquando uero pro omnium Iudeorum populo ponitur, quoniam omnium dux, et princeps, omnium in se consilia gerebat. Applicuit  108 ergo Moyses, id est populus Iudeorum uitulum coram tabernaculo testimonii, quando, datis triginta argenteis, Christum Iudei tenuerunt, et ad pontifices deduxerunt quorum iudicio, quia iudicatus et damnatus est, ideo subditur:

»Imponentque Aaron, et filii eius manus super caput illius, et mactabis eum in conspectu Domini iuxta ostium tabernaculi testimonii.« Quid enim per Aaron et filios eius, nisi Anna et Caiphas, et sacerdotes, et leuite, et Scribe, et Pharisei intelliguntur? Hi autem imposuerunt manus super caput uituli, quia in Christum Dominum manum mittere non timuerunt, clamantes et dicentes: »Secundum legem debet mori, quia Filium Dei se fecit .« Unde etiam Apostolus ait: »Christi caput  Deus est .« Illi ergo imponunt manus super caput Christi, qui et Deum illum esse negant, et diuinitatem in illo opprimere conantur. Mactauerunt autem eum in conspectu Domini, quoniam eius morti semper presentialiter Dominus adfuit. Et hoc quidem iuxta ostium tabernaculi testimonii, quoniam et si extra portam passus est ciuitatis, in ciuitate tamen, et iuxta templum iudicatus et damnatus est.

»Sumptumque de sanguine uituli pones super cornu altaris digito tuo.« Quid enim per altare, nisi crucem? Quid uero per cornua altaris, nisi  crucis cornua intelligimus? Sanguis igitur uituli super altaris cornua positus est, quia Christi sanguis de eius digitis manibusque profluens, crucis cornua cruentauit. Reliquum autem sanguinem fundes iuxta basim eius; basis autem huius altaris illa crucis pars intelligitur, que terre affixa erat. Funditur igitur sanguis reliquus ad basim altaris, quoniam totus ille Christi sanguis, qui de ipsius pedibus distillauit, et de eius latere manauit, ad crucis basim fluendo peruenit. Sequitur:

»Sumes et adipem totum, qui operit intestina, et reticulum iecoris, ac duos renes, et adipem, qui est super eos, et offeres incensum super altare.« Quid enim per intestina, et adipem, et ea que cordi adberent, que quidem quasi inuisibilia in occulto  latent, nisi Christi dilectionem, quam erga nos habuit, et eius misericordiam et pietatem intelligere debemus? Hec enim super crucis altare Christus Dominus noster in odorem suauitatis incendens offerebat, quando pro suis persecutoribus orans dicebat: »Pater, ignosce illis, quia nesciunt quid faciunt .« De hoc etiam Psalmista loquitur, dicens: »Sicut adipe, et pinguedine repleatur anima mea .« Itemque: »Memor sit Dominus sacrificii tui, et holocaustum tuum pingue fiat .« Itemque tres pueri in Daniele: »Sicut in holocausto arietum, et taurorum, et sicut in millibus agnorum pinguium, sic fiat sacrificium nostrum .« Quid est enim quod omnis adeps offerri iubetur, et holocaustum pingue  laudatur? Caro enim macra et sine pinguedine, neque quando assatur, reddit odorem, neque quando comeditur prestat saporem. Hec autem pinguedo non corporis sed spiritus, non carnis sed mentis intelligi debet. Anime namque pinguedo fides est, spes et caritas, et omnium collectio uirtutum. Hec suaue redolent, hec in omni sacrificio Domino placent, et sine his nullum sacrificium est acceptabile. Hoc enim adipe pingues erant illi, de quibus dicitur: »Manducauerunt omnes pingues terre .« Offert ergo Christus adipem suum, offert et holocaustum letum et pingue, offert et odorem et saporem suauitatis. Ipse enim est mons Dei, mons coagulatus et pinguis. Huius enim adipis odore, et  celum repletur, et terra. Sequitur:

»Carnes uero uituli, et corium eius, et fimum combures foris extra castra, eo quod pro peccato sit.« Hoc enim Apostolus exponens, quod totum hoc de Christo intelligi debeat, manifestat, dicens: »Quorum enim animalium infertur sanguinis in Sancta pro peccato, horum corpora cremantur extra castra; ita et iehsu ut sanctificaret per suum sanguinem populum, extra portam passus est .« Tunc enim extra castra uituli carnes, corium et fimus comburebantur, quando extra portam in  cruce pendens, pro peccatis nostris Christus Dominus noster duram mortem patiebatur. Nemo autem cum uituli fimum legerit, fimum quoque Christum significare abhorreat, hoc enim fimo pinguescit terra nostra; hoc fimo fertilis fit et caro, et anima nostra. Id ipsum enim per fimum uituli, et per Ne patriarche discooperta uerenda significari arbitror. Fimus ergo uituli crucis ignominiam significat. In hoc enim Apostolus gloriatur, dicens: »Mihi autem absit gloriari, nisi in cruce Domini nostri Iesu Christi .« uitulus igitur noster, id est uerbum Dei, habet carnes, quibus reficimur. Unde ipse ait: »Qui manducat meam carnem, et bibit meum sanguinem, habet uitam eternam .« Habet et corium, qud nisi de littere superfice detractum  fuerit, ad carnes et ad spiritualem intelligentiam accedere non ualemus. Nos enim ipsi quando ista dicimus, uitulum, id est uerbum Dei, quodammodo decoriamus; quod enim corium super carnes  , hoc ignorantia super litteram. Et hec de uitulo dicta sufficiant.

»Unum quoque arietem sumes, super cuius caput ponet Aaron, et filii eius manus, quem cum mactaueris, tolles de sanguine eius, et fundes circa altare: ipsum autem arietem secabis in frusta, lotaque intestina eius, ac pedes pones super concisas carnes, et super caput illius, et offeres totum 109 arietem in incensum super altare.« Quamuis enim unum, idemque et per uitulum, et per arietem intelligatur, siquidem utrumque Christi passionem significat,  differt tamen; quoniam uitulus illam eius mortem designat, de qua Apostolus ait: »Christus semel pro peccatis nostris mortuus est, iam non moritur, mors illi ultra non dominabitur  .« Aries autem hanc illius hostiam demonstrat, que nunc quotidie in eius memoriam in sancta Ecclesia pie a sacerdotibus immolatur. Unde et ibi super altaris cornu sanguis ponitur: hic autem solummodo circa altare funditur. Ait ergo: »Unum quoque arietem sumes, super cuius caput ponent Aaron, et filii eius manus.« Hoc autem in loco Aaron et filii eius, sancte Ecclesie episcopos et sacerdotes designant: Superius enim Synagoge significauerunt ministros. Ponunt igitur Aaron et filii eius manus  super caput arietis, quando pontifices et sacerdotes puras manus eleuant ad Christi corpus conficiendum. Pro toto quidem corpore caput posuit, quoniam caput principalior pars corporis est. Quem cum mactaueris, inquit, tolles de sanguine eius, et fundes circa altare, quatenus et ore, et corde a fidelibus suscipiatur. Hoc enim altare non conuenientius, quam hominis mens, et cor intelligi potest. Funditur igitur sanguis circa altare, quoniam mentes et corda semper tangens, nunquam Christi sanguis et passio a fidelium memoria delebitur. Semper enim in eius  sanguine natant corda nostra, semperque eius sanguis et passio uersatur circa mentem nostram. Unde et ipse Dominus ait: »Hoc facite in meam commemorationem .« Sequitur:

»Ipsum autem arietem secabis in frusta.« Arietem enim in frusta secamus, quando omnia, que de Saluatore scripta sunt, particulariter et per sententias diuidentes exponimus, nunc de eius ineffabili natiuitate, nunc de eius predicatione, nunc de miraculis, que solo uerbo operabatur, nunc de passione, nunc de resurrectione, nunc de eius ascensione uerbum facientes.

»Lotaque intestina, ac pedes pones super concisas carnes, et super caput illius, et offeres totum arietem super altare.« Quid enim per eius pedes  et intestina, nisi eius finem et passionem intelligimus? Finis enim corporis pedes sunt; intestina uero uidere, horribile est. Quod ergo significatur per fimum uituli, hoc significatur per intestina et pedes arietis. Pedes ergo arietis et intestina lauamus, quando Christum Dominum non imbecillitate, sed uoluntate passum esse probamus; quando sputa, flagella, spineam eoronam et totam crucis ignominiam  propria uoluntate eum sustinuisse, ex ipsius testimonio ostendimus: »Oblatus est enim, quia ipse uoluit .« potestatem enim habuit ponendi animam suam, et iterum sumendi eam. Unde et dicebat: »Nisi granum frumenti cadens in terram mortuum fuerit, ipsum solum manet; si autem mortuum fuerit,  multum fructum affert .« Hoc enim cum dicimus, eius pedes et intestina lauamus, et ea, que in eo infirma, imbecillia et despicienda apparebant, nobilia, fortia et admiranda esse monstramus. Hec autem, id est, intestina et pedes arietis ponimus super concisas carnes et super caput illius, quoniam postquam Christum Deum esse de uirgine natum, inter homines conuersatum, cecos illuminasse, leprosos mundasse, mortuos suscitasse, et cetera que fecit, singulariter ostendimus; tunc tandem, et his omnibus illud quoque superponere et reddere debemus, quia pro nobis passus est et propter peccata nostra mortem turpissimam et crucis ignominiam sustinuit. Hic est enim rectus ordo  predicationis, si arietem nostrum, id est uerbum Dei concidentes in frusta secantes, a capite incipientes, ipsumque caput prius ponentes dicamus: »In principio erat uerbum, et uerbum erat apud Deum, et Deus erat uerbum .« Hoc est enim caput arietis. Deinde autem cetera quoque membra per ordinem exponentes, postquam eum hominem factum, de uirgine natum, cum hominibus conuersatum, et similia, que de eo scripta sunt, exposuerimus, tandem ad eius passionem ueniamus, et crucis ignominiam post omnia et super omnia addamus; et hoc quidem est pedes arietis et intestina super concisas carnes et super caput ponere. Quod quidem Ioannes euangelista fecisse dignoscitur. Postquam enim dixerat: »In principio erat  uerbum, et uerbum erat apud Deum, et Deus erat uerbum;« consequitur, et particulatim Christi doctrina, et miraculis positis, tandem eius passionem et crucis ignominiam per omnia superaddidit. Quod autem addit: »Et offeres totum arietem super altare:« tale est, ac si diceret: Non solum Christi diuinitatem et humanitatem, uerum etiam passionem, resurrectionem et ascensionem, et quecunque de eo scripta sunt, semper in memoria, in corde et in mente habebis. Diximus enim, quia hoc altare mens et cor hominis intelligatur. Quoties ergo spiritu contribulato, corde contrito et humiliato Saluatoris nostri benigne memores sumus, eumque aliis predicamus, toties super cordis altare totum arietem immolamus: oblatio enim Domini est odor  suauitatis; nulla enim nostra oblatio est Deo suauior quam amor, pietas, et dilectio, qua 110 circa eius memoriam afficimur, et in eius dulcedine suspiramus. Hac enim dulcedine Psalmista plenus dicebat: »Sitiuit anima mea ad Deum uiuum: quando ueniam, et apparebo ante faciem Dei? fuerunt mihi lacryme mee panes die ac nocte .«

»Tolles et arietem alterum, super cuius caput Aaron, et filii eius ponent manus. Quem cum immolaueris, sumes de sanguine eius, et pones super extremum dextre auricule Aaron et filiorum eius, et super pollices manus eorum, et pedis dextri. Fundesque sanguinem super altare per circuitum.«  Hec autem tertia oblatio illa est, de qua Psalmista loquitur dicens: »Pretiosa in conspectu Domini mors sanctorum eius .« uitulus igitur, ut diximus, Christi passionem; primus autem aries ipsius corporis et sanguinis sacramentum, quod quotidie ubique in Ecclesia immolatur; hic autem secundus aries apostolorum et martyrum passiones et tormenta significat. De hoc enim ariete scriptum est: »Afferte Domino, filii Dei, afferte Domino filios arietum .« Itemque: »Montes exsultauerunt ut arietes .« De hac quoque oblatione et Apostolus dicit: »Ego enim iam delibor, et tempus resolutionis mee instat .« Itemque: »Obsecro uos per misericordiam Dei, ut exhibeatis  corpora uestra hostiam uiuentem, sanctam, Deo placentem, rationabile obsequium uestrum .« Ipse quoque Dominus filiis Zebedei: »Potestis, inquit, bibere calicem, quem ego bibiturus sum?«  Qui cum se posse responderent, ait: »Calicem quidem meum bibetis ;« id est uos quoque pro me patientes, Dei holocaustum et oblatio eritis. Super caput ergo huius arietis Aaron et filii eius manus posuerunt, quoniam incitamento pontificum et sacerdotum  statim post Christi passionem in apostolos manum iniecerunt. Primum enim Stephanum et Iacobum interfecerunt, demum uero nimis crudeliter ubique Ecclesiam persecuti sunt. Et isti quidem super caput arietis manus  posuerunt, quando primitiuam Ecclesiam diuersis multisque tormentis afflixerunt. Diximus enim superius, quod Aaron et filii eius, aliquando Iudeorum pontifices et sacerdotes, aliquando episcopos et sacerdotes nostros significet: illos enim significant, cum male agunt; hos autem significant, cum bonum aliquid operantur. Illos cum sanctos persequuntur; istos cum a Domino consecrantur. Unde et subditur: »Quem cum immolaueris, sumes de sanguine eius, et pones super extremum dextre auricule Aaron, et filiorum eius.« Ecce enim Aaron et filii eius, qui modo Iudeorum pontifices et sacerdotes significabant, nunc nostros episcopos et sacerdotes significant. Qui quoniam nil sinistrum habent, ideo super eorum dextram aurem, et manum,  et pedem, sanguis arietis poni iubetur. Iudei uero dextram aurem non habent, quam seruo Malcho beatus Petrus abscidit. Nihil enim sinistrum habent sancti; et ideo in Euangelio Dominus ait: »Nesciat sinistra tua, quid faciat dextera tua .« Sanguis enim arietis nobis aures tangit, quando martyrum passiones nos audire delectat. Sed quia perparum audire prodest, nisi et eorum actus imitemur, ideo etiam manus sanguine tinguntur, quatenus eos et in operatione, et si necesse fuerit, in passione sequamur. Tangit autem et pedes, ut bonum exemplum, quod ex eis capimus, aliis etiam nos predicare non pigeat secundum illud Apostoli: »Quam speciosi pedes euangelizantium pacem, euangelizantium bona!«  Quod autem extremum  auricule sanguis tangit, hoc est intelligere, quod aures sanctorum usque ad extremam seculi consummationem uerbo Dei nunquam claudentur. Et quoniam Iudeorum quoque populus circa mundi finem ad Dei uerbum audiendum aures aperiet, non immerito extremum auricule Aaron tetigisse dicitur: extremum enim auricule tangere, est ultimos et extremos ad penitentiam uocare. Funditur autem sanguis arietis super altare per circuitum, quoniam omnium mentes et corda in sanctorum martyrum passionibus, constantia et sanguine delectantur. Siue enim totam Ecclesiam, siue uniuscuiusque mentem intelligamus; sanguis tamen martyrum super altare funditur, quoniam fidelium mentibus  martyrum passiones narrantur. Sequitur:

»Cumque tuleris de sanguine, qui est super altare, et de oleo unctionis, asperges Aaron, et uestes eius, filios, et uestimenta eorum.« Sanguis enim de altari, et oleum unctionis super Aaron, et uestes eius aspergitur, quoniam SS. martyrum passiones et gratia Spiritus sancti, qua peruncti erant, omnibus episcopis et sacerdotibus ad predicandum et imitandum traduntur. Imitari autem ad Aaron, predicari autem ad uestes eius pertinet. Dum enim martyrum sanguis in uestibus uidetur, ipse etiam uestes quodammodo predicant martyrum passiones. Dum uero Aaron et sanguine tingitur, et oleo ungitur, tunc quidem sacerdos et martyrium imitatur, et gratia roboratur. Ille enim sacerdos martyrum  sanguine non tingitur, qui martyrum spermit imitari passiones; si uero eorum martyria etiam predicare negligit, procul dubio nec in uestes eorum sanguinem suscepit. uestis enim nostra caro est; hac enim ueste induitur anima; cum ergo lingua carnis, martyria martyrum predicamus, eorum sanguinem in uestimento quodammodo ferimus. Hic autem sanguis tollitur de altari cordis nostri, quia quod in corde habemus, hoc agimus, et docemus,

»Consecratisque et ipsis, et uestibus eorum, tolles adipem de ariete, et caudam, et aruinam, 111 que operit uitalia, ac reticulum iecoris, et duos renes, atque adipem, qui super eos est, armumque dextrum, eo quod sit aries consecrationis, tortam panis unius, crustulam  conspersam oleo, laganum de canistro azymorum, quod positum est in conspectu Domini.« Consecratis, inquit, et ipsis, et uestibus eorum, quatenus eorum uitam imitentur, quorum et ipsi et eorum uestimenta sanguine asperguntur, tolles adipem de ariete, et cetera que sequuntur. Non enim sufficit, nos solo arietis sanguine aspergi, nisi eius adipem, et caudam, et aruinam, et cetera que hic posita sunt, de ariete suscipiamus, quoniam non solum martyrum passiones, uerum et eorum uitam, mores et sapientiam amplecti et imitari debemus. Tolle igitur adipem, dico non carnis, sed mentis; mentis enim adeps iustitia est, prudentia, temperantia et fortitudo: hoc enim adipe incrassatur anima. Tolle et caudam, ut sunt illi, de quibus loquitur; ita ut  usque in finem in bono opere perseueres. »Qui enim perseuerauerit usque in finem, hic saluus erit ;« cauda enim pro fine ponitur, quoniam finis corporis cauda est. Tolle et aruinam, que operit uitalia: uitalia enim corda sunt, quoniam ibi est uita. Aruina igitur cordis sapientia et scientia intelliguntur. Macrum est illud cor, quod hac aruina non impinguatur. Tolle et reticulum iecoris, ut nichil de pinguedine relinquas. Omnis enim arietis huius pinguedo bona est, ad iecur enim, secundum physicos, digestio pertinet, unde et patremfamilias illud uocant, quoniam eius officio cetera nutriuntur. Macrum autem, infirmum et debile iecur digerere cibos non ualet. Reticulum igitur iecoris quid erit?  nisi illa intelligentia, qua sanctarum Scripturarum intelligentias ruminando digerimus. Cibus enim, qui non digeritur inutilis est. Scriptura enim, que non intelligitur, infructuosa est. Ut ergo nostrum iecur pinguescat, tollamus huius reticulum iecoris: tolle similiter et duos renes, et adipem, qui super eos est, ut tales sint renes tui, quales et sanctorum renes fuerunt. »Sint lumbi tui precincti ;« ubi dominatur libido, dic Domino cum Psalmista: »Proba, me Deus, et tenta me, ure renes meos, et cor meum . Sed quia castitas carnis inutilis est, nisi et castitas mentis habeatur, adipem quoque, qui super renes est, tollere iubetur. Tunc enim castitas pinguis est, quando neque caro a fornicatione, neque anima ab heretica prauitate, uel  uitiorum amore corrumpitur. Tolle et armum dextrum. Audi Apostolum dicentem: »Alter alterius onera portate, et sic adimplebitis legem Christi ;« ut quomodo Christum te, ita te proximum ferre non pigeat. Ille enim episcopus non habet armos, qui aliorum onera portare non uult. Est autem hic aries consecrationis, quoniam hoc ariete, et Aaron, et filii eius consecrantur. Tolles et tortam panis unius, et crustulam conspersam oleo, et laganum de canistro azymorum, quod positum est in conspectu Domini. Per tortam enim panis unius, et crustulam, et laganum, fidem, spem et caritatem intelligimus. Sicut enim panis inter omnes cibos, ita fides omnium uirtutum prima et maxima est: »Sine fide, impossibile est placere Deo :« hec prima datur, hec in baptismo suscipitur, quam qui non habet, nichil habet. Est autem torta panis unius, quoniam et fides una est. Sic enim Apostolus ait: »Unus Dominus, una fides, unum baptisma .« Sed quare torta? Torta enim similitudinem corone exprimit; per fidem autem uenitur ad coronam, unde cum Apostolus dixisset: »Bonum certamen certaui, cursum consummaui, fidem seruaui ,« mox addidit, dicens: »De reliquo mihi reposita est corona iustitie .« Crustula uero spem significat: quod enim in sartagine frigimur, quod in craticula assamur, quod in diuersis tribulationibus affligimur, hoc totum spes future beatitudinis operatur. Unde et Apostolus ait: »Si enim quod non uidemus, speramus,  per patientiam exspectamus .« Quid uero lagane latitudo, nisi caritatem designat, de qua scriptum est: »Latum mandatum tuum nimis :« in hoc enim mandato »uniuersa lex pendet et prophete .« Hec enim omnia et azyma sunt, et oleo lita, quoniam sincera et incorrupta sunt, et Spiritus sancti gratia perfusa. Fides enim, que catholica non est, et que sine operibus mortua est, illa quidem neque azyma est, neque oleo lita. Sunt autem omnia hec in canistro azymorum posita et collecta, per quod librum istum, librum, inquam, Exodi intelligimus. In hoc enim libro cuncta Dominus Moysi et colligere, et scribere iussit, et ita Aaron et filiis eius  tradere precepit. Quia ergo Aaron, et filii eius episcopos et sacerdotes designant, cui hoc canistrum, id est liber iste, nisi episcopis et sacerdotibus traditus intelligitur? Nobis enim ad legendum, ad meditandum, ad docendum et obseruandum, omnia ista tradita sunt. Unde et subditur:

»Ponesque omnia super manus Aaron, et filiorum eius, et sanctificabis eos, eleuans coram Domino.« Tunc enim episcopus sanctificatur, quando sacram legem, et diuina uolumina ad meditandum, et docendum suscipit, et se non labiis tantum, sed toto corde seruare promittit. Eleuat autem ea coram Domino, quoniam et in uita ei, et in doctrina talem se exhibet, cuius obsequia sursum ferri, et a Deo uideri, et recipi mereantur. Ille enim sursum non eleuat neque  se, neque munera sua, qui uitiorum contagio deturpat, et deprimit uitam, et animam suam. Sequitur:

»Suscipiesque munera de manibus eorum, et infundes super altare in holocaustum odorem suauissimum in conspectu Domini, 112 quia oblatio eius est.« Nisi enim Domino ista placuissent, nequaquam Moysi, suo mediatori, et quodammodo uicario ea Dominus suscipere precepisset: quod enim Moyses suscipit, hoc et a Deo suscipitur. Incenduntur autem super altare, ut suauem reddant odorem, et Domino placeant. Ait enim Apostolus: »Christi bonus odor sumus Deo: aliis sumus odor uite ad uitam, aliis odor mortis ad mortem .« Cum enim ea, que superius dicta  sunt, fidelium mentibus predicando infundimus, tunc super cordis altare canistrum euacuamus, et ea, que in eo reposita fuerant, in odorem suauitatis incendimus. Hoc enim odore et Deus placatur, et ad quoscunque odor iste peruenerit, in eo delectantur. Hec enim oblatio Domino est. Unde Psalmista: »Immola Deo sacrificium laudis .« Cum enim predictum canistrum super altare, id est super fidelium mentes effunditur, cum liber exponitur, cum sacra Scriptura predicatur tunc sacrificium laudis Deo immolatur. Cum ergo sacerdotes Dei tale sacrificium offerunt, cum populo predicant, cum fidelium mentes accendunt et incendunt; tunc cum oblationibus suis fit Domino suauissimus odor.  Sequitur:

»Sumes quoque pectusculum de ariete, quo initiatus est Aaron, et sanctificabis illud eleuatum coram Domino, et cedet in partem suam. Sanctificabis et pectusculum consecratum, et armum, quem de ariete separasti, quo initiatus est Aaron, et filii eius, cedentque in partem Aaron, et filiorum eius iure perpetuo a filiis Isrel, quia primitiua sunt et initia de uictimis eorum pacificis, que offerunt Domino.« Aries enim, quo initiatus et consecratus est Aaron, hic est de quo usque modo locuti sumus, cuius pectusculum et armum Aaron suscipit; quoniam episcopi et sacerdotes omnium consilia in pectore, et omnium pondera super humeros ferre debent. Qui enim tot animalium pectora,  armosque comedunt, eos, et sapientes, et fortes, et ut ita dixerim, pectorosos et armosos esse oportet, Ideo enim uobis, episcopi et sacerdotes, pectora dantur, ne locus uobis desit, in quem Dei thesaurum reponatis. Habetis autem et armos, ut totius Ecclesie pondera potenter ferre ualeatis. Sed uideant sacerdotes, qui et armos, et pectora sanctificata comedunt, ut et armos, et pectora sancta, et iusta habeant. Sanctum enim pectus sancta eructat, et super sanctos humeros non ascendit iniquitas. Hec autem et inter primitias computantur, et ideo sacerdotum sunt, quia omnes primitie sacerdotibus a populo dantur.

»uestem autem sanctam, qua utitur Aaron, habebunt filii eius post eum, ut ungantur in ea, et  consecrentur manus eorum. Septem diebus utitur ea, qui pontifex pro eo fuerit constitutus de filiis suis, et qui ingredietur tabernaculum testimonii, ut ministret Domino in Sanctuario.« uos enim, episcopi et sacerdotes, filii estis Aaron; si tamen Aaron imitamini, et Moysi fratres estis: illius utique Moysi, qui ait: »Narrabo nomen tuum fratribus meis .« uos ergo habetis uestem Aaron, uos gloria et decore, omniumque uirtutum ornamento induti estis. uos rationale et superhumerale habetis, uos sancti Spiritus gratia inuncti estis; uestre quoque manus ad Christi corpus, et sanguinem conficiendum, omneque bonum et honestum agendum sunt consecrate: uos enim septem diebus hac ueste utimini, quoniam omnibus diebus ea utimini,  et nunquam ea exspoliamini. Non enim sunt dies, nisi septem; quod autem septem diebus fit, omni tempore fit.

»Arietem autem consecrationis tolles, et coques carnes eius in loco sancto, quibus uescetur Aaron, et filii eius.« Diximus enim per hunc arietem, apostolorum omniumque martyrum multitudinem intelligi. Horum autem carnes comedunt episcopi et sacerdotes, eorumque filii, non sicut illi, de quibus dicitur: »Quia comederunt Iacob .« Apostolorum enim et martyrum nos carnes comedimus, quoniam ipsi sunt panis noster, ipsi sunt cibus noster, ipsi sunt refectio nostra; eorum exemplis uiuimus, eorum doctrina nutrimur, eorum sermonibus et operationibus saturamur. Horum  autem carnes coquimus in loco sancto, quia eorum scripta, doctrinam, et exempla in corde fideli meditamur, et sana intelligentia ruminamus. At uero haretici non coquunt has carnes in loco sancto, quonism in sterquilinio heretici cordis cuncta male intelligendo deprauant. Eorum igitur exempla sequamur, quorum pane saturamur.

»Panes quoque qui sunt in canistro, in uestibulo tabernaculi testimonii comedent, ut sit placabile sacrificium, et sanctificent offerentium manus.« Comedimus iam carnes arietis, comedamus et panes, qui sunt in canistro uterque enim cibus bonus est, et ad comedendum suauis: audiuimus enim apostolorum et martyrum uitam et doctrinam; audiamus  et ea, que in hoc canistro, id est in hoc libro continentur: audiuimus noua, audiamus et uetera. Bonus enim ille est, qui profert de thesauro suo noua et uetera. Hos autem panes in uestibulo tabernaculi et in loco sancto comedere debemus, quatenus non demus sanctum canibus, nec spargamus margaritas ante porcos. In loco sancto comedamus illos, in conuentu fidelium eos expendamus, comedamus et exponamus. Quare hoc? ut sit placabile sacrificium, ut nomen Domini non blasphemetur, utrumque ministerium non uituperetur, et sanctificentur offerentium manus. Si enim recte offeras, non recte diuidas, 113 peccasti  : sicut enim uidendum  est, quid offeras, et cui offeras, ita et uidendum est, ubi offeras. Unde et subditur: »Alienigena non uescetur ex eis, quia sanctificata sunt.« Maiora enim Scripturarum sacramenta solis fidelibus tradenda sunt: que enim conuentio fidelis cum infideli? Infidelibus ergo fides predicetur; quod si quis conuertatur, accedat, et edat: »Alienigena enim non uescetur ex eis. Quod si remanserit de carnibus consecratis, siue de panibus usque mane, combures reliquias igni: non comedentur, quia sanctificata sunt.« Hoc enim puto esse illud, quod superius de agno phase dictum est: »Si quid residuum fuerit, igne comburetur .« Non enim omnia comedi possunt, quoniam non omnia intelligi possibile est, multa relinquentur  usque mane, et prius hec nox, hec uita tenebris et ignorantia plena finietur; prius sol iustitie orietur, quam omnia sanctarum Scripturarum sacramenta intelligantur. Que ergo intelligi non possunt, igne fidei comburantur, sanctoque spiritui committantur, et firmo caritatis amore credantur. Non enim propter aliud reliquias comedere interdictum fuerat, nisi ut ea, que intellectui non patent, que Dei sapientia occulta esse uoluit, nos perscrutari et inuestigare omittamus. Qualiter enim uerbum caro factum est, qualiter uel a Patre, uel a matre Dei Filius genitus est; qualiter Spiritus sanctus a Patre procedat et Filio, multaque alia his similia, nulli unquam hominum in hac uita reuelata sunt.

»Omnia, que precepi tibi, facies super Aaron,  et filiis eius. Septem diebus consecrabis manus eorum, et uitulum pro peccato offeres per singulos dies ad expiandum.« Quid est enim septem diebus consecrabis manus eorum? Audite, episcopi, audite, sacerdotes: nullus dies pretermittatur, omni die consecrari debent manus uestre, non enim sunt dies nisi septem; qui ergo septem diebus consecratur, omnibus diebus consecratur. Omnibus autem diebus illius manus consecrantur, qui semper manus et opera sua custodit, ut munda sint, ut nichil mali operentur, et ut cunctis bonis operationibus insistant. Offert autem et uitulum ad expiandum per singulos dies, qui nunquam unigeniti Filii Dei obliuiscitur passionis. uitulus  enim iste Christus est, cuius dum natiuitatem, doctrinam, operationem, miracula, crucem, flagella, passionem, spineam coronam et cetera, que pro nobis sustinuit, in mente habemus, magnum ad peccata expianda sacrificium Deo offerimus. Offertur etiam et uitulus iste ad expiandum per singulos dies, quoniam usque ad seculi consummationem Christi corporis et sanguinis sacramentum sancta Ecclesia quotidie offerre non cessabit.

»Mundabisque altare, cum immolaueris expiationis hostiam et unges illud in sanctificationem.« Quod enim hoc altare Ecclesiam significet, superius, cum de eo loquebamur, ostendimus. Cum enim  uniuscuiusque fidelium mens altare uocetur, multo magis altare, tota Ecclesia et intelligi, et dici debet. Hoc autem altare toties mundari oportet, quoties expiationis hostia immolatur in eo. »Qui enim« hanc hostiam »indigne manducat et bibit, iudicium sibi manducat et bibit .« Apostoli enim uerba sunt hec. Mundatur enim altare istud penitentia, lacrymis, eleemosynis, et misericordie operationibus. Ungitur autem in sanctificationem oleo pietatis, et gratia Spiritus sancti; hoc enim oleo sanctificatur Ecclesia. Sequitur.

»Septem diebus expiabis altare, et sanctificabis, et erit Sanctum sanctorum; omnis qui tetigerit illud, sanctificabitur.« Quod enim septem dies omne tempus significent, sepe iam dictum est.  Quod uero omni tempore sanctificatur et in melius proficit, sanctum est; imo Sanctum sanctorum. Sanctificatur autem omnis qui hoc altare tangit, quoniam quicunque ecclesiasticam religionem suscipit, et sanctorum exemplis corde tangitur et compungitur, ille procul dubio sanctus efficitur.

»Hoc est, quod facies in altari: Agnos anniculos duos per singulos dies iugiter, unum agnum mane, et alterum uespere: decimam simile consperse oleo contuso, mensuram quartam partem hin, et uinum ad libandum eiusdem mensure in agno uno.« Quamuis enim duo agni unum idemque significent , aliter tamen quotidie in Ecclesia, aliter in cruce immolatus est Christus. Hic enim  a fidelibus cum pietate, ibi uero a Iudeis cum crudelitate immolatus est. Et quidem mane et uespere noster quoque agnus immolatus est; quoniam Christus Dominus noster mane a Iudeis iudicatus, damnatus, flagellatus et consputus, ligatus, alapis cesus, multisque iniuriis affectus est; uespere autem in cruce pendens spiritum emisit. Unde Psalmita inquit: »Dirigatur oratio mea sicut incensum in conspectu tuo, eleuatio manuum mearum, sacrificium uespertinum .« Nos quoque duos agnos immolemus, et mane, et uespere crucis Christi et passionis memores simus; ut per memorie compunctionisque sacrificium, quod mane immolamus, ab omnibus aduersis per totum diem securi esse possimus. Illud  uero, quod uespere agimus ab omni uitiorum infestatione per totam noctem reddat esse securos. Hoc est enim mane et uespere, quod die ac nocte, quod omni tempore. Offeramus autem et decimam partem simile; offeramus et uinum eiusdem mensure. O admirabile sacramentum! hoc est enim sacrificium Melchisedech, hoc est sacrificium pontificis nostri; pontificis quidem, cui dictum est: 114 »Tu es sacerdos in eternum secundum ordinem Melchisedech .« Similam enim et uinum obtulit Christus; similam et uinum et nos quotidie immolamus: panis enim cor roborat, et uinum letificat cor hominis. Conspargitur autem hec simila, hec medulla frumenti, hic panis uiuus, qui de celo descendit, oleo contuso, quoniam eiusdem Spiritus  sancti operatione panis iste mutatur in Christi carnem, cuius obumbratione et inspiratione de uirgine natus est Christus. Quia uero decimam, et quartam afferri iubet, illud apertissime significare uidetur, quod nullius a Deo suscipiatur oblatio, qui Nouum et uetus non recipit Testamentum. Igitur fide utriusque Testamenti, et oleo Spiritus sancti panem, et uinum offeramus; quibus et agnus quidem ideo adhibetur, quoniam in agni carnem et sanguinem ista mutantur.

»Alterum uero agnum offeres ad uesperam, iuxta ritum matutine oblationis, et iuxta ea, que diximus in odorem suauitatis, sacrificium est Domino oblatione perpetua in generationes uestras.« Quia enim unum, idemque uterque agnus significat, ideo uno eodemque ritu et uespere offertur, et mane. Fit  autem hoc sacrificium oblatione perpetua, quoniam usque ad seculi consummationem in sancta Ecclesia hec oblatio non finietur. Sed ubi fit, sequitur:

»Ad ostium tabernaculi testimonii coram Domino, ubi constituam, ut loquar ad te, ibique precipiam filiis Isrel, et sanctificabitur altare in gloria mea. Sanctificabitur et tabernaculum testimonii cum altari, et Aaron cum filiis eius, ut sacerdotio fungantur mihi, et habitabo in medio filiorum Isrel, eroque eis Deus, ut sciant quia ego Dominus Deus eorum, qui eduxi eos de terra Aegypti, ut manerem inter illos ego Dominus Deus eorum.« Ad ostium namque tabernaculi fit sacrificium, quia ibi sunt sacerdotes, imo ipsi sunt ostium, ceteraque fidelium multitudo per eos ingreditur tabernaculum.  Ad ostium quippe fit sacrificium, ut statim in ipso fidei introitu, et baptismate suscepto, Christi corporis et sanguinis in Christo regenerati participes fiant. Unde et iuxta altare labium ponitur, in quo lauantur sacerdotes. De hoc enim in sequentibus dicetur.



CAPUT XXX.

»Facies quoque altare ad adolendum thymiama de lignis setim, habens cubitum longitudinis, id est quadrangulum, et duos cubitos in altitudine, cornua ex ipso procedent uestiesque illud auro purissimo, tam craticulam eius, quam parietes per circuitum, et cornua.« Superius enim altare totam Ecclesiam, hoc autem Christi humanitatem significat, unde propter suauitatis odorem, qui super eo offerebatur, altare thymiamatis appellatur. Ad  hoc autem soli pontifici ad immolandum accedere licebat, quoniam unius summique pontificis humanitatem significabat. Huius enim altaris fragrantiam senserat Ecclesia, cum dicebat: »Trahe me post te, curremus in odorem unguentorum tuorum .« Huius odorem et Isaac sentiens, ait: »Ecce odor filii mei, sicut odor agri pleni, cui benedixit Deus . Hic est ille flos campi et lilium conuallium, in quo septem Spiritus sancti gratie requiescunt. Est autem hoc altare de lignis setim, de lignis fortibus et imputribilibus. Unde et Psalmista de eo loquens, ait: »Nec dabis sanctum tuum uidere corruptionem .« Setim namque spina interpretatur; spinis autem hoc altare coronatum  legimus. Est autem quadrangulum, utpote firmum, stabile et immobile. Hec est autem illa firma petra, super quam fundatur Ecclesia. Eleuatur autem duobus cubitis in altitudine, quia quasi duobus cubitis, Deo et homine conficitur. Habet autem unum cubitum in latitudine, quia Deus et homo unus est Christus. Denique quia Filius in Patre, et Pater in Filio, et Spiritus sanctus ab utroque procedit, non immerito tribus cubitis hoc altare metitur. Cornua uero ex Christo procedunt, quoniam omnis eius uirtus, et fortitudo, non per accidens, non aliunde uenit, sed semper naturaliter et substantialiter eam in se habet, possidet Saluator noster. uestitur autem auro purissimo, quia non solum sapientie et scientie luce refulget; uerum et ipse est, a quo est omnis sapientia,  et cum quo fuit semper, et est ante euum. Hec est enim illa domus, quam sapientia edificasse dicitur: »Sapientia edificauit sibi domum, excidit columnas septem .« Quia ergo tota hec domus a sapientia edificatur, merito totum altare auro purissimo uestitur. Quoniam autem per craticulam, que in modum retis facta fuerat, eius predicatio intelligitur, quis digne dicere ualeat, quanta sapientie et scientie luce hec craticula refulgeat? Hoc enim est illud rete, quod Dominus in dextram nauigii apostolis mittere iubet. Sequitur:

»Faciesque ei coronam aureolam per gyrum, annulos aureos sub corona per singula latera, ut mittantur in eos uectes, et altare portetur. Ipsos  quoque uectes facies de lignis setim, et inaurabis eos.« Coronatur enim hoc altare, sicut Psalmista de homine Deo testatur, dicens: »Minuisti eum paulo minus ab angelis, gloria, et honore coronasti eum .« Itemque: »Posuisti in capite eius coronam de lapide pretioso . Hec autem corona, aureola est, quoniam sapienter acquisita est. Quid autem per quatuor annulos aureos  nisi quatuor Euangelia intelliguntur? His enim altare et leuatur, et portatur, quoniam euangelica predicatione Christi nomen, et gloria ubique 115 terrarum delata est. Sed a quibus? a sanctis utique apostolis et euangelistis, episcopis Ecclesieque doctoribus. Isti enim sunt illi uectes,  quibus altare portatur; isti circulos aureos, id est Euangelia penetrant, eorumque sententiis inuoluti ab eis non separantur. De his enim scriptum est: »Qui ascendis super equos tuos, et quadrige tue saluatio .« Isti enim et uectes dicuntur, et equi; qui bene dicuntur esse de lignis setim, utpote fortes, incorruptibiles et eterni. Sunt autem deaurati, quia multa sapientie luce refulgent.

»Ponesque altare contra uelum, quod ante arcam pendet testimonii coram propitiatorio, quo tegitur testimonium, ubi loquar tibi.« Contra uelum namque ponitur altare, et non inter uelum, quatenus et ab omnibus uideatur, et thymiamatis odore, quod in eo adoletur, omnes perfundat et repleat. Hoc est enim quod Dominus ait: »Ego palam locutus sum  mundo semperque docui in synagoga, ubi omnes Iudei conueniunt .« Stat autem altare coram propitiatorio, quoniam Christus Dominus noster propitiationis et misericordie nunquam obliuiscitur, semperque ad propitiatorium respicit, semperque ad se uenientibus miseretur. Ibi autem loquitur Dominus, in eo loquitur Dominus, quia ipse est Deus et Dominus. Sequitur:

»Et adolebit incensum super eo Aaron, suaue fragrans mane, quando componet lucernas, incendet illud, et quando collocabit eas ad uesperum, uret thymiama sempiternum coram Domino in generationes uestras.« Aaron namque ipse est iehsu pontifex et sacerdos noster, qui super altare carnis assumpte omnium thymiamatum fragrans  odore, cunctos per circuitum sue fame notitia delectabat: hoc faciebat mane et uespere. Quid est mane, et uespere? omni tempore: mane enim diei, uespere autem noctis est initium: mane autem pro die, uespere autem pro nocte ponitur; dies uero et nox omne tempus significant. Mane ergo, et uespere lucernas Aaron componebat et collocabat, quoniam Christus Dominus noster, uerbi doctrina, uirtutum admiratione, gratiarum diuersitate fideles suos omni tempore illuminabat, talibus enim lucernis illuminantur fidelium corda.

»Non offeretis super eo thymiama compositionis alterius, nec oblationem, nec uictimam, nec libabitis libamina.« Nihil enim extraneum, uel corruptum,  uel uitiatum, nichil deterioris dogmatis offeretur in hoc altari; quoniam Christus Dominus noster »peccatum non fecit, nec dolus inuentus est in ore eius : nichil nisi iustitiam, pietatem, mansuetudinem, caritatem, sapientiam, concordiam, pacem, et similia hoc altare redolet; talis hinc odor funditur, talia thymiamata fragrant. Cum enim Apostolus dicat: »Christi bonus odor sumus Deo in omni loco ,« qualem ipsum Christum odorem esse putamus?

»Et deprecabitur Aaron super cornua eius semel per annum in sanguine, quod oblatum est pro peccato, et placabitur super eo in generationibus uestris, Sanctum sanctorum erit Domino.« Semel enim pontifex noster iehsu Christus super huius  altaris cornua, id est in humanitate, quam de uirgine matre susceperat, pro peccatis Iudeorum deprecatus est Patrem, quando dixit: »Pater, ignosce illis, quia nesciunt quid faciunt .« Ipse enim sacerdos, ipse hostia, ipse altare in proprio sanguine »introiuit semel in sancta, eterna redemptione inuenta :« hoc enim sacrificio, huius pontificis precibus, cunctis generationibus placatus est Dominus. Quod autem sequitur: »Sanctum sanctorum erit Domino,« de altari intelligi debet: corpus enim Christi Sanctum sanctorum est, quoniam ab eo cetera sanctificantur. Hucusque de altari.

»Locutusque est Dominus ad Moysen, dicens: Quando tuleris summam filiorum Isrel, iuxta numerum, dabunt singuli pretium pro animabus  suis Domino, et non erit plaga in eis, cum fuerint recensiti. Hoc autem dabit omnis, qui transit ad nomen dimidium sicli, iuxta mensuram templi. Siclus uiginti obolos habet. Quod habetur in numero a uiginti annis et supra dabit pretium  .« Omnis, inquit, qui numeratur, id est, qui transit ad nomen, qui re et nomine ascribitur in populo Dei, ferat pretium, non sit uacuus, nec sine munere, quia redemptio anime proprie diuitie. Sed quid dabit? dimidium sicli. Siclus enim uiginti obolos habet; dabit ergo decem obolos. Sed quare decem? uis audire quare? Quia decem sunt uerba legis; tanto enim pretio unusquisque redimit animam suam. Non occidisti, unum siclum dedisti; non es mechatus, duos siclos dedisti; non fecisti furtum, tres siclos  dedisti, et sic in ceteris. Tot enim das siclos quot precepta custodis. Unde et secundum mensuram templi dari iubentur. In templo enim lex est. In templo Decalogus reperitur et metitur. Dant autem pretium a uiginti annis et supra, quia eius pretium non recipitur, quia decem non duplicat, quia Testamentum dupliciter non intelligit, quia secundum litteram, et spiritum utriusque Testamenti non laudat expositionem. Hinc enim Iudei, hinc et Manichei reprobantur.

»Diues non addet ad dimidium sicli, et pauper nichil minuet; susceptamque pecuniam, que collata est a filiis Isrel, trades in usus tabernaculi testimonii, ut sit monumentum eorum coram Domino, et propitietur animabus illorum.« Diues enim ad medium sicli nichil addit, quoniam qui decem  uerba legis obseruat, nichil est, quod 116 ulterius agat. Pauper uero nichil minuere debet, quoniam »qui in uno offendit, factus est omnium reus .« Omnis autem hec pecunia tradatur in usus tabernaculi testimonii, ut quicunque legis mandata custodit, non ad fauorem uulgi, sed ad anime utilitatem hoc faciat, semperque illud in mente habeamus: »Amen dico uobis, receperunt mercedem suam .« Tales enim tabernaculo testimonii inutiles sunt; quoniam muri Ierusalem ex his non edificantur.

»Locutusque est Dominus ad Moysen, dicens: Facies et labium eneum cum basibus suis ad lauandum, pones illud in tabernaculum testimonii, et altare, et missa aqua, lauabunt in eo Aaron, et filii eius  manus suas ac pedes, quando ingressuri sunt tabernaculum testimonii, et quando accessuri ad altare, ut offerant in eo thymiama Domino, ne forte moriantur, legitimum sempiternum erit ipsi, et semini eius per successiones.« Quid enim per labium, nisi baptismum? Quid per basim eius, nisi fidem intelligamus? Est autem labium eneum, quoniam sine sono, confessionisque uoce non datur baptismus: »Corde enim creditur ad iustitiam, ore autem confessio fit ad salutem .« Unde pro paruulis, qui loqui non possunt, alii fidem promittentes  intercedunt. Ponitur autem labium inter tabernaculum et altare, ut quicunque tabernaculum ingredi, uel ad altare accedere desiderat, prius aqua lauetur, et baptismi sacramento regeneretur. Et prius quidem Aaron cum filiis suis, nunc autem sacerdotes nostri cum omnium fidelium multitudine in hoc labio lauantur: omnes enim aut sacerdotes sumus, aut filii sacerdotum. Et illi quidem manus et pedes, nos autem totum corpus lauantes, ab omni uitiorum sorde mundamus, quamuis non indigeat, nisi ut pedes lauet. Lauamus tamen et nos quotidie penitentia peccatorum, compunctionis lacrymis et pietatis, misericordieque operationibus. Nam et hoc labium est, in quo sacerdotes ad altare accessuri, quoditie lauari et mundari debent, ne forte moriantur.  Si ergo timent mori, lauentur ne moriantur; non accedant ad altare nisi loti: prope est aqua, prope sunt lacryme et penitentia. Sic enim Dauid, sic et Petrus mundatus est, aliter enim ulterius baptizari non licet.

»Locutusque est Dominus ad Moysen, dicens: Sume tibi aromata prime myrrhe et electe, quingentos siclos, et cinnamomi aromatici medium, id est ducentos quinquaginta siclos, calami similiter ducentos quinquaginta siclos, casie autem quingentos siclos in pondere sanctuarii, oleum de oliuetis mensuram hin.« Per has enim quatuor species aromaticas, quatuor iam sepe dicte uirtutes principales intelliguntur; id est prudentia, iustitia, fortitudo et temperantia. Ex his enim si oleum  S. Spiritus eis admisceatur, fit unguentum admirabilis compositionis, quo quicunque perunctus fuerit, absque omni dubitatione sanctificatur. Hoc enim unguentum Saluatori nostro nomen dedit, ut Christus a chrismate diceretur: unde et ipse ait: »Spiritus Domini super me, eo quod unxit me, euangelizare pauperibus misit me .« Sequitur:

»Faciesque unctionis oleum sanctum, unguentum compositum opere unguentarii, et unges ex eo tabernaculum testimonii, et arcam testamenti, mensamque cum uasis suis, candelabrum, et utensilia eius, altare thymiamatis et holocausti, et uniuersam supellectilem, que ad cultum eorum pertinet, sanctificabisque omnia, et erunt sancta sanctorum; qui tetigerit ea sanctificabitur. Aaron,  et filios eius unges, sanctificabisque eos, ut sacerdotio fungantur mihi.« Ipsum, inquit, tabernaculum, et quecunque in tabernaculo sunt, ex supra dicto unges unguento, quoniam quidquid ex eo ungitur, sanctum sanctorum efficitur. Quidquid enim per tabernaculum, et ea, que in tabernaculo sunt, intelligi debeat, superius dictum est.

»Caro hominis non ungetur ex eo, et iuxta compositionem eius non facies aliud, quia sanctificatum est, et sanctum erit uobis. Homo quicunque tale composuerit, et dederit ex eo alieno, exterminabitur  de populo suo.« Caro, inquit, hominis non ungetur ex eo; non enim carnis est hoc unguentum, sed mentis. Sed quid est hominis? Aaron, et filii eius homines non erant? Homines enim in diuina Scriptura pro iniquis et peccatoribus sepe accipiuntur, secundum illud: »uos autem sicut homines moriemini .« Et Apostolus: »Cum enim, inquit, alius dicat: Ego sum Pauli, ego Apollo, ego Cephe, nonne homines estis?« . Hoc ergo unguentum non peccatorum, sed sanctorum; non carnalium, sed spiritualium est: hoc solis sacerdotibus, solis sanctis et spiritualibus uiris attribuitur. Unde et subditur: »Et iuxta compositionem eius non facietis aliud.« Heretici enim, et maxime Simoniaci iuxta compositionem eius aliquid facere nituntur,  quoniam ex eisdem speciebus, eisdem sacramentorum uerbis, suos episcopos et sacerdotes ordinant, sacros ordines tribuunt, et cetera sacramenta Ecclesie pretio uendunt, hoc autem alienis, sicut et ipsi sunt, et a fide catholica extraneis. Ideoque exterminantur de populo Dei, et a sanctorum consortio separantur. Hi enim sunt, quos Saluator noster de templo eiecit. Hactenus de unguento.

»Dixitque Dominus ad Moysen: Sume tibi aromata, stacten, et onycham, galbanum boni odoris, et thus lucidissimum; equalis ponderis erunt omnia: faciesque thymiama compositum opere unguentarii, mistum diligenter, et purum, sanctificatione dignissimum.« Quid enim per has quatuor species odoriferas, quarum naturali uirtute 117  uulnera curantur, et sanantur, nisi quatuor Euangelia intelligimus? Omnia autem equalis ponderis sunt, quoniam unius eiusdemque sunt ueritatis et auctoritatis. Miscentur autem omnia simul, ut quod in uno Euangelio non habetur, in alio reperiatur; atque, dum in quibusdam inter se uicissim concordant, in nullo autem discordant, suauiorem satis reddunt odorem. Onycha autem, que ungula interpretatur, non bene a nostris cognoscitur. Hec autem quanto ordine, ratione, et secundum eam ueritatem, que scripta sunt, populis exponuntur; tunc nimirum fit ex eis thymiama compositum opere unguentarii, mistum diligenter, et purum, et sanctificatione dignissimum. Huius autem compositionis peritissimus  unguentarius Apostolus fuit, qui sicut sapiens architectus fundamentum posuit, et inter perfectos sapientiam loquens, omnibus omnia factus est, ut omnes lucrifaceret. Hoc enim thymiamate redolens, dicebat: »Gratias autem Deo, qui dedit pignus in cordibus nostris ,« et »odorem notitie sue manifestat per nos in omni loco, in his, qui salui fiunt, et in his, qui pereunt: aliis enim sumus odor uite in uitam: aliis odor mortis in mortem .«

 »Cumque in tenuissimum puluerem cuncta contuderis, pones ex eo coram testimonio tabernaculi, in quo apparebo tibi; sanctum sanctorum erit uobis thymiama.« Tunc enim in tenuissimum puluerem uniuersa contundimus, quando Euangeliorum sententias subtiliter indagantes, et frequenter ruminatione frangentes, ad spiritualem intelligentiam redigimus. Sicut enim aromata, quando teruntur, suauius redolent, ita et sancta Scriptura quanto plus ruminatur et frangitur, tanto suauiorem prestat odorem. Ponimus autem ex hoc thymiamate coram testimonio tabernaculi, quando Nouum Testamentum ueteris Testamenti testimonio comprobamus. Stat autem Nouum Testamentum quodammodo coram uetere, dum ad se defendendum eius testimonium  exspectat: sicut enim Euangelium testimonium est Ecclesie, ita et lex testimonium est tabernaculi et ibi quidem, id est in testimonio, in sacris uoluminibus apparet Dominus Moysi, quia sanctarum Scripturarum documentis Deum cognoscimus. uis uidere Deum, uis eum cognoscere, uis audire loquentem? Lege Euangelia, lege Exodum, lege libros Moysi, lege apostolos et prophetas: hic enim apparebit tibi Dominus, hic eius potentiam et uirtutem cognosces. Unde Psalmista: »Querite Dominum, et confirmamini, querite faciem eius semper .« Est autem hoc thymiama sanctum sanctorum, quia multo magis sunt auctoritatis Euangelia, quam Cantica canticorum  .

»Talem compositionem non facietis in usus  uestros, quia sanctum est Domino. Homo quicunque fecerit simile, ut odore illius perfruatur, peribit de populis suis.« Audite hoc, hypocrite, audite hoc auari, quia non ad laudem Dei, non ad animarum edificationem, sed ad usus mortiferos, ut diuitiis abundetis, ut marsupia impleatis, Scripturas exponitis, Euangelia predicatis, et sanctam non sancte compositionem in proprio facitis. uobis enim per Psalmistam a Domino dicitur: »Peccatori autem dixit Deus: Quare tu enarras iustitiam meam, et assumis testamentum meum per os tuum?«  uos ergo peribitis, uos de populo Dei eiiciemini, qui odore sancte compositionis illicite perfruimini, uobis enim talem compositionem facere,  hunc odorem spargere, hoc thymiama componere interdictum est. Et hec de thymiamate sufficiant.



CAPUT XXXI.

»Locutusque est Dominus ad Moysen, dicens: Ecce uocaui ex nomine Beseleel filiorum Huri, filii Hur, de tribu Iuda, et impleui eum Spiritu Dei, sapientia, et intelligentia, et scientia in omni opere ad excogitandum quidquid fieri potest in auro, et argento, et ere, marmore, et gemmis, et diuersitate lignorum, dedique ei socium Oollab filium  Achisamech de tribu Dan, et in corde omnis eruditi posui sapientiam, ut faciant cuncta, que precepi tibi, tabernaculum federis, et arcam testimonii, et que superius dicta sunt.« Beseleel interpretatur umbra Dei, per quam apostolos intelligimus, qui sub umbra et protectione omnipotentis Dei omnem spem habentes, nullum tribulationum et aduersitatum estum timuerunt. Hos autem ex nomine uocauit Dominus, quoniam ex millibus eos paucissimos elegit, sicut ipse ait: »Non uos me elegistis; sed ego elegi uos .« Quod enim nomine uocatur, non casu, sed prouidentia eligitur. Hi autem filii Huri, filii Hur. Hur enim, et Huri ignis, uel lumen interpretatur. Sunt ergo apostoli filii Christi, Christus autem Filius Dei, quoniam  ignis de igne, lumen de lumine Christus est. Qui bene de tribu Iuda esse dicuntur, quoniam de eis scriptum est: »Principes Iuda duces eorum .« Iudas enim confessio 118 interpretatur. In Christi autem, et pro Christi confessione apostoli mortui sunt. Huic ergo, id est Beseleel datur socius Ooliab, qui interpretatur protectio mea. Pater autem significat episcopos et doctores, quorum protectio Deus est omnium pater atque Creator. Est autem Ooliab filius Achisamech, qui fratrem suum roborans interpretari dicitur. Ille uero, qui fratrem suum roborat, Christus est, qui fratri suo proprio, uidelicet Christiano, robur, uirtutem et constantiam semper ubique tribuit. Unde et discipulis suis ait:  »Non uos deseram, neque derelinquam « Itemque: »Ecce ego uobiscum sum omnibus diebus usque ad consummationem seculi .« Et alibi: »Estote ergo prudentes sicut serpentes, et simplices sicut columbe .« Hec enim, et similia Dominus dicens, fratres suos roborat. Est ergo Ooliab filius Achisamech, id est filius Christi, qui, sicut diximus, fratres suos roborat. Qui merito de tribu Dan esse perhibetur, siquidem Dan iudicans interpretatur; istis autem ad iudicandum uniuersum mundum Dominus tribuit. uos ergo episcopi, doctores, uos filii illius, qui fratres suos roborat, uos filii Achisamech, considerate, qui socii estis Beseleel, quem Dominus uocauit ex nomine, socii estis apostolorum, quos  Christus ad fidem prius uocauit, quibus nomina imposuit, quos omnium principes elegit ex omnibus. Hos enim Spiritus Dei, Spiritus sapientie et intellectus, omnisque scientie repleuit, ut tabernaculum Dei, quod est Ecclesia, admirabili artificio, et ineffabili magisterio componerent. Quibus uos episcopi, et doctores, omnesque uiri eruditi, socii, adiutores, et cooperatores dati estis; edificate ergo domum Dei, instate, laborate, orate, et dicite: »Benigne fac Deus in bona uoluntate tua Sion, ut edificentur muri Ierusalem .« Quoniam autem de tabernaculo, et arca, et mensa, et candelabro, et de omnibus, que hic enumerantur, sufficienter superius exposuimus, ista nos prelibasse sufficiat.

»Locutusque est Dominus ad Moysen, dicens:  Loquere filiis Isrel, et dices ad eos: uidete, ut Sabbatum meum custodiatis.« Satis enim Moyses iam superius de Sabbato locutus est, satisque nos de Sabbato exposuimus. Non enim sine causa Sabbati obseruantia toties replicatur, non sine causa Dominus dicit: »uidete, ut Sabbatum meum custodiatis.« Custodite, inquit, Sabbatum meum; custodite requiem meam; sic requiescite, ut ego; requiescite, inquam, a malo, cessate ab iniquitate: hoc enim significat requies Sabbati; male enim celebrat Sabbatum, qui a bonis operibus uacat. Nam et Christus in Sabbato operabatur, scilicet ea que in Sabbato operari licebat, quod quidem male Iudei intelligentes, dicebant: »Hic homo non est a Deo, qui Sabbatum non custodit .«  Bonum ergo in Sabbato facere licet. Quoties ergo peccamus, Sabbatum uiolamus, quandiu uero bonum agentes a malo cessamus, Sabbatum custodimus, cum Deo quiescimus, et festiuum diem legitime celebramus. Non igitur uno die cum Iudeo, sed omni tempore sabbatizandum Deo.

»Deditque Dominus Moysi, completis huiuscemodi sermonibus in monte Sinai, duas tabulas testimonii lapideas scriptas digito Dei.« Quia enim duri, lapidei et increduli semper Iudei fuerunt, ideo legem in lapidibus scriptam suscipere meruerunt, ut saltem per duritiam lapidum, cordis sui duritiam intelligerent.



CAPUT XXXII.

»uidens autem populus, quod moram faceret descendendi de monte Moyses, congregatus aduersus  Aaron ait: Surge, fac nobis deos, qui nos precedant: Moysi enim huic uiro, qui nos eduxit de terra Aegypti, ignoramus quid acciderit.« Dicis, popule stulte et insipiens ad Aaron: Fac nobis deos. Nunquid Aaron scit facere deos? Cur potius non dicis Aaron: Sis nobis deus? Si enim Aaron creat deos, diis melior est Aaron. Exspectato paulisper donec ueniat Moyses, et ipse te edoceat quid sit Deus. uenit enim Moyses, descendit Christus, et docuit quid sit Deus; nesciebat enim adhuc quid esset Deus.

»Dixitque ad eos Aaron: Tollite inaures aureas de uxorum, filiorumque, et filiarum uestrarum auribus, et afferte ad me. Fecitque populus que  iusserat, deferens inaures ad Aaron; quas cum ille accepisset, formauit ex opere fusorio, et fecit ex eis uitulum conflatilem. Dixitque: Hi sunt dii tui, Isrel, qui te eduxerunt de terra Aegypti.« Quid autem sunt inaures, nisi aurium ornamenta? Quid uero aurium ornamenta, nisi auditus? Aures enim, que non audiunt, nequaquam ornate sunt. Fabricantes ergo uitulum perdunt Hebrei auditum, quoniam, si bene audirent, uitulum non predicarent. Unde ipse Dominus ait: »Isrel si me audieris, non erit in te deus recens, neque adorabis deum alienum .« Hoc enim Iacob significauit, qui ad radicem Sichem prope Terebinthum inaures tiliorum simul cum idolis terre suffodit. Sed quid dicis Isrel? Isti sunt dii tui, qui te eduxerunt de  terra Aegypti? Boues tibi mare rubrum aperuerunt? boues tibi manna dederunt? Mutasti enim gloriam in similitudinem uituli comedentis fenum. Quid est fenum? dicat propheta: »uere fenum est populus .« Populum ergo comedit uitulus iste. Fuge ergo uitulum, ne deuoret te.

»Quod cum uidisset Aaron, edificauit altare coram Domino, et preconis uoce clamauit, dicens: Cras solemnitas Dei est. Surgentesque mane obtulerunt holocausta, et 119 hostias pacificas. Et sedit populus manducare et bibere, et surrexerunt ludere.« Aedificauit enim Aaron altare coram Domino, sed non Domino. Cuncta enim respicit Dominus. Exaggeratio mali est. Unde Psalmista: »Tibi soli peccaui, et  malum coram te feci .« Te presente, teque uidente, malum facere non timui, nec erubui. Multum ergo peccauit Aaron, qui in tanto facinore consensum prebuit. Multum peccant et illi episcopi, et sacerdotes  si delinquenti populo fauent, et eorum stultitiam non redarguunt.

»Locutus est autem Dominus ad Moysen: uade, descende: peccauit populus tuus, quem eduxisti de terra Aegypti. Recesserunt cito de uia quam ostendisti eis.« Peccauit, inquit, populus iam non meus, quoniam alium deum sibi elegit: peccauit, inquit, populus tuus, quem diligis, pro quo semper intercedis; imo nec meus, nec tuus, quoniam me spreuit,  et te. Ironice igitur accipiatur »populus tuus.«

»Rursumque ait Dominus ad Moysen: Cerno quod populus iste dure ceruicis sit, dimitte me, ut irascatur furor meus contra eos, et deleam eos, faciamque te in gentem magnam.« Dure, inquit, superbe et indomabilis ceruicis est populus iste, neque legis et iustitie frenis cerceri et retineri ualet: dimitte ergo me, noli pro eo intercedere, cesset iam nunc deprecatio tua; ipsa enim me tenet, ipsa indignationem meam auertit, ipsa interposita me illos flagellare et delere non permittit. Notandum ergo quantum sanctorum ualeant preces, que sole Deum retinent, eiusque indignationem, et iram placant. Moyses autem non suam gloriam querens, sed pro populo sollicitus deprecabatur  Dominum dicens: »Cur, Domine, irascitur furor tuus contra populum tuum? quiescat ira tua, recordare Abraham, Isaac, et Iacob, ex quibus isti originem ducunt. Placatusque est Dominus, et non deleuit populum suum.«

»Et reuersus est Moyses de monte, portans duas tabulas testimonii manu Dei scriptas ex utraque parte, et factas opere Dei.« Scriptura quoque Dei erat sculpta in tabulis: inde enim dicuntur tabule testimonii, quia quid Deus uelit, quidque nolit, testantur eiusque uoluntatis dant nobis testimonium. Dicit enim Apostolus: »Concupiscentiam nesciebam,« subauditur, esse peccatum  , »nisi lex diceret, non concupisces rem proximi  tui ,« lex igitur dat testimonium, concupiscentiam esse peccatum. Credamus ergo testimonio legis, que, quia semper uerum dicit et nunquam mentitur, non immerito testimonium appellatur: huic enim testimonio nemo contradicere audet; ultima probatio est legis auctoritas. Hec autem scripta est manu Dei, opera Dei, et scriptura Dei; nichil humanum est in ea, tota diuina est, tota, Deo dictante et scribente, composita est; unde ueritate et auctoritate plena est. Cur autem ex utraque parte tabule scribuntur, nisi, ut legis testimonia dupliciter legantur et intelligantur? Duplex enim est intelligentia legis. Sequitur:

»Cum appropinquasset ad castra, uidit et uitulum, et choros.« Iratusque proiecit de manu  tabulas, et confregit eas ad radicem montis. Irascitur Moyses, et frangit tabulas; populus peccat, et tabule franguntur; populus peccat, et lex destruitur. Ut quid hoc? Si enim Moyses tabulas non fregisset, populo non pepercisset. Et quid proderat, quod orando Deum placauerat, si ipse eos ex legis imperio non occidisset? lex enim dicit: »Qui immolat diis, occidetur, preterquam Domino soli .« Noluit ergo cum tabulis, noluit cum legis rigore ad populum delinquentem uenire, sed tabulas fregit, legem euacuauit, et populo delinquenti pepercit. Quoties enim respectu pietatis episcopus peccatori alicui miseretur, et timet, ne in peius ruat, tunc tabulas quodammodo frangit, et  legis austeritatem relinquit. Et quidem sic tabulas frangere, legisque rigorem aliquando pro pietate deserere, non magnum puto esse peccatum. Unde et Moyses pro fractis tabulis nusquam a Domino reprehenditur. Sed audi quod sequitur: »Arripiensque uitulum, quem fecerant, combussit, et contriuit usque ad puluerem, quem sparsit in aqua, et dedit ex eo potum filiis Isrel.« Hinc enim cui Moyses irascebatur, ostenditur; uitulo enim irascebatur, et peccatum destruere conabatur. Contriuit ergo uitulum usque ad puluerem, misitque in aquam, potum dedit filiis Isrel. Sed quare misit in aquam, quare ex eo potum dedit filiis Isrel? Fortasse ut fenum biberent uitulum, quia uitulus comedit fenum. Bibunt autem Iudei, quia cupidi sunt, et  auari: bibunt aurum idoli, quia idololatre et sacrilegi. Sic enim hec mortifera potio, hec doctrina idololatrie eorum uiscera penetrauit, ut uix aliquando ab idolorum cultura auelli et separari potuerint. Hic enim uitulus, et hic potus uituli, uitulos Samarie, et decem tribuum idololatriam significabant. Decem enim tribus puluere uituli, id est idololatrie doctrina Ieroboam in Samaria inebriabat, quando uix due tribus in Iudea legi attenderent et prophetis.

»uidens autem Moyses, quod populus esset nudatus  et stans in porta castrorum ait: Si quis est Domini, iungatur mihi.« Postquam enim Moyses,  sicut oportuit, redarguit Aaron de peccato suo, nolens tantum scelus penitus inultum esse, 120 presertim, quia, sicut Apostolus ait: »Hec omnia in figura contingebant illis; scripta sunt autem ad correctionem nostram ,« precepit ut unusquisque fratrem, et amicum, et proximum suum interficeret. Cecideruntque in die illo uiginti et tria millia hominum. Erat enim populus Dei protectione, armisque nudatus, et propter ignominiam sordis, uituli uidelicet, quem adorauerat, inter hostes nudus constitutus. Undique enim per circuitum hostes habitabant, qui si scirent populum illum sic peccasse, sic Dominum offendisse, sic sine uiribus esse, sic Dei armis, omnique auxilio caruisse, facile omnes perdere potuissent. Et Aaron quidem Dei protectione,  armisque eum nudauerat, quia in idolo fabricando ei conscenserat. Precipit ergo Moyses his, qui Domini erant, qui idolum non adorauerant, qui arma non perdiderant, ut gladiis accincti, fratres et proximos interficerent. Quibus mox iussa complentibus ait Moyses: »Consecrastis manus uestras hodie Domino, unusquisque in filio, et fratre suo, ut detur uobis benedictio.« Merito enim eis benedictio datur, eorumque manus, et opera Domino, et a Domino consecrantur, quia et Moysi obediunt, et Dei iniurias uindicant, et in perimendis idololatris, zelo Dei ducti, nec filiis, nec fratribus parcunt. Hoc enim fecerunt filii Leui, qui sororis Dine stuprum in Genesi uindicasse leguntur. Reuersusque Moyses  ad Dominum ait: »Obsecro, Domine, peccauit populus iste peccatum magnum, feceruntque sibi deos aureos; aut dimitte eis hanc noxam, aut, si non feceris, dele me de libro quem scripsisti. Cui respondit Dominus: Qui peccauerit mihi, delebo eum de libro meo.« Sic enim loquitur Moyses, quasi homo, ex nimia dilectionis affectione hoc dicit: aut, inquit, parce eis, aut me simul perde cum illis. Tale quidem et Apostolus ait: »Optabam et ego anathema esse a Christo pro fratribus meis .« Unde et usque hodie Ezechias rex a Iudeis redarguitur, quod pro se tantum, et pro omni populo orauit, dicens: »Bonus sermo Domini, fiat pax et ueritas in diebus meis .« Quod autem ait: »Dele me de libro quem scripsisti;«  hoc est intelligere de memoria tua. Sic enim in mente Dei, quasi in libro, sanctorum omnium nomina scripta sunt; de quo quidem, nisi ad mortem peccauerint, deleri non possunt. Hic est enim liber uite, in quo qui scribitur, in eternum et sine fine uiuit. Unde et Dominus ait: »Qui peccauerit mihi, delebo eum de libro meo .« Confidenter ergo dicebat Moyses: »Dele me de libro tuo,« quia se nichil peccasse sciebat, et Deum iniuste nichil facere posse non ignorabat. Sequitur:

»Tu autem uade, et duc populum istum quo locutus sum tibi, angelus meus precedet te; ego autem in die ultionis uisitabo et hoc peccatum eorum. Percussit ergo Dominus populum pro reatu uituli, quem fecit Aaron.« Quando enim pro  reatu uituli populum Dominus percussit  nusquam hic dicitur. Dies autem ultionis aut in hac uita, aut in alia intelligi potest.



CAPUT XXXIII.

»Locutusque est Dominus ad Moysen: uade, ascende de loco isto tu et populus tuus, quem eduxisti de terra Aegypti, in terram quam iuraui Abraham, Isaac et Iacob, dicens: Semini tuo dabo eam, et mittam precursorem tui angelum meum. Non enim ascendam tecum, quia populus dure ceruicis est, ne forte disperdam te in uia.« Angelum, inquit, meum mittam ante te: mei autem presentiam tantum, ut hactenus, ulterius non habebis. Corruptus es enim, me negando, et uitulum  adorando: peccasti enim peccatum maximum. Hoc autem in persona totius populi dicitur Moysi. Quare autem eos precedere nolit, reddit causam: »Quia populus, inquit, dure ceruicis est,« ego autem ceruicatos et superbos ferre non possum: unde facile accidere potest, ut si tibi presens fuero, disperdam te in uia. Quid est autem, quod sic ueritas loquitur? quid est, quod modo non se facturum esse promittit? Conditionalia enim sunt uerba Dei; dum sanctorum precibus aliquando flectitur, contra hoc quod dixerat, facere uidetur. Unde quamuis modo populo, dicat: non ascendam tecum; postea tamen ascendit secum. Ascendit ergo secum, et non ascendit secum: secum quidem, quia substantia non mutatur; non secum autem, quia per penitentiam alter  efficitur. Unde et subditur: »Audiens populus sermonem hunc pessimum, luxit, et nullus ex more indutus est cultu suo.« Alter enim erat quodammodo populus iste, qui penitens lugebat: alter ille, qui uitulum adorabat; cum hoc igitur, et non cum illo ascendit Dominus. uerum igitur est, quod cum eo et ascendit, et non ascendit.

»Dixitque Dominus ad Moysen: Loquere filiis Isrel: Populus dure ceruicis es, semel ascendam in medio tui, et delebo te; iam nunc depone ornatum tuum, ut sciam quid faciam tibi. Deposuerunt ergo filii Isrel ornatum suum ad montem Oreb.« Sepe enim Dominus uindictam sumpsit de populo illo, sepe illum multis tribulationibus afflixit: nunc Philisteis, nunc Assyriis, nunc Chaldeis,  nunc aliis nationibus eos tradens; cito tamen eorum misertus, non eos delebat, sed in patriam reducebat. Quod ergo hic dicitur: »Semel ascendam in medio tui, et delebo te,« de utroque Saluatoris nostri aduentu intelligi potest. In primo namque aduentu suo eos deleuit, quia uirtute, regno, sacerdo tio et prophetarum oraculo eos priuauit; insuper et 121 Romano exercitui tradens, cunctis gentibus subiugauit. At uero in secundo, qualiter eos deleat expositione non indiget. Deposuerunt autem filii Isrel ornatum suum, et penitentie induti sunt indumentis, quatenus Dei indignationem mitigarent Hoc autem fecerunt ad montem Dei Oreb. Oreb coruus interpretatur, cuius color satis est penitentibus familiaris. Quod autem ait: »Ut sciam, quid  faciam tibi,« tale est, ac si diceret: Ut scire te faciam uoluntatem meam, et quid tibi penitenti facturus sum.

»Moyses quoque tollens tabernaculum, tetendit extra castra procul, uocauitque nomen eius, tabernaculum federis.« Si enim hoc de illo tabernaculo intelligitur, quod Beseleel, et Ooliab fecerunt, anticipatio est, alioquin prius Moyses tetendit tabernaculum, quam tabernaculum factum fuisset; quod fieri nequit. Tetendit autem extra castra, quia longe a peccatoribus salus. uocatur autem tabernaculum federis, quia ibi Deus cum populo posuit fedus: ibi et lex posita est in qua totum fedus continebatur; ibi iudicia dantur, ibi questiones soluuntur, ibi cum Moyse Dominus loquitur, ibi  columna nubis ab omnibus cernitur. Sed quid columna nubis, nisi uerbum incarnatum? Ut enim Dominus in nube, sic Deus in homine loquebatur et cernebatur: uidebant enim nubem, uidebant humanitatem, audiebant uocem, nec tamen agnoscebant Deum; si enim agnouissent, nunquam Dominum glorie crucifixissent. De hac enim nube per prophetam dicitur: »Ecce ascendet super nubem leuem, et ingredietur Aegyptum ;« per quam carnem illam intelligimus, quam de uirgine Maria Christus suscepit.

»Loquebatur autem Dominus ad Moysen facie ad faciem, sicut loqui solet homo ad amicum suum.« Facie namque ad faciem, et presens presenti loquebatur: interrogabatur et respondebat,  seque uicissim audiebant et intelligebant; sic enim loquitur homo ad amicum suum. Non enim Moyses aliter uidebat faciem Dei, qui utique inuisibilis est, et qui carneis oculis uideri non potest. Cum ille reuerteretur in castra, minister eius Iosue: filius Nun, puer, non decedebat de tabernaculo. Nec Iosue de tabernaculo, nec iehsu de Ecclesia recedit: »Ecce ego, inquit, uobiscum sum omnibus diebus usque ad consummationem seculi .« Hic est puer, hic est filius unius anni; hic est ille paruulus, qui maior est in regno celorum, hic est minister Moysi, hic est qui uenit ministrare, non ministrari, et ponere animam suam redemptionem pro multis. Unde ipse Moysi, id est suis discipulis, qui nunc  per Moysen significantur, ait: »Ego autem in medio uestrum sum, sicut qui ministrat .«

»Dixit autem Moyses ad Dominum: Precipis, ut educam populum istum, et non indicas mihi quem missurus es mecum, presertim cum dixeris: Noui te ex nomine, et inuenisti gratiam coram me.« Quia enim superius dixerat: »angelus meus precedet te,« ipsum sibi angelum nominatim, et expressius indicari postulat. Est enim unicuique genti unus angelus a Deo prepositus. Unde et Michel archangelus proprie gentis Iudeorum esse perhibetur, sicut in Daniele scriptum est: »Et nemo est adiutor meus in omnibus his, nisi Michel archangelus princeps uester .« Iudeis  enim loquitur; sed quid est quod ait: »Presertim cum dixeris, noui te ex nomine.« Non enim magnum est, aliquem cognoscere ex nomine: quis enim est, quem Deus non cognoscat ex nomine? Si ergo omnes cognoscit ex nomine, quare dixit Moysi: »Noui te ex nomine.« Quid est noui te? Quid est ex nomine? Noui enim te, aliquando significat, diligo te. Unde et quibusdam in iudicio dicturus est Dominus »Amen dico uobis, nescio uos ,« id est, non uos diligo. Sic igitur in hoc loco, noui te, id est diligo te. Unde hoc probari potest? ex nomine. Considera nomen tuum, quare enim diceris Moyses? utique, quia de aqua assumptus es  . Sed quare, cunctis Hebreorum infantibus in Aegyptiis aquis pereuntibus, tu solus ne perires  assumptus es? Quis hoc fecit, nonne ego? Interpretare ergo nomen tuum, et ex ipso nomine intelliges, quia noui te, quia dilexi te, quia a principio inuenisti gratiam coram me.

»Si ergo inueni gratiam in conspectu tuo, ostende mihi faciem tuam, ut sciam te et inueniam gratiam ante oculos tuos. Respice populum tuum, gentem hanc.« Ostende, inquit, mihi faciem tuam, ut per hoc me intelligam inuenisse gratiam ante oculos tuos: ostende, ut sciam te, ut uideam, et intelligam te. Quid est hoc? Si enim Dominus loquebatur cum Moyse facie ad faciem, cur Dei faciem sibi Moyses ostendi desiderat? Aliud est enim loqui facie ad faciem, aliud uidere faciem. Potest enim fieri, ut facie ad faciem cum aliquo loquaris, et eum nec  uideas, nec uidearis, quod quidem in nocte sepe contingit. Facie ergo ad faciem, et presentialiter Moyses cum Domino loquebatur; tamen erat aliquid, et quidem multum aliquid, quod de Deo cognoscere et uidere desiderabat; eius enim proprium esse, nec uideri in hac uita, nec intelligi potest. »Dixitque Dominus: Precedet te facies mea, et requiem dabo tibi.« Illum enim precedit facies Domini, quem facies Domini sequitur: »Querite, inquit Psalmista, faciem eius semper .« Si ergo semper sequitur, si semper precedit, nunquam inuenitur, nunquam ad plenum uidetur. Et ait Moyses: »Si non tu ipse precedas, non educas nos de loco isto. In quo enim scire poterimus ego, et populus tuus, inuenisse nos gratiam in conspectu  122 tuo, nisi ambulaueris nobiscum, ut glorificemur ab omnibus populis, qui habitant super terram?« Ac si dicat: Non per angelum, non per ministrum, non per internuntium, sed per teipsum nos precede, nobiscum auxiliare. Mirum ualde quod loquitur Moyses, ac si ubique si presentialiter Deus non sit, Dei presentiam exorat. Quamuis enim presentialiter Deus ubique sit, eis tamen presens esse non uidetur, quos orantes et clamantes non exaudit. Rogat ergo Moyses, ut sic populum precedat, sic semper presentialiter adsit, ut semper in omnibus suis necessitatibus eis subueniat.

»Dixit autem Dominus ad Moysen: Et uerbum  istud, quod locutus es, faciam. Inuenisti enim gratiam coram me, et teipsum noui ex nomine.« Hoc autem superius exposuimus, et quomodo per se et precedat eos, et non precedat, ostendimus. »Et ait: Ostende mihi gloriam tuam. Respondit: Ego ostendam omne bonum tibi, et in nomine Domini uocabor coram te, et miserebor cui uoluero, et clemens ero in quem mihi placuerit. Rursum ait: Non poteris uidere faciem meam; non enim uidebit me homo, et uiuet.« Palam igitur est quid quereret; quod si impetrasset, uiuere non posset. Melius igitur Dominus Moysi, quam Moyses sibi ipsi consulebat: »Ego inquit, Dominus ostendam tibi omne honum.« Ego tibi, et si non modo, aliquando tamen meipsum  ostendam. Scriptum est enim in Euangelio, quia quando Dominus in monte transfiguratus est, Moyses et Elias cum eo loquentes apparuerunt, et tunc quidem omne bonum Moysi Dominus ostendit: tunc et in nomine Domini uocatus est coram eo. Hoc autem habemus a principe apostolorum beato Petro: ait enim: »Domine, bonum est nos hic esse .« Hic, inquit, est esse bonum, ubi ostendisti Moysi teipsum. qui es omne bonum. Quod autem sequitur: »Miserebor cui uoluero, et clemens ero in quem mihi placuerit ,« tale est, ac si diceret: Tu pro populo tuo rogas, tu pro his, quorum corda et cogitationes non cognoscis, exoras; »Ego scio quos elegerim: ego miserebor cui uoluero ,« qui nichil uolo, nisi  bonum.

»Et iterum: Ecce, inquit, est locus apud me, stabis supra petram. Cumque transibit gloria mea, ponam te in foramine petre, et protegam dextera mea, donec transeam: tollamque manum meam, et uidebis posteriora mea, faciem autem meam uidere non poteris.« Potest enim hoc fortasse ad litteram intelligi, ut Moyses alicubi positus de Domini maiestate aliquid subtilius cognouerit. Et quia ait: »uidebis posteriora mea,« incarnationis mysterium fortasse ei ostendit. uidit autem Moyses et tunc posteriora Dei, quando Domino in monte transfigurato, uerbum uidere meruit incarnatum. Quod quidem eius posteriora dicitur, quia  in posteriori tempore, et in ultima etate actum est. Allegorice autem per Moysen apostolos intelligimus, qui et cum Domino loquebantur, et amici Dei ab ipso Domino appellati sunt. Stat autem Moyses super petram: petra autem erat Christus: quoniam in fide Christi SS. apostoli et stabiliti, et fundati sunt. Sunt autem positi non solum supra petram, uerum etiam in foramine petre, quoniam in ingressu fidei, et in introitu Ecclesie stantes, ceteros in Ecclesiam et in Christi fidem introducunt. uocatur enim fides petra. Unde cum Domino Petrus diceret: »Tu es Christus, Filius Dei uiui ,« mox eius fidem Dominus confirmans ait: »Et ego dico tibi, quia tu es Petrus ,« id est super hanc fidem tuam, qua me dicis Filium Dei uiui,  »edificabo Ecclesiam meam .« Erat igitur Petrus, et simul ceteri apostoli cum Petro in foramine petre, id est in porta et in ingressu fidei; si quidem fidei sententia ab eis promulgata est, super quam tota Ecclesia fundata est. Hos autem protexit Dominus dextera sua, hos muniuit uirtute et potentia sua, quia, sicut ipse ait, non perdidit ex eis quemquam . Cumque Dominus pertransiret, et desuper montem Oliueti celos ascenderet, extollens manus suas  quia eleuatis manibus ferebatur in celum , ostendit posteriora sua: ostendit eis glorificatam humanitatem et carnem suam; hec enim fuerunt eius posteriora, qui postea non est cum eis corporaliter conuersatus. Ipsi eius  posteriora uiderunt, quia quandiu uideri potuit, illum euntem uisu secuti sunt. Unde et ab angelis eis dicitur: »uiri Galilei, quid statis aspicientes in celum! Hic iehsu, qui a uobis assumptus est in celum, sic ueniet, quemadmodum uidistis eum euntem in celum .« Faciem autem eius non uiderunt, quia qualiter: »In principio erat uerbum, et uerbum erat apud Deum, et Deus erat uerbum ,« non est eis reuelatum. Hec est enim facies Dei.



CAPUT XXXIu.

»Ac deinceps: Precide, ait, tibi duas tabulas lapideas instar priorum, et scribam super eas uerba que habuerunt tabule quas fregisti.« Quod enim tabule franguntur, legis secundum litteram  euacuatio fuit: quod uero iterum scribuntur, Noui Testamenti significatio est. Si enim spiritualiter intelligatur, sancte scribitur in utroque Testamento. »Esto paratus mane, ut ascendas statim supra montem Sinai, stabisque mecum, super uerticem montis. Nullus ascendat tecum, uideatur quisque per totum montem. Boues quoque et oues pascantur econtra. Excidit ergo duas tabulas lapideas, quales ante fuerant, et de nocte consurgens ascendit montem Sinai, sicut preceperat Dominus, portans secum 123 duas tabulas.« Quod enim Moyses apostolos significet manifestum est. Solus igitur Moyses legem accepturus, montem ascendit, nullusque per totum montem uidetur, quia a principio nascentis  Ecclesie, soli apostoli a Domino uocati, cum nemo adhuc eius fidem suscepisset, super montem Sion, super montem fidei ascenderunt, et non in tabulis lapideis, sed in fideli pectore Christi fidem susceperunt. Tamen, et hoc quod solus in monte erat Moyses, quod nemo per totum montem uidebatur, quod nec boues, nec oues econtra pascebantur, significatio erat, quod lex, que ibi dabatur, littere ad tempus uelamine tecta, aut a nullis, aut a paucis intelligeretur.

»Cumque descendisset Dominus per nubem, stetit Moyses cum eo, inuocans nomen Domini. Quo transeunte coram eo, ait: Dominator Domine Deus, misericors et clemens, patiens et multe miserationis, ac uerax, qui custodis misericordiam  in millia: qui aufers iniquitatem, et scelera atque peccata, nullusque apud te per se innocens est. Qui reddis iniquitatem patrum filiis ac nepotibus in tertiam, et quartam progeniem. Festinusque Moyses curuatus est pronus in terram, et adorans ait: Si inueni gratiam in conspectu tuo, Domine, obsecro ut gradiaris nobiscum  et auferas iniquitates nostras atque peccata, nosque possideas.« Nullus, inquit, apud te per se innocens est; quia nec unius diei infans sine peccato est: Unde Psalmista: »Quoniam in iniquitatibus conceptus sum, et in delictis peperit me mater mea .« Fit ergo innocens per te, qui non est innocens per se, quoniam tu solus potes facere mundum de immundo semine conceptum.  Reddit autem Dominus iniquitatem patrum filiis, si ab iniquitate patrum filii non recedunt. Alioquin: »Filius non portabit iniquitatem patris .« Rogat autem Dominum Moyses, ut cum populo gradiatur, eumque possideat, qui quoniam dure ceruicis est, indiget possessore, et dominatore.

»Respondit Dominus: Ego inibo pactum, et uidentibus cunctis signa faciam, que nunquam uisa sunt super terram, nec in ullis gentibus, ut cernat populus, in cuius es medio, opus terribile quod facturus sum. Obserua cuncta que hodie mando tibi.« Per pactum enim, quod se inire promittit, hec mandata, siue precepta intelligere debemus, que in sequentibus posita sunt. Legat autem alios  libros Moysi, qui uult cognoscere signa, et opera Domini terribilia.

»Ego eiiciam ante faciem tuam Amorrheum, et Chananeum, et Hetheum, Pherezeum quoque et Heueum, et Iebuseum. Caue ne unquam cum habitatoribus terre illius iungas amicitias, que tibi sunt in ruinam, sed aras eorum destrue, confringe statuas, lucosque succide. Nolite adorare deum alienum. Dominus zelotes nomen eius, Deus est emulator.« Dominus enim zelotes, et emulator uocatur diabolus, qui et inuidus est, et Dei populum persequi non cessat; diligit enim, ut perdat; emulatur, ut occidat. Unde et quibusdam Apostolus ait: »Aemulantur uos non bene, sed decipere uos uolunt, ut glorientur in carne uestra .«  Hec autem que sequuntur, quia superius exposita sunt, expositione non indigent.

»Cumque descenderet Moyses de monte Sinai tenebat duas tabulas lapideas testimonii, et ignorabat quod cornuta esset facies sua ex consortio sermonis Domini. uidentes autem Aaron, et filii Isrel cornutam Moysi faciem, timuerunt prope accedere. uocatique ab eo, reuersi sunt tam Aaron quam principes Synagoge, et postquam locutus est, uenerunt ad eum etiam omnes filii Isrel, quibus precepit cuncta, que audierat a Domino in monte Sinai.« Erat, inquit, Moyses cornutus, et ignorabat; fulgebat eius facies, et nesciebat.  Unde tibi hec cornua, Moyses? Unde hic tantus splendor, quem populus ferre non ualet, nisi ex consortio sermonis Dei? Splendor enim iste littere est, sola littere intelligentia fulget adhuc in facie tua. Si ergo littere intelligentia tantum rutilat, quid faciet intelligentia spiritus? Hoc est enim, quod Apostolus ait: »Quod si ministratio mortis litteris deformata in lapidibus fuit in gloria, ita ut filii Isrel non possent intendere in faciem Moysi, propter gloriam uultus, que euacuatur; quomodo non magis ministratio spiritus erit in gloria? « Nam nec clarificatum est, quod claruit in hac parte propter excellentem gloriam: tanta est enim gloria Noui Testamenti! tantus est illorum splendor, qui Scripturas spiritualiter intelligunt  ut quod in ueteri Testamento est clarificatum, penitus non clarificatum appareat! Quid est enim, quod Iudei clare intelligunt? »Cecitas enim ex parte contigit in Isrel .« uocat enim Moyses populum, et ad se accedere timentes cognoscunt uocem, quoniam sola littera sonat in uoce; faciem timent, quia ubi sunt oculi, ibi est splendor, ibi est spiritualis intellectus, ad instar solis radiis rutilans. Reuertuntur ergo ad Moysen; reuertuntur ad litteram que occidit; reuertuntur ad sonum uocis, quia rutilantem faciem et spiritualem intelligentiam timentes, prius accedere nolebant. Unde et subditur:

»Impletisque sermonibus, posuit uelamen super faciem suam.« Ideo enim seper faciem uelamen  ponebat, quia eius faciem uidere timebant. Hoc est enim, quod Apostolus ait: »Usque hodie enim dum legitur 124 Moyses, positum est uelamen ante oculos Iudeorum  .« Dum enim Moyses, id est lex Moysi legitur ante Iudeorum oculos littere uelamen positum est, solumque uelamen intuentes, et solam litteram attendentes, illud, quod sub uelamine est, uidere non possunt: infirmos enim oculos habent, et splendorem uidere metuunt. Nos autem reuelata facie gloriam Domini contemplantes, non tantum uelamen, quantum illud, quod sub uelamine est, semper inspicere desideramus.



CAPUT XXXu.

»Igitur, congregata omni turba filiorum Isrel, dixit ad eos: Hec sunt que iussit fieri Dominus:  sex diebus facietis opus, septimus dies erit uobis sanctus. Sabbatum est requies Domini; qui fecerit in eo opus, occidetur; non succendetis ignem in omnibus habitationibus uestris per diem Sabbati.« Multa enim iam superius de Sabbato diximus, semperque idem dicere superfluum est; nouam uero in eodem semper querere expositionem, superstitiosum esse uidetur. Nemo autem in Sabbato ignem succendat, nemo lites et discordias seminet, unde in iram et furorem populus fidelis accendatur. Ego autem omnipotenti Deo gratias ago, qui me per hanc siluam obscuram satis et densam, recto, ut opinor, itinere, hucusque perduxit: que enim sequuntur  usque ad finem libri, superius omnia et narrata, et exposita sunt. Deo autem omnipotenti sit honor et  gloria, uirtus et imperium, et nunc et semper, et in omnia secula seculorum. Amen.

 Hic claudit sanctus Bruno Commentarium suum in Exodum, et omittit quinque reliqua capita.



INCIPIT EXPOSITIO IN LEuITICUM.





ADMONITIO

Cum expositio in sequentem librum Leuitici, quam edidit D. Maurus Marchesius pluribus in locis ualde mendosa sit, multoque inferior latinitate, et doctrina commentario, quem ex cod. Casinensi optime note nobis communicauit reuerendissimus D. Thomas Capomatius, modernus abbas Montis Casini, eo collectionem nostram adornare duximus; quare ex integro sex priora capita ab illo desumpsimus, ac reliqua partim suppleuimus, partim emendauimus.



PRAEFATIO


125 Post Geneseos et Exodi expositionem, secundum ordinem quo scripti sunt, duce Iesu, ad Leuiticum transeamus. Ad cuius operis explanationem Deum Patrem omnipotentem, et Filium eius Iesum Christum, una cum Spiritu sancto inuoco, suppliciterque deposco ut eodem Spiritu, quo Moysi mentem ad scribendum repleuit, meam quoque ad hunc librum exponendum replere dignetur. Hoc autem uolumine Moyses, imo Spiritus sanctus per Moysen de sacrificiis plenissime disputat, quibus utique, si spiritualiter intelligantur, procul dubio et peccata tolluntur, et Deus placatur, et peccatoribus uenia datur. Quamuis enim omnia Iudeorum sacrificia Christi quodammodo passionem et mortem denuntient,  quedam tamen illud maximum et singulare sacrificium, quod in ara crucis iehsu ipse, hostia et sacerdos, Deo Patri obtulit, proprie spiritualiterque significant; quedam uero hoc, quod in eius memoriam quotidie in Ecclesia fit a sacerdotibus; quedam uero SS. martyrum passiones, alia uero ipsam carnis nostre macerationem, alia nichilominus cordis et spiritus contritionem designant. Eorum enim animalium holocausta, quorum sanguis infertur in Sancta per pontificem, quorum carnes non comeduntur, sed cremantur extra castra, proprie Christi passionem, testante Apostolo, denuntiant. Ait enim: »Quorum enim animalium infertur sanguis in Sancta per pontificem, horum corpora cremantur extra castra .« Hoc autem  exponens mox subdidit, dicens: »Ita et iehsu ut sanctificaret populum, extra portam passus est .« De his autem, quoniam Deo propitio, multa in sequentibus dicturi sumus, plura ad presens dicere, non uidetur esse necesse. Nunc ergo ad ipsius libri uerba ueniamus.



CAPUT PRIMUM.

»uocauit autem Moysen, et locutus est ei Dominus de tabernaculo testimonii, dicens: Loquere  filiis Isrel, et dices ad eos: homo quicunque obtulerit ex uobis hostiam Domino de pecoribus, id est de bobus et ouibus offerens uictimas, si holocaustum fuerit eius oblatio, ac de armento, masculum immaculatum offeret ad ostium tabernaculi testimonii ad placandum sibi Dominum.« Homo iste, qui ad placandum sibi Dominum uictimas offert, Christianorum populus mihi uidetur, qui non solum super  altare uisibile, uerum etiam in mentis altari inuisibili, uitulum de armento patriarcharum, in Christi commemorationem, quotidie immolare non cessat. uitulum ergo masculum et immaculatum sumptum de armento Moysi offerri precipitur, quia Iudeorum populus Christum Dominum nostrum, »qui peccatum non fecit, nec dolus inuentus  est in ore eius ,« de patriarcharum et prophetarum grege, scilicet carne uenientem, pro totius mundi delictis Domino immolauit. Unum ergo eundemque uitulum, et Moyses, et Iudeorum populus, et Ecclesia immolat: Moyses quidem significando, Iudei peccando, Ecclesia commemorando. Sed, quia non omnis oblatio est holocaustum, ideo ait: »Si holocaustum fuerit eius oblatio.« Quando enim oblatio tota incendebatur, holocaustum dicebatur. Ducitur autem uitulus ad ostium tabernaculi testimonii, quoniam et Christus Dominus noster a Iudeis 126 captus, deinde ad pontificem ductus est, qui ante ostium, et in ipsius templi atriis habitabat. Sed, quoniam nos quoque hunc uitulum immolamus, quomodo etiam a nobis ad ostium tabernaculi  testimonii ducatur, dicendum esse uidetur. Nos enim Dei tabernaculum esse Apostolus significans, ait: »Templum enim Dei sanctum est, quod estis uos .« Si ergo templum et tabernaculum Dei sumus, quod erit ostium huius tabernaculi? Ego quidem ostium huius tabernaculi fidem intelligo, per quam uelut per ostium, nostri pectoris tabernaculum Christus ingreditur. Unde ipse Dominus ait: »Ego sto ad ostium et pulso, si  quis aperuerit mihi ianuam, intrabo ad illum, et cenabo cum ipso, et ipse mecum .« Offerimus ergo uitulum ad ostium tabernaculi, quando Christi passionem mente legimus, et fide credimus. Sic enim ipse Dominus ait: »Hoc facite in meam commemorationem .« Unde adhuc subditur:

Ponetque manus super caput hostie, et acceptabilis »erit, atque in expiationem eius proficiens.« Hoc autem de Iudeis intelligere difficile est, quibus mors Christi non proficiens, sed officiens fuit. Nos autem  ducamus uitulum nostrum ad ostium tabernaculi, imo credendo, manducando atque bibendo introducamus eum in ipsum pectoris nostri tabernaculum. Ponamus manus super caput eius,  tangamus eum manibus fidei, tangendo credamus, credendo dicamus: »Dominus meus, et Deus meus .« Sic enim fides tangit; sic et Apostolus Thomas tetigisse legitur. Tangere enim credere est. Eius namque caput beatus Ioannes tangens dicebat: »In principio erat uerbum, et uerbum erat apud Deum, et Deus erat uerbum .« Crede Christum Deum esse, et tangis caput eius: »Christi enim caput, ait Apostolus, Deus est .« Credis hominem esse, et tangis pedes eius. Si ergo sic tetigeris, si omnium creaturarum caput atque principium Christum esse credideris, acceptabilis erit hostia tua, in expiationem tibi proficiet et oblatio tua. Prius itaque tange caput uituli; deinde immola, ne dum quasi uitulum Christum immolaueris,  eum Deum et hominem esse obliuiscaris. uides puerum Iesum, uides uitulum unius anni, noli respicere etatem, noli dicere cum Iudeo: Quadraginta annos nondum habes. Tange caput uituli, crede Diuinitatem. Dic cum euangelista: »In principio erat uerbum.« Diuinitas enim ipsius uituli caput est Christi. Quia ergo quid sit tabernaculum, quid ostium tabernaculi, quid uitulus, quid sit etiam manus ponere super caput uituli, dictum est; restat nunc ut ueniant sacerdotes et fundant sanguinem eius, ipsumque excorient, membra concidant, in altari componant, ignem supponant, et totum perficiant holocaustum in commodum, et utilitatem offerentium. Hec omnia ad solum sacerdotem pertinebant. Hoc est enim, quod ait: »Et offerent filii Aaron sacerdotes  »sanguinem eius, fundentque per altaris circuitum, quod est ante ostium tabernaculi, detractaque pelle hostie, artus in frusta concident, et subiicient in altari ignem, strue lignorum ante composita, et membra, que cesa sunt desuper ordinantes, caput uidelicet, et cuncta que adherent iecori, intestinis, et pedibus lotis aqua; adolebit ea sacerdos super altare in holocaustum et suauem odorem.«

Qui sunt enim isti filii Aaron, quibus hec specialia munera deputantur? Credere namque, uitulum tangere, ad tabernaculi hostiam ducere; super utrumque  postem de eius sanguine ponere, Christi carnem comedere, eius sanguinem bibere, cunctis fidelibus datum est. At uero pellem hostie detrahere, artus in frusta concidere, et cetera que sequuntur episcopis et sacerdotibus specialiter concessum est. Sunt ergo episcopi et sacerdotes, filii Aaron, illius uidelicet Aaron, qui rectissime mons fortis interpretatur. »Mons coagulatus, mons pinguis, mons, in quo beneplacitum est Deo inhabitare .« Huius autem Aaron, uos, o episcopi et sacerdotes, filii estis: accedite ergo, et immolate; effundite sanguinem uituli per circuitum altaris. Quid aliud namque facitis, quotiescunque sanguinem uestro ministerio confectum nobis ad bibendum tribuitis? nisi ad instar filiorum Aaron circa altare  cordis nostri sanguinem funditis. Pellem uero hostie detrahitis, quando, littere uelamine semoto, ea, que in occulto manebant, spiritualiter exponitis. Artus autem in frusta conciditis, quando totius hostie sacramenta particulatim, et per sententias explicatis. Ignem uero in altari subiicitis, quia hec omnia exponendo, ad amorem Dei corda nostra succenditis. Tali enim igne illorum corda succensa erant, qui ipsum Dominum per se exponentem audientes dixerunt: »Nonne cor nostrum ardens erat in nobis, dum loqueretur nobis in uia, et aperiret Scripturas?«  Ut autem hic ignis ardeat, prius struem lignorum super altare componere necesse est; hec autem ligna, fidem, spem, patientiam, humilitatem, ceteramque uirtutum congeriem intelligimus:  nisi hec ligna prius in cordis altari composita fuerint, ignis caritatis, et amor Dei ardere non potest  . Postquam autem igne caritatis altare, id est audientium corda incaluerint, tunc sacerdotes membra, que cesa sunt, desuper ordinent, caput uidelicet, et cuncta, que adherent iecori. Illis enim diuina sacramenta reuelanda sunt, 127 quorum corda audiendi, et agendi desiderio iam uidentur accensa. Prius enim uituli caput super altare ordinare debent episcopi, quia suis in sermonibus Christum hominem, et Deum, caput omnium creaturarum et principium esse, ante omnia auditores edoceant. Quin etiam eius passionem, resurrectionem et ascensionem per ordinem narrantes, in Christianorum mentibus, tanquam in altari componant.  Hunc predicandi ordinem beatus Ioannes secutus, a capite incipiens, de diuinitate prius egit. »In principio, inquit, erat uerbum, et uerbum erat apud Deum .« Postea ad humanitatem, eiusque opera, tanquam ad pedes deuenit. Hec sunt autem membra uituli, sic concidantur, sic ordinentur, sic exponantur, sic super cordis et mentis altare ponantur. Sed quid pro his, que iecori adherent, adipe uidelicet et pinguedine, nisi illam nimiam misericordiam et pietatem Saluatoris nostri intelligamus, qua pro suis etiam inimicis orans, dicebat: »Pater, ignosce illis, quia nesciunt quid faciunt? « Hic enim adeps, hec pinguedo uulnera nostra curauit, et sanauit, de qua Psalmista: »Memor sit Dominus omnis sacrificii tui, et holocaustum tuum pingue fiat .« Hec autem nobis annuntiantur quatenus ad amorem Dei magis accendamur, et ad Christi pietatem, et misericordiam implorandam amplius incitemur. Quid autem est id, quod sequitur in contextu: pedibus et intestinis lotis aqua? Nunquid nos pedes Christi, et eius intestina lauare debemus, qui iam nunc in celo est? Cui nichil unquam sordidum, nichil immundum adhesit, qui peccatum non fecit, nec inuentus est dolus in ore eius; et qui omnis munditie auctor et consummator exstitit. uera certe, et infallibilia sunt hec omnia. Iudei tamen hec non credunt, sed  quasi peccatorem, quasi blasphemum eum iudicarunt et iudicant. Unde nobis oportet eum lauare, et quodammodo mundare; id est sanctum, innocentem et iustum predicare. Sed quomodo hec omnia recte comprobare poterimus, Iudeisque ueritatem istam persuadere ualebimus? Ipse nos docet: »Quis ex uobis, inquit, arguet me de peccato? uenit enim princeps mundi huius, et in me non habet quidquam .« Hec autem et similia dum sic ordinant et componunt sancti predicatores, dum intelligunt et credunt boni auditores, fit Deo holocaustum in odorem, et suauitatem. Sequitur:

»Quod si de peccatoribus oblatio est, de ouibus, siue de capris holocaustum, anniculum, et absque macula offerent, immolabitque ad latus altaris,  quod respicit ad aquilonem coram Domino; sanguinem uero illius fundent super altare filii Aaron per circuitum,« et cetera, ut superius. Id ipsum enim per uitulum, et per agnum, et per hedum intelligimus. Christus enim et uitulus est, quia maior hostia, et agnus, quia mitis, et innocens, et mansuetus: et hedus propter similitudinem carnis peccati. Est autem anniculus et absque macula, castus, pudicus et sine peccato. Quod autem altare contra aquilonem respicit, corda nostra contra diaboli insidias semper attenta debere esse significat. »Ab aquilone enim pandentur mala super omnes habitatores terre .« Deus autem ab austro ueniet, diabolus autem ad aquilonem sedem suam posuit  . Cetera uero, que sequuntur,  ideo non exposuimus, quoniam modo superius in uituli holocausto exposita sunt.

»Sin autem de auibus holocausti oblatio fuerit Domino de turturibus, et pullis columbe, offeret ea sacerdos ad altare, et retorto ad collum capite, et rupto uulneris loco decurrere faciat sanguinem super crepidinem altaris.« Merito enim post Christi sacramenta, qualiter etiam nos ipsos immolare et offerre Domino debeamus, ostendit hic locus. Per turturem enim et columbam, anime et carnis castitatem, et patientiam intelligimus. Turtur enim castissimum animal est, et uiuo, et mortuo socio indissolubilem fidem seruans; columba uero  felle et amaritudine caret. Unde non immerito turtur castitatem, columba uero patientiam significat. Offert igitur sacerdos ad altare cordis nostri turturem, et columbam; quando castitatem, et patientiam nos et habere, et obseruare admonet. Turturem enim sacerdos magnus iehsu offerebat, cum diceret: »Sint lumbi uestri precincti ;« columbam autem cum de patientia loqueretur, dicens: »In patientia uestra possidebitis animas uestras .« Habemus ergo turturem, habemus columbam, imo nos ipsi iam turtures et columbe facti sumus, sic tamen si et castitatem, et patientiam teneamus. Quod autem ad collum caput retorquetur, eum, qui castus et patiens factus est, uerecundum etiam et humilem debere  esse significat; talium non est erecta ceruice, sed capite humiliter inclinato incedere. Deinde autem rupto uulneris loco decurrere facit sanguinem super crepidinem altaris, quia sanctus homo, et Deo deuotus, non celat peccatum suum, sed foras mittit, et tunc circa altare sanguinem decurrere facit, quando peccatorum suorum memoriam a proprio corde non separat; sed quasi turtur, et columba pro ipsis peccatis gemere, et flere non cessat. Sic enim Psalmista circa sui cordis altare decurrere sanguinem faciebat, cum diceret: »Quoniam iniquitatem meam ego cognosco, et delictum meum contra me est semper .« Quod autem sanguis peccatum significet, tam usitatum est, ut exemplis non indigeat. Sequitur:

 »128 uesciculam uero gutturis, et plumas proiiciet prope altare ad orientalem plagam in loco, in quo cineres effundi solent.« Quid enim per uesciculam gutturis, nisi uentris ingluuies significatur? Quid per plumas, nisi morum leuitas innuitur, elatio et mentis instabilitas? Hec autem homini proiicere, et a se repellere bonum est. Sed ubi proiicere? Prope altare: altare enim cor est, sicut iam sepe dictum est; quod autem a corde separatur, obliuioni quidem datur. Merito igitur non in altari, sed prope altare ista proiiciuntur, ut eorum homo immemor ad ea ulterius non reuertatur. Unde etiam ad orientalem plagam proiici iubentur, ut preteritorum cum Apostolo obliuiscentes, ad ea, que ante sunt, nos extendamus. Semper enim ab  ortu ad occasum tendimus. Quecunque igitur ad occasum nobiscum non ducimus, ea ad orientalem proiicientes plagam, post dorsum relinquimus. Occasus autem finis est uite. Effundantur hec in loco, in quo cineres effundi solent, id est ubi superflua proiiciuntur, quia superflua et inutilia sunt.

»Confringetque ascellas eius, et non secabit, neque ferro diuidet eas.« Ascellas enim turturis, et columbe confringere iubet, ne castitas et patientia a nobis auolando separari queat. Attende diligenter quod dicitur. Turtur et columba factus es, noli uolare, noli uagus et instabilis esse, frange  ascellas, quia nociue sunt, sed noli secare, quia naturales sunt. Quamuis enim non uolas, uolandi tamen naturam non amittis; quamuis non peccas, peccandi tamen potentiam habes. Sed propter Deum uolare, id est peccare desistis iuxta illud Ecclesiastici: »Qui potuit transgredi, et non est transgressus, facere malum, et non fecit .« Sequitur:

»Et adolebit super altare lignis, igne supposito: holocaustum est, et oblatio suauissimi odoris Domino.« Ignis enim iste quo omnia cremanda sunt, feruor caritatis est. Hic est ille ignis, de quo Dominus ait: »Ignem ueni mittere in terram .« At uero bonus animus, sincerus affectus, sanus intellectus, spiritus contribulatus,  ligna, sunt, que hoc igne succenduntur. Sed ubi? Super cordis utique altare. Illud enim cor, in quo hec ligna composita fuerint, et hoc igne succensum exarserit, holocaustum est, et oblatio suauissimi odoris Domino. Et maxime quidem, si sacerdos turturem, et columbam, et cetera, que superius dicta sunt, castitatem et patientiam, docendo, predicando et admonendo desuper ordinauerit. Tale enim altare semper ardet, sed tunc precipue cum sacerdotis uoce et spiritu inflammatur. Unde per prophetam Dominus dicit: »Ego, inquit, creaui fabrum, et sufflantem in igne prunas .« Sequitur iterum de eo sacrificio, quod in memoriam Christi passionis sancta Ecclesia ubique sacrificat, ideoque et de simila fit, et memoriale  appellatur.



CAPUT II.

»Anima, cum obtuterit oblationem sacrificii Domino, et simila eius erit oblatio, fundetque super eam oleum, et ponet thus, et deferet ad filios Aaron sacerdotis, quorum unus tollet pugillum plenum simile et olei, ac totum thus, et ponet memoriale super altare in odorem suauissimum Domino.«

In hoc capite de eo sacrificio figuratiue agitur, quod in memoriam Christi passionis sancta Ecclesia ubique sanctificat; ideoque de simila fit oblatio presens. Hec autem simila de illo frumento facta est, de quo Saluator ait: »Nisi granum frumenti  cadens in terram mortuum fuerit, ipsum solum manet .« Fuit autem simila hec Iudeorum nobis contrita, de quibus ait Psalmista: »Molas leonum confringet Dominus .« Hanc autem anima offert, id est aliquis homo bonus et spiritualis, et qui magis anime quam corporis sequitur uoluntates, quoniam corde contrito, et spiritu contribulato Christi passionis recordatur. Fundit autem oleum desuper, Christi pietatem, et misericordiam admirans, qui, dum quasi frumentum ab impiis moleretur, dum a Iudeis crucifigeretur, oleum tamen pietatis et mansuetudinis effundens a misericordia non cessabat. Cum enim serui Maluhi aurem sanabat, cum Patrem, ut Iudeis ignosceret, orabat, nonne tunc misericordie oleo Christus  abundabat? Iungit autem ad similam thus, dum secum recogitat, quare de Filii sui passione Pater tantum fuerit delectatus. De quo thure Psalmista ait: »Dirigatur oratio mea, sicut incensum in conspectu tuo .« Hec autem dum anima supradicta secum considerat, et per se rationem inuenire non ualet, defert simul omnia, similam scilicet, oleum, et thus ad filios Aaron sacerdotis; unde et subditur: »Quorum unus tollet pugillum plenum simile, et oleum, ac totum thus;« id est ad prelatos, ad episcopos suos, et ad Ecclesie doctores, ut ab illis de eorum intelligentia instruatur; unde subditur in contextu: »Quorum unus tollet pugillum plenum simile, et ponet memoriale super altare in odorem suauissimum Domino.«  Audite hoc, o episcopi, et uidete quod nulla hic episcoporum exceptio fiat. uenit aliquis cum oblatione sua, interrogare uult episcopum de dubitatione sua: ille igitur episcopus, qui eius interrogationi satisfacere nequiuerit, et qui eius oblationem ad immolandum, id est ad exponendum non susceperit, ille, inquam, non erit ille unus, de quibus hic dicitur: »Quorum unus est.« Quod autem non totam similam, sed pugillum plenum simile accipit: hoc datur intelligi, 129 quia non omnia, sed ea tantum episcopus exponere debet, que ad animarum salutem pertinent, et que auditores intelligere et capere possunt. Hec igitur omnia pontifex accipiens, ponit memoriale, id est ad memorandum et intelligendum, super cor illius. Nam, si hec omnia, que  ad animarum salutem pertinent, super cordis altare non apponuntur, et memoriale, non erit huiusmodi holocaustum. Nisi enim super cordis altare hoc sacrificium poneretur, obliuioni tradi posset, et memoriale non esset. Fit autem talis oblatio in odorem suauissimum Domino. Sequitur:

»Quod autem reliquum fuerit de sacrificio, erit Aaron, et filiorum eius, Sanctum sanctorum de oblationibus Domini.« Quod autem horum quidquid superest, in sacerdotis partem relinqui precipitur, clare ostendit, quod mysteria illa, que auditores capere, et intelligere non ualent, in sacerdotum pectore atque sacrario reponi, et celari debent, secundum illud: »In corde meo abscondi eloquia  tua, ut non peccem tibi .« Sanctissime enim sunt iste reliquie de oblationibus Domini. Que autem de simila dicta sunt, de panibus quoque, et laganis, et crustula intelligantur; si quidem ista et de frumento, et de simila fiunt. Quorum ergo est una materia, una sit et significatio: significant enim carnes agni, illius utique agni, qui tollit peccata mundi. Siue enim in elibano coquantur, siue in sartagine frigantur, siue etiam in craticula assentur, semper tamen Christi significant passionem: crux enim Christi, et clibanus, et sartago, et craticula fuit. Omnes igitur sustinent passiones, qui crucis patiuntur afflictionem, quod ipse Dominus significans ait: »Qui uult uenire post me, abneget semetipsum, et tollat crucem suam, et sequatur me  ;« omnes passiones in sola cruce intelligens. Quod autem omnibus additur oleum, nec in ipsa sua passione Christum a misericordia cessasse significat. Semper Christus oleum fundit, quo et miseretur, et sanat. Manibus autem sacerdotum ista traduntur, que ab eis exponenda exiguntur. Minutatim uero crustula diuiditur, quando diligenter, et per sententias particulatim totum Christi sacramentum exponitur. Ponitur autem memoriale super altare, quando in audientium corda idem mysterium immittitur. Omnia autem hec azyma, et sine fermento sunt, quia Agnus noster immaculatus, innocens et sine peccato est; et quia nichil corruptum, aut maculatum Dominus suscipit. Sequitur:

»Omnis oblatio, que offertur Domino, absque  fermento fiet, nec quidquam fermenti, ac mellis adolebitur in sacrificio Domini.« Fermentum a sacrificio remouetur, quia corruptum est, et totam massam corrumpit, ut ait Apostolus. Mel uero, quia dulce est; non enim cum dulcedine mellis, sed cum amaritudine lactucarum agrestium agni carnes comedi iubentur.

»Quidquid obtuleris sacrificii sale condies, nec auferes sal federis Dei tui de sacrificio tuo. In omni oblatione tua offeres sal.« Sal pro sapientia ponitur. Unde et Dominus discipulis ait: »uos estis sal terre .« Ut enim sale cibus, ita sapientia sacrificium conditur. Qui enim Domino sacrificat, et quod agit, non intelligit, quasi sine sale sacrificium facit. Interior autem sacerdos, intellectus,  est, qui in altari cordis sacrificando Dominum placat. Hic autem sal, qui in sacrificio adhibendus est, ideo sal federis dicitur, quoniam et Deus hoc fieri iussit, et id populus sepius se obseruaturum promisit. Hec de sacrificio simile dixisse sufficiat; nunc autem ad primitiarum oblationem mystice explicandam transeamus.

»Si autem obtuleris munus primarum frugum tuarum Domino de spicis adhuc uirentibus, torrebis igni, et confringes in morem farris, et sic offeres primitias tuas Domino, fundens supra oleum, et thus imponens, quia oblatio Domini est, de qua adolebit sacerdos in memoriam muneris, partem farris fracti, et olei, ac totum thus«  Locus iste de catechumenis uidetur intelligendus, quos ad Ecclesiam uenientes interrogare oportet de proposito, constantia et fide. Sic enim ait Propheta: »Nisi credideritis, non permanebitis .« Et isti quidem primitias frugum suarum, id est prima fidei rudimenta, non quidem de frumento et solido cibo, sed de spicis adhuc uirentibus Domino offerunt, quando ea, que a sacerdotibus illis dicuntur, etsi non intelligant, credere tamen se promittunt. Quid autem sit spicas igne torrere, nouasque fruges in morem farris frangere, attendamus; nichil enim aliud significare existimo, nisi quod isti iam caritatis ardore fidei sacramenta credunt, et nondum penitus discutiunt; qui enim ea diligenter discutit, non in morem utique farris, sed in simile  tenuitatem conterit. Fundunt autem oleum desuper simul cum fide, misericordiam et benignitatem spondentes. Thus autem imponunt, quando diabolo abrenuntiantes, uirtutibus et bonis operibus adherere promittunt. Hec enim, quia Domino redolent, thuris similitudinem habent. Postquam autem hanc sue fidei oblationem Domino catechumeni obtulerint, restat ut sacerdos eos doceat, et maiora intelligere faciat. Accipiat ergo partem farris fracti, et olei, ac totum thus, et sacrificare incipiat; id est, in eorum instructione incipiat laborare. Ubi aduertendum est, quod tantum partem farris fracti sacerdotem accipere iubet lex, ut non omnes partes simul clare demonstret. Quod si sacerdos non omnia Christiane fidei sacramenta eos edocere ualeat,  sufficit quod aliquam eorum partem exponat; omnia enim nostre fidei arcana explicare 130 aut impossibile est, aut certe difficile esse uidetur. Ideo autem olei, et thuris nichil minui iubet lex, quia in misericordie exercitio, et ad dandum bonum exemplum totaliter instrui possunt. Quod autem catechumenos instruere, et illis sacra dogmata explicare, notitiamque Scripturarum tradere, hic sacrificare nominetur, mirum non est, cum hoc agere, Deus tanquam sacrificium sibi charum accipiat; unde per Psalmistam ait: »Sacrificium laudis honorificabit me .« Et Apostolus: »Per ipsum offeramus hostiam laudis semper Deo, id est uitulos labiorum confitentium nomini eius. .«



CAPUT III.


»Quod si hostia pacificorum fuerit eius oblatio, et de bobus uoluerit offerre, marem, siue feminam immaculata offeret coram Domino, ponetque manus super caput uictime sue, que immolabitur in introitu tabernaculi.« Hic obiter notandum est, quod in primo sacrificio sub specie uituli, et agni fuit Christus immaculatus; deinde uero in turture et columba fuimus nos ipsi in sacrificium oblati; postea uero in simila et panibus figuratiue immolatus est Christus; modo denique nos ipsi immolari iubemur, ut scilicet intelligamus, necessarium esse multoties pati pro Christo, qui pro nobis multoties passus est. Bene autem presens hec  hostia pacificorum dicitur, quia illa mediante cum Deo purificamur, iterumque coniungimus. Si quis ergo de bobus pacificorum hostiam offerre uoluerit in ordine sacerdotali, uel regulari, siue masculus, siue femina sit, se ab omni uitio immaculatum custodiat, ut digne offeratur. Quid enim per bouem nisi sacerdotalis, uel regularis ordo intelligitur, secundum illud Apostoli: »Non alligabis os boui trituranti?«  In quo certe ordine tam sancti uiri quam etiam deuote uirgines intelligitur. Ipse enim Deo dicate in eius agro utique laborant. Audite ergo hoc, qui ad sacros ordines acceditis. Audite qui uos ipsos ad seruiendum Deo offertis. Si enim immaculati estis, secure accedite; sin autem, accedere non presumatis. Ponite manum  super caput uictime uestre, id est reprimite superbiam carnis uestre. uidete Apostolum manum super hostiam suam apponentem; dicit enim: »Castigo corpus meum, et in seruitutem redigo .« Immolate eam in introitu tabernaculi, ut scilicet uideant uos, qui in tabernaculo sunt, »et uidentes opera uestra bona, glorificent Patrem uestrum, qui in celis est .« uideant ceteri ieiunia uestra; uideant quomodo immolando maceratis et affligitis carnem uestram, quatenus exemplum accipiant de sancta conuersatione uestra. Accedite, iuuenes deuoti, accedite, uirgines caste, ad sanctum Dei tabernaculum; ibi enim uos exspectant filii Aaron, ibi uos exspectant prelati et sacerdotes in suum collegium uos recipere cupientes, uos purificare,  uos consecrare, uos offerre uolentes.

»Fundentque filii Aaron sacerdotis sanguinem super altare per circuitum, et offerent de hostia pacificorum in oblationem Domini,« etc. Sanguinem peccata significare manifestum est, secundum illud Ezechielis: »Si non annuntiaueris ei iniquitatem suam, sanguinem eius de manu tua requiram .« Altare uero mens, et cor designat. Fundunt igitur sacerdotes sanguinem eius, qui ad sacerdotalem, uel regularem ordinem accedere, et inter boues computari exoptant, per circuitum altaris, quando eos admonent ut peccatorum suorum memores sint, et habeant ea in circuitu cordis sui, ut possint dicere semper: »Peccatum meum contra me est semper .« Deinde hostie adipem,  omnemque pinguedinem iubet Dominus offerre et adolere; quia scilicet pinguedine caro superbit, et in luxuriam, et omnem turpitudinem ruit; unde alibi dicitur: »Pinguis factus est dilectus, et recalcitrauit ;« ideoque Apostolus in commessationibus, et ebrietatibus nos prohibet inueniri. Idemque alibi ait: »Carnis curam ne feceritis in desideriis. Et nolite inebriari uino, in quo est luxuria .« Hec igitur est causa, cur maxime necessarium est, ut corporis nostri pinguedo minuatur, incendatur et destruatur. Dum enim ieiuniis caro atteritur, pinguescit anima, sedes eius conspicitur, fitque sacrificium Deo acceptabile. Accendatur ergo spiritus, ut et caro uitiorum  ignibus frigescat. Ad oblationem autem istam accendendam ligna colligamus; id est exempla iustorum sectemur; perpendendo qualiter uixerint, qualiter ieiuniis et uigiliis omnem corporis pinguedinem attenuauerint. Hec autem ligna, si in cordis nostri altari accensa fuerint, omnem nociuam pinguedinem adolere facient. Sequitur:

»Si agnum obtulerint coram Domino, ponent manum super caput uictime sue, que immolabitur in uestibulo tabernaculi testimonii. Fundentque filii Aaron sanguimen sanguinem eius per altaris circuitum, et offerent adipem, et caudam totam cum renibus, et cetera, ut supra.« Ritus autem in immolatione agni idem significat, quod superius adnotauimus, et solum in hostie differentia aliquod  discrimen reperitur; nam per bouem, doctorem et sacerdotem; per agnum, hominem mansuetum et simplicem; per capram uero peccatorem intelligimus. Siue igitur bouem, siue agnum, siue capram aliquis offerat, ponat manum suam super caput uictime sue, cercerat superbiam suam, eam castiget et immolet. Hoc autem iuxta tabernaculum tantum, id est iuxta Ecclesie statuta et leges. Qui enim ab Ecclesia discedet, nullum ei sacrificium, 131 nulla abstinentia, nulla carnis maceratio prodest: ideoque, omnis hostia ad tabernaculum duci iubetur. Ergo filii Aaron nos occidunt, nostrum sanguinem fundunt; namque solum sacerdotes Ecclesie a peccatis nos abluunt, et pro nobis hostias offerunt. Filius enim Aaron, et sacerdos Ecclesie ille fuit,  qui ait: »Mortificate membra uestra, que sunt super terram ;« itemque: »Mortui estis, et uita uestra abscondita est cum Christo in Deo .« Sed quare peccata nostra super altare fundunt, nisi ut igne consumantur, semperque in memoria habeantur? quomodo autem adipem, renes omnemque pinguedinem sacerdotes offerant, superius dictum est. Cur denique caudam Dominus iubet offerri, idem ipse in Euangelio docet, dicens: »Qui perseuerauit usque in finem, hic saluus erit .«

»Omnis adeps Domini erit iure perpetuo, et in generationibus, et cunctis habitaculis uestris. Nec adipem, nec sanguinem omnino comedetis.« Cum enim sit adeps bonus, et adeps malus, quomodo omnis  adeps Domini erit? Bonus enim adeps quo anima pinguescit, et uires suscipit, de quo Psalmista: »Sicut adipe et pinguedine repleatur anima mea :« malus adeps quo anima incrassata superbit, de quo idem Psalmista: »Prodiit ex adipe iniquitas eorum .« Omnis igitur adeps est Domino offerendus; bonus anime adeps, ut sancto desiderio inflammetur; corporis uero malus, ut penitentia destruatur; sicque tunc in cordis sartagine adeps anime Deo offertur, cum peccatorum conscientia superna dilectione incendatur. Tunc uero adeps corporis Deo mactatur, cum caro penitentie rigore deprimitur, atque ita fit ut omnis adeps Domini sit. Adeps deinde cremari, et sanguis effundi  iubetur, ne uterque comedatur. Ad rationem tamen aduertite. Non comedatur sanguis, quia in ipso peccati causa intelligitur. Super altare autem offeratur adeps, id est omnis nociua pinguedo in corde contrito concremetur, et destruatur. Hoc est enim, quod ait: Adipes, quibus pectus aduoluitur, et pinnule iecoris offerentur super altare. Sed quare pinnule iecoris? Iecoris namque, id est hepatis pinnule sanguinis coagulati, et mortui similitudinem habere uidentur. Sanguis igitur et forma sanguinis super altare ponantur, ut non solum peccatum, sed peccati species omnino destruatur.



CAPUT Iu.

»Locutus est Dominus ad Moysen dicens: Loquere filiis Isrel. Anima que peccauerit per ignorantiam  de hostia, et de uniuersis mandatis Domini, que precepit, ut non fierent, quidpiam fecerit: si sacerdos, qui est unctus, peccauerit, delinquere faciens populum, offeret pro peccato suo uitulum immaculatum Domino, et adducet illum ad ostium tabernaculi testimonii coram Domino, ponetque manum super caput eius, et immolabit eum Domino. Hauriet quoque de sanguine uituli, inferens illum in tabernaculum testimonii  .« Sicut cum distinctione loquitur lex, sic et nos cum distinctione loqui debemus; ita ut prius de sacerdote per ignorantiam peccante, et de eius expiatione agamus, et postea de populo, quem sacerdotis ignorantia in errorem induxit, sermocinemur. Anima igitur ista, siue sacerdos, qui per ignorantiam peccauit, populum  in errorem inducens, Caipham uel quempiam aliorum Iudeorum sacerdotum significat: nam contextus uerba Caiphe maxime adaptantur. Non solum enim iste peccauit, sed peccare fecit, et populum in seditionem illum et in Christi interfectionem inducens, et dicens: »Expedit uobis, ut unus moriatur homo pro populo, ne tota gens pereat .« Unde Ioannes mox addit: »Ab illo ergo die cogitauerunt interficere eum ;« sicque apparet, quod iste sit sacerdos, qui et peccauit, et populum delinquere fecit. In eo autem, quod euangelista subdit. »Hoc autem a semetipso non dixit ;« clare datur intelligi quod per ignorantiam peccauit. Pro peccato autem sacerdotis, per ignorantiam delinquentis offertur uitulus, cuius sanguis per pontificem  infertur in tabernaculum, de quo ait Apostolus: »Quorum enim animalium infertur sanguis pro peccato in sancta per pontificem, horum corpora cremantur extra castra; propter quod et iehsu, ut sanctificaret per suum sanguinem populum, extra portam passus est .« Iuxta hanc igitur Apostoli interpretationem, totam huius oblationis seriem de Christo in ara crucis immolando intelligere debemus, et ipsius apostoli uerbis materiam suscipientes; quod ipse reliquit, uel breuiter dixit, latius exponamus.

Anima ista, que per ignorantiam peccauit, Caiphas intelligitur. Primo igitur inquirendum est quomodo Caiphas intelligatur, ubi dicitur, quod offerat pro  peccato suo uiculum immaculatum Domino. Hec enim uerba uidentur illi aptari non posse: non enim pro peccato suo, sed ad peccatum suum, ipsius persuasione Christus occisus est; neque Caiphas tunc immaculatum uitulum, sed hominem dignum morte putabat occidi. Sed, cum Christus Dominus pro Ade peccato soluendo mortuus sit, adequate peccatum ad Caipham, et ad omnes homines pertinet. Constat quod pro peccato Caiphe immolatus sit Christus, sicque Christi mortem Caiphe peccatum abstulit, et Caiphe peccatum intulit  ; abstulit originale, intulit 132 actuale. Immolat ergo Christum Caiphas  pro peccato suo originali; sed impie hoc agens, incurrit in actuale. Adducit autem illum ad ostium tabernaculi testimonii; quia, secundum eius consilium, ad iudicium mortis adductus est Christus. Ponit manum super caput eius dum diuinitatem Christi, in quo Deus caput est, impugnare, et celare contendit. Ille utique eum immolat, affigens cruci, dum persuasione et consilio eum occidendum tradit. Per hoc autem, quod sanguis ad tabernaculum infertur, arbitror intelligi quod, mortuo Christo, eius sanguis effusus ipsum etiam celum penetrauit, ibique uultui Dei Patris pro nobis astiterit, secundum quod Paulus ait: »Non enim in manu facta sancta iehsu introiuit exemplaria uerorum, sed in ipsum celum, ut appareat nunc uultui Dei pro nobis .« Introiuit  ergo, non ut uitulorum, aut hircorum sanguinem spargat, sed ut per proprium sanguinem ueniam nobis de peccatis obtineat.

»Cumque intinxerit digitum in sanguine, asperget eum septies coram Domino contra faciem sanctuarii.« Quod autem sacerdos, intincto sanguine digito, septies sanguinem contra sanctuarium fundat, illud proprie docet, quod usque ad finem mundi in peccatorum ablutione Christi sanguis spargatur: quod enim septies fit, omni omnino tempore fit, cum septem tantum diebus totus temporis decursus terminetur; conuenienter ergo septies Christi sanguis spargitur, quia usque ad seculi consummationem a sacerdotibus immolatur. Hoc autem contra uelum sanctuarii, id est coram eterni Patris presentia et  maiestate.

»Ponetque de eodem sanguine super cornua altaris thymiamatis gratissimi Domino, quod est in tabernaculo testimonii, omnem autem reliquum sanguinem fundet in basim altaris holocausti in introitu tabernaculi.« Duo hec certe altaria duos populos representant; non enim solum populus gentiles, qui tunc credere incipiebat, Christi sanguine redemptus est, sed priorem etiam populum, id est Iudaicum, ab hostili seruitute liberauit, ut utriusque populi anime redempte testificantur, cum sic gratias soluendo decantant: »Redemisti nos Deus in sanguine tuo ex omni tribu, populo et natione .« Duo igitur altaria sanguis hostie tangit, quia duos populos sanguis Christi  redemit.

»Adipem iecoris cum renunculis, sicut aufertur de uitulo hostie pacificorum, adolebit super altare holocausti, etc.« Quid hac uituli pinguedine, nisi Christi misericordia innuitur? Quid altari holocausti, nisi cor hominis adumbratur? Tunc igitur uituli adeps super altare ponitur, quando cor hominis Dei misericordia et pietate imbuitur, et ad ipsius Christi exemplum, in proximos efficitur misericors, secundum quod Petrus ait: »Christus passus est pro nobis, uobis relinquens exemplum, ut sequamini  uestigia eius ;« unde, sicut in illius uisceribus pietas, et misericordia in homines abundauit, ita corda nostra isto adipe misericordie delibuta in proximos necesse est abundare.

»Pellem uero, et omnes carnes cum capite, et pedibus, et intestinis, et fimo, et reliquo corpore efferet extra castra, incendetque super lignorum struem, etc., que in loco effusorum cinerum cremabuntur.« Sola hic certe Apostoli uerba pro explicatione sufficiant, cum de animalibus agit, que extra castra cremantur; et »iehsu, inquit, ut sanctificaret per suum sanguinem populum, extra portam passus est. Exeamus igitur ad eum extra castra improperium eius portantes .« Apposite Paulus hic loquitur: strues enim lignorum,  et Christi improperium crux fuit, in qua corpus eius crematum fuit. Totus igitur uitulus extra castra crematur, quia totum Christi corpus extra portam patitur. Hucusque de sacerdote per ignorantiam peccante dixisse sufficiat. Ad populum autem ignorantia seductum, et ad eius expiationis modum transeamus.

»Quod si omnis turba Isrel ignorauerit, et imperitiam fecerit quod contra Domini mandatum est, et postea intellexerit peccatum suum, offeret uitulum pro peccato, adducetque eum ad ostium tabernaculi testimonii. Et ponent seniores populi manum super caput eius coram Domino.« In quo populus, et turba peccauerit, superius dictum est: nam eumdem uitulum, eadem intentione, atque  sacerdos mactauit, unde quidquid illic de sacerdotis uictima dicitur, hic de populi uictima intelligitur. Quod autem populus, sicut sacerdos, per ignorantiam peccauerit, Petrus testatur, dicens: »Et nunc scio, fratres, quod per ignorantiam fecistis, sicut et patres uestri .« Item Paulus ait: »Si enim cognouissent, nunquam Dominum glorie crucifixissent .« Quod item Christi testimonio probari potest, qui pro eis Patrem orando, ait: »Pater, ignosce illis, non enim sciunt quid faciunt .«  In eo autem quod seniores populi super caput uituli manum quoque imponunt, clare monstratur, quod ipsi simul cum sacerdotibus Christi diuinitatem uoluerunt abscondere;  unde in eius occisione una cum sacerdotibus numerantur, Scriptura dicente: »Principes sacerdotum, et seniores populi consilium fecerunt, ut Iesum dolo tenerent, et occiderent .« Circa uero in quod 133 dicitur, quod orante sacerdote pro eis, et aspergente uituli sanguinem contra uelum templi coram Domino, eorum delictum mundetur; aduertendum est non de illo sacerdote esse intelligendum, de quo supra dictum est, qui per ignorantiam peccauerit, sed de illo, de quo Psalmista ait: »Propterea unxit te Deus Deus tuus oleo letitie  pre consortibus tuis .« Hic enim intincto digito cum sanguine proprio intulit illum in ipsius celi tabernaculum, quia ut Apostolus ait: »Per proprium sanguinem introiuit semel in sancta, eterna redemptione inuenta .«

»Si autem peccauerit princeps, et fecerit unum e pluribus per ignorantiam, quod Domini lege prohibetur, et postea intellexerit peccatum suum, offeret hostiam Domino, hircum de capris immaculatum.« Postquam de Iudeorum pontifice, et de eorum populo egimus, de Ecclesie principibus, id est episcopis, et de eorum subditis exponemus aliqua. Quod enim isti etiam ex ignorantia aliquando delinquant, in semetipso Paulus testificatur, dum se prius blasphemum dixit. Sed, quia per ignorantiam  fecit, se misericordiam consecutum ostendit. Quia et de Petro Ecclesie principe per ignorantiam peccasse, non incongrue affirmatur; nescire enim is dicitur, qui rem, quam facere debet, totaliter obliuiscitur. Atqui si Petrus uerbi magistri sui, cum negauit, non esset oblitus, frustra scriptum esset quod postea recordatus est; ait enim euangelista: »Et recordatus est Petrus uerbi Iesu quod dixerat ,« etc. Quot insuper Ecclesie principes, qui non solum ignoranter, sed etiam scienter delinquunt? Hi autem, si se peccasse intelligunt, hostiam Domino offerre tenentur. Tunc autem id intelligere dicuntur, quando a peccatis, que ante commiserant, per penitentiam refrenantur. Offerunt autem hi hostiam Domino, id est hostiam, siue hircum pro  peccato immaculatum hoc est unusquisque seipsum iam emendatum offerat Domino. De capris quidem, quia de stirpe Adam, de stirpe peccatrice, de stirpe, que in omni sobole sua dicit: »In iniquitatibus conceptus sum, et in peccatis concepit me mater mea .« Offert ergo se unusquisque hircum Domino, dum peccare desinit, et digne incipit penitere  . Qui igitur hircus propter peccatum nominatur, ipse iam per penitentiam immaculatus exhibetur.

»Ponetque manum suam super caput eius. Cumque mactauerit eum in loco, ubi mactari solet holocaustum coram Domino, quia pro peccato est, tinget sacerdos digitum in sanguine hostie pro  peccato, tangens cornua altaris holocausti, et reliquum fundens ad basim eius.« Manus autem impositio, et sanguinis linitio super cornua altaris quid demonstrent, iam superius dictum est. Puto itaque, quod offerre hircum mactando, idem significet, ac seipsum affligere penitendo: qui enim in corde affligitur, bene se coram Deo mactare dicitur, »homo« si quidem, ut ait Scriptura, »uidet in facie, Deus autem intuetur cor .« uocat hic Dominus sacerdotem, quem superius principem dixerat, ut de quo principe loquatur, ostendat   . Quod autem sanguinem fundit, et cum sanguine altare intingit, illud datur intelligi, quod et peccatum expellit et peccati memoriam in corde reponit, secundum id quod legimus: »Et peccatum meum contra me est semper .« De pinguedinis autem crematione iam superius explicauimus.

»Rogabitque pro eo sacerdos, et dimittetur ei.« Rogat sacerdos pro principe, rogat sacerdos pro seipso. Contrarium certe uidetur, quod idem sit sacerdos et princeps, cum princeps regimen faciat cum rigore, sacerdos uero cum clementia exerceat misericordiam. Unde unus quodammodo uiolenter preest, alius uero misericorditer interpellat; et tamen in uno principe, eodemque sacerdote recte  conueniunt, quandoquidem de eo, in quo foris per rigorem excessit, intus per dolorem ingemiscit. Tunc pro principe orat sacerdos; cum pro his, in quibus foris precipiendo deliquit, intus sacrificando ingemiscit.

»Quod si peccauerit anima per ignorantiam de populo terre, ut faciat quidquam ex iis, que lege Domini prohibentur, atque delinquat, et ignorauerit peccatum suum, offerat capram immaculatam, ponatque manum super caput hostie,« etc. Hec anima de populo terre, que per ignorantiam peccat, unumquemque subditorum representat, unde iam clare ostenditur quam rectus ordo in mandatis tradendis obseruetur. Nam cum de ueteri Ecclesia, id est de Iudeorum populo egit, prius de  pontifice, et postea de populo tractauit; quando uero de noue Ecclesie ministris agitur, idem rectus ordo dicendi obseruatur. Postquam enim de principe, seu episcopo sanctificando agitur, ad subditorum expiationem conuenienter transitur. Hec igitur anima de populo terre, siue subditus quisque frequenter per ignorantiam peccat; quia facile bonum ab homine despicitur, et pro bono malum eligitur. Capram uero iste pro peccato suo offerre iubetur, quod tunc fit, quando propriam carnem per rigidam penitentiam macerat, cui ideo fortassis penitendi modus clare ostenditur; determinatum autem eius tempus non indicatur, ut tandiu penitere intelligat, quandiu sanguinem a corde 134 non separat. Qui autem,  quam graue sit per ignorantiam delinquere, scire desiderat, canones supra positos attente consideret, et ex pena, quam sibi in illis inflictam inuenerit, culpe grauitatem statim percipiet. Cui enim manus super hostiam tenere, id est carnis superbiam penitentia reprimere, et circa cordis altare sanguinem fundere, id est cor suum continua peccatorum memoria informare, omnemque pinguedinem cremare precipitur, non mediocris quidem penitentia iniungitur.



CAPUT u.

»Si peccauerit anima, et audierit uocem iurantis,  testisque fuerit, quod aut ipse uidit, aut conscius est: nisi indicauerit, portabit iniquitatem suam.« Contra hoc legis mandatum Iudeos peccasse, notum est, qui iurantis uocem toties audiendo occultarunt. Quam enim hic iurantis uocem intelligimus? nisi illam, quam ipsi et nos de Christo Domino sepius audiuimus: »Iurauit Dominus, et non penitebit eum: tu es sacerdos in eternum secundum ordinem Melchisedech .« Hanc uocem sepius auditam ab eis, non solum non propalarunt, sed occultare curauerunt. Quia ergo Christi regnum et sacerdotium non predicarunt, ipsi iniquitatem portabunt. Nec autem solum hoc in Iudeos putemus dictum, sed et dixisse de omnibus uerbis Domini, hoc preceptum necesse est, intelligatur. Nam omne  quod ipse dixit iuramentum esse conspicitur; siquidem firmum semper et stabile reperitur, secundum quod ipse dixit: »Celum et terra transibunt, uerba autem mea non transibunt .« Quicunque igitur Dei uoluntatem scit uel audit, et non facit, uapulabit multis. Nemo enim melius iudicat et predicat quod scit aut audit, quam qui illud exercet quod Dominus affirmando mandauit. Melius enim aliquid agendo suadetur, quam predicando iudicatur. »Si non dimiseritis, dicit Dominus, peccata hominibus aduersum uos, nec Pater uester celestis dimittet uobis peccata uestra .« Hoc certe iuramentum est quod illi soli bene intelligere predicant, qui in se peccantibus peccata condonant.

 »Anima, que tetigerit aliquid immundum, siue quod occisum a bestia est, aut per se mortuum, uel quodlibet aliud reptile, et oblita fuerit immunditie sue, rea est, et deliquit.« A tribus immunditiam prouenire docet hic locus; a bestia scilicet occisi, aut per se mortui, et a reptilium contactu. Ex quo certe exemplo anime nostre munditie necesse est ut sumamus documentum. Per illum igitur, qui a bestiis occiditur, quisquis ab hereticis deceptus est, iure optimo intelligitur. Unde fideles ab hereticis liberari Psalmista exposcit, cum ait: »Ne tradas bestiis animas confitentes tibi .« Ille uero per seipsum necatur, qui in aliquam heresim uel grande peccatum propria  uoluntate precipitatur. Per reptile uero, quod toto pectore terra prosternitur, et ad superna nunquam erigitur, ille procul dubio significatur, qui toto animi conatu terrena desiderat, neque celestia aliquando considerat. Toties igitur anima in mortis periculum iniicitur, quoties hereticorum consortio copulatur; toties in immunditiam incurrit, quoties se cum istis peccatoribus coniungit; nam qui tangit picem inquinabitur ab illa. Hic tales homines tangere, nichil aliud innuit, quam ut eis credere, cum eis communicare eorumque facta imitari significet.

»Et si tetigerit quidpiam de immunditia hominis,  iuxta omnem impuritatem quia pollui solet, oblitaque cognouerit postea, subiacebit delicto.« Postquam de hereticorum consortio actum est, de eorum dogmatibus sermo inseritur. Homo enim per immunditiam pollutus illum certe significat qui iam est hereticus constitutus. Huius igitur doctrina immunditia est et pollutio, que tunc quasi semen male infunditur, quando ex eius communicatione alius hereticus constituitur.

»Anima, que iurauerit et protulerit labiis suis, ut uel male quid faceret uel bene, et idipsum iuramento et sermone firmauerit, oblitaque intellexerit delictum suum, agat penitentiam pro peccato suo, et offerat de gregibus agnam siue capram, orabitque pro ea sacerdos et pro peccato eius.«  Quid hoc loco significat iurare, quod male faciet, nisi quod quis carnem suam penitentia affligere et ieiuniis macerare Deo promittat? Quis autem bene facere iurat, nisi qui Dei mandata obseruare se obligat, iuxta illud Psalmiste: »Iuraui et statui custodire iudicia iustitie tue .« Unde ille iuramenti quod fecit obliuisci dicitur, qui id quod Deo promisit non operatur. Iste igitur, qui non exercendo quod uouit, se ostendit oblitum, agendo penitentiam se prebeat recordatum. Quam autem penitentiam faciet, littera textus insinuat, cum ait: »Offerat agnam,« etc. Nam agnam immaculatam Domino offert, qui se ab omni peccatorum malitia illesum custodit. Ut igitur anima se agnam simplicem reddat, ab omni peccaminosa occasione  prorsus se abstineat, non modicam faciet penitentiam.

»Sin autem non potuerit offerre pecus, offerat duas turtures, uel duos pullos columbarum Domino, unum pro peccato, et alterum in holocaustum, dabitque eas sacerdoti, qui primum offerens pro peccato retorquebit caput eius, etc.« Ecce ex legis tenore pauperibus prouidetur, et spiritualis intelligentia non mutatur. 135 Ideo enim secundum litteram, pro agna, uel capra, turtur, et columba apponitur, ut in pauperibus immolationis decretum omnimode obseruetur. Ita tamen secundum spiritualem intelligentiam eadem commutatio agitur, ut idem per  turturem et columbam, atque per agnam et capram intelligatur. Quid enim per turturem continuo gementem, nisi caro afflicta intelligatur? Quid enim per simplicem columbam, nisi agne innocentia designatur? Pro capra igitur turturem, et pro agna columbam offert, qui penitentia carnem affligit, et spiritum ab omni dolo immaculatum custodit. Unde iam patet quod in hac commutatione pauperum inopie subuenitur, et ritus sacrificii non mutatur. Ideo autem he aues, per quas caro et spiritus designantur, sacerdoti tradi iubentur, ut inde penitens addiscat, quod se totum arbitrio sacerdotis committat. Tunc autem sacerdos turturem pro peccato offert, quando carnis afflictionem ante Dei conspectum orando proponit.

 »Retorquebit caput eius ad pennulas; ita ut collo hereat, et non penitus abrumpatur. Et asperget de sanguine eius parietem altaris.« Tunc sacerdos caput auis ad pennulas retorquet, quando penitentem demisso capite incedere, de peccatis erubescere, et nequaquam superbire suadet. In eo uero, quod caput ui a collo non abstrahi, sed ibi inherere precipitur; illud, ut puto, significatur quod animi scilicet submissio, quam unusquisque deinceps habere debet, potius uoluntaria quam uiolenta uideatur. Huius denique prime auis sanguine tunc altare imbuitur, cum penitentis cor peccatorum memoria tribulatur. »Alteram uero adolebit in holocaustum.« Tunc alteram auem sacerdos in holocaustum adolet, cum suis uerbis et  monitis penitentis animum in Dei amorem totum incendit.

»Quod si non quiuerit manus eius duos offerre turtures, aut duos pullos columbarum, offeret pro peccato suo simile partem ephi decimam, nec mittet in eam oleum, nec thuris aliquid imponet, quia pro peccato est, tradetque eam sacerdoti, qui plenum ex ea pugillum hauriens, cremabit super altare in monumentum eius, qui obtulerit, rogans pro illo, et expians; reliquam uero partem ipse habebit in munere.« Ecce iterum pauperum inopie impensius intenditur, et ritus sacrificii non mutatur. Idem enim per similam, quod per capram et turturem significatur. Illud autem, quod simile ephi pars decima offerri precipitur ad  locum Euangelii spectare uidetur, in quo unius ex decem drachmis deperdite inuentione mulier illa letatur, per quam mater Ecclesia intelligitur. Tunc enim unam ex decem drachmis Ecclesia perdit, quando aliquis ex fidelibus peccatum committit, tunc autem se inuenisse letatur, quando qui peccauit coram sacerdote contrito corde presentatur. Qui igitur per peccatum uas perditum, secundum Psalmistam, ex drachma efficitur, in drachmam inuentam per cordis contritionem ex uase deperdito instauratur. »Non mittet in eam oleum, neque thuris aliquid imponet, quia pro peccato est,« etc. Ille sine oleo similam pro peccato offert, qui carnem suam, quam penitentia macerat, ab omni prorsus oblectamento alienat. Thus item non imponit, qui  eam ab omni suauitate seiungit; ita potius uideatur ex uerberibus putrida, quam unguentis optimis delibuta; sine oleo namque, sine thure similam pro peccato obtulit, qui de propria penitentia dixit: »Putruerunt et corrupte sunt cicatrices mee a facie insipientie mee .«---»Tradatque eam sacerdoti,« etc. Tunc penitens sacerdoti similam tradit, cum se totum eius ditioni committit, cuius simile partem tunc super altare sacerdos incendit, quando penitentis afflictionem Deo suis precibus offert. Tunc autem sibi partem reseruat, quando pro eo maceratur et affligitur ieiuniis. Bene autem sacerdos pro munere maximo habere debet, quod propria penitentia peccatorem subleuet, ne  tanquam Phariseus illud de se audiat, quod onera grauia aliis super humeros imponat; ipse uero illa digito non moueat; cum enim peccata populi comedere dicitur, ad illorum solutionis partem saltem constringitur.

»Anima, si preuaricans ceremonias per errorem, in his, que sunt Domino sanctificata, peccauerit, offerat pro delicto suo arietem immaculatum de gregibus, qui emi potest duobus siclis, iuxta pondus sanctuarii: ipsumque quod intulit damni, restituet, et quintam partem ponet supra, tradens sacerdoti, qui rogabit pro eo, offerens arietem, et dimittetur ei.« De sacrilegis hominibus locus iste agere uidetur, cuius crimen pro capitali ab omnibus reputatur; quibus si restitutio pro pena  imponitur, et pars quinta insuper persolui iubetur, non tamen ut decet, puniri uidentur. Inter sacrilegos autem ille grauius peccat, qui diuina mysteria irreuerenter euacuat; unde capitale hoc crimen fugere Apostolus admonet, cum sic nos exhortando persuadet: »Hortamur uos, ne in uacuum gratiam Dei recipiatis .« Hinc illa anima, in iis, que Domino sunt consecrata, peccare uidetur, per quam fides integra sacramentis non adhibetur; dum enim, secundum quod potest, gratiam non acquirit ab illis, maximum certe sacrilegium committit. Hic autem arietem immaculatum offerre precipitur, ut non qualemcunque, sed qui duobus siclis comparetur. Per arietem sane intelligitur ille ipse, qui ante sacrilegus dicitur, qui, ubi primum per penitentiam  ab errore recedit, immaculati arietis personam statim assumit. Emitur autem siclis duobus: dum duorum testamentorum preceptis informatus 136 efficitur. Si enim adhuc utrique Testamento, et eorum uerbis plenam fidem non adhibet, immaculati arietis formam non accipit. Ille quidem duobus tantum siclis sanctuarii ponderis emitur, qui a duorum Testamentorum uerbis instruitur, et ab errore suo penitus uindicatur. Tunc autem quod intulit damni bene persoluit, cum pro commissis peccatis penitentiam subit. Quintam denique partem insuper addit, cum nullo ex quinque sensibus peccat.



CAPUT uI.

 »Locutusque est Dominus ad Moysen, dicens: Precipe Aaron, et filiis eius. Hec est lex holocausti: cremabitur in altari tota nocte usque mane; ignis ex eodem altari erit. uestietur tunica sacerdos et feminalibus lineis: tolletque cineres, quos uorax ignis excussit, et ponens iuxta altare, spoliabitur prioribus uestimentis, indutusque aliis efferet eos extra castra, et in loco mundissimo usque ad fauillam consumi faciet. Ignis autem in altari semper ardebit, quem nutriet sacerdos, subiiciens ligna mane per singulos dies, et imposito holocausto desuper adolebit adipes pacificorum.« Ut que de holocausti ritu hic proponuntur, ab unoquoque nostrum spiritualiter intelligantur, illud Apostoli necesse est recordemur, dicentis:  »Templum Dei sanctum est, quod estis uos .« Si igitur nos ipsi templum Dei sumus, intra nosmetipsos ad holocaustum inflammandum idoneum altare et sacerdotem queramus. Altare ergo cor humanum esse, et intellectum sacerdotem non incongrue intelligimus; unde ille intellectus tanquam sacerdos tunica hyacinthina induitur, qui totum quod intelligit, desursum accepisse fatetur, secundum illud: »Omnis sapientia a Deo est .« Qui si sincerus et castus reperitur, tunc feminalibus lineis indui perhibetur, in quibus castitatis obseruantia innuitur et legis custodia designatur. Altare continuo existit, amoris et caritatis ignem in eo semper accendit, quo igne diuinas Scripturas inuestigando et in illis diuina mandata cognoscendo,  gratiarum et confessionis gratissimum illi holocaustum inflammat, per quod illum ualde mitigat et delectatur. Hoc autem holocaustum ideo tota nocte inflammari precipitur, ut per totum uite tempus id faciendum esse intelligatur. Ignis autem iste ex eodem altari esse ideo dicitur, ut amor iste, quo cor nostrum incenditur, in corde generari et ab eo procedere intelligatur.

»Tolletque sacerdos cineres, quos uorax ignis excussit, et ponet iuxta altare,« etc. Audis quod uorax ignis holocaustum incendit et in cineres totum conuertit. Amor discendi Dei mirabilia et ueritatem inuestigandi, profunda Scripturarum mysteria quodammodo uincit et ad intelligentie facilitatem perducit. Hoc est enim holocaustum incendere,  quod sanctarum Scripturarum mysteria penetrare. Hoc igitur cineres tollit sacerdos et iuxta altare ponit, quando quidquid intellectus inuestigando discernere et intelligere ualet, hoc totum cordi et memorie tradit. Postea uero spoliatus prioribus uestimentis, aliisque indutus, effert cineres extra castra et in loco mundissimo usque ad fauillam consumi facit. Diligenter attende quod dicitur: uult sacerdotem egredi extra castra; uult cineres holocausti foras efferri: sed ad quid, nisi ut eos iterum possit incendere? Aliis igitur uestimentis induitur, cum ad hoc agendum preparatur. Sed que sunt hec uestimenta, sine quibus intellectualis sacerdos cineres foras non potest ferre? Ego quidem  has uestes litteras, sermones et uoces esse puto, quibus nisi induatur, nec foras egredi, nec quidquam intelligere posse uidetur. Quis enim unquam intelligeret, quid intellectus intus ageret, nisi ipse uoce indutus, extra per linguam et collocutionem se duceret? Sic ergo sacerdos indutus fert cineres extra castra, cineres, inquam, quia si adhuc intactam et nondum meditatam Scripturam foras efferret, fortassis quid diceret non haberet. Iterum autem delatos cineres foras incendit, dum mysteria Dei, que intus penetrauit, uerbis exponit, hoc autem in loco mundissimo, id est in iustorum hominum congregatione. Scriptum est enim: »Nolite sanctum dare canibus, neque spargere margaritas ante porcos .« Usque ad fauillam  autem sacerdos iste holocausti cineres consumit, quando usque ad plenam intelligentiam sanctarum Scripturarum difficultates explanat. Ignis uero iste, qui nunquam deficit in altari, sed perpetuo ardere conuenit, intermisse dilectionis in corde fidelium ardorem imponit: si enim hic ignis ab intellectu abfuerit, omne prorsus sacerdotis officium inutile erit. In hoc ergo sacerdos diligenter studeat ut amoris ignem continuo nutriat, et per singulos dies ligna subiiciat; recordetur scilicet Dei misericordie, recordetur quid fecerit et quid diligentibus se prebere promiserit. His enim et similibus lignis de sanctarum Scripturarum silua collectis ignis iste succenditur, et in Dei dilectionem maxime inflammatur. Super hunc igitur ignem, o sacerdos, pone  holocaustum, ut immoles Deo sacrificium laudis; hic est enim adeps pacificorum, cuius pinguedine Deum demulces. Iste est ignis perpetuus, qui nunquam deficiet in altare, quia »aque multe non possunt exstinguere caritatem .«

»Hec est lex sacrificii, et libamentorum, que offerent filii Aaron coram Domino, et coram altari. Tollet sacerdos pugillum simile, 137 que conspersa est oleo, et totum thus, quod super similam positum est, adolebit illud in altari, in monumentum odoris suauissimi Domino. Reliquampartem simile comedet Aaron cum filiis suis, absque fermento, et comedet eam in loco sanctotabernaculi.« Inter sacrificium et libamen nulla querenda est distinctio, cum una utrique eademque sit significatio.  Nam, cum antiquitus sacrificia fierent ex simila, statim libamina erant Deo gratissima. Per filios autem Aaron, quibus hec de libaminibus iniunguntur, bene Ecclesie episcopi et sacerdotes designantur, qui ideo coram Domino libamina hec offerre dicuntur, quia in Dei presentia semper existunt, et interna eius illustratione illuminantur. Quid autem sit per similam, per thus et per oleum significatum, iam capite superiore manet expositum. Ideo autem non totam similam, sed plenum pugillum sacerdos immolare iubetur, ut diuinorum secretorum ea tantummodo populo predicando reuelet, que eius intelligentie sufficere posse cognoscet; reliquam uero Aaron, et filii eius comedere precipiuntur; id  est illi soli, qui in sacris uoluminibus semper studendo exercitantur. Absque fermento autem illam comedere, quid aliud est, nisi mysteria hec sine prauitatis errore et percipere et docere. Hoc autem non ubicunque, sed in loco sanctuarii tabernaculi comedere iubentur, id est in loco secreto, ubi ab incapacibus non audiantur; quod quidem tunc sacerdotes faciunt, quando inter se solos de legis doctrina et preceptis disputant. Ipsi enim sunt sanctuaria et Dei tabernacula, in quibus hec omnia bene manent occulta; et quia etiam pars huius simile ad fidei sacramentum pertinere uidetur, ideo tota sine fermento et corruptione comedi precipitur, ne forte cum quis incaute comedit, in locum aliquem incidat, quem si anima praue intelligat, erroris periculo se  exponat; unde bene subditur in contextu: »Mares tantum stirpis Aaron comedent illud:« nam mares hic sapientiores et fortiores intelliguntur, a quibus Dei mandata melius percipiuntur, et religiosius obseruantur, istis enim tantum discutere et scire licet, que reliquis audire non permittitur. Deinde sequitur: »Omnis qui tetigerit illa, sanctificabitur.« Firmiter namque tangit, qui que fideliter credit, opere exercet; credere enim tantum uidere est; agere uero quod creditur, tangere est. Sequitur:

»Locutus est Dominus ad Moysen, dicens: Hec est oblatio Aaron et filiorum eius, quam offerre debent Domino in die unctionis sue. Decimam partem ephi offerent simile in sacrificio sempiterno,  medium eius mane, et medium uespere, que in sartagine oleo conspersa frigetur.« Si enim per Aaron et filios eius, episcopos et sacerdotes intelligimus, utique ad episcopos et sacerdotes hec oblatio pertinere uidetur. Hanc autem offerre debent in die unctionis sue, id est omni tempore uite sue; unde et in sacrificio sempiterno offerri precipitur. Non enim in sempiternum offertur, quod uno tantum die offertur, nisi ipse unus dies sempiternus intelligatur. Non igitur uno, sed omni die episcopus et sacerdos inungi et sanctificari, et seipso melior fieri debet. Offerunt simile decimam partem ephi. Quid enim per similam, nisi sacerdotis carnem intelligimus? Que dum compunctionis mola teritur, et affligitur, suo bono exemplo, quasi quodam cibo ceteros  nutrit. Qui autem partem decimam offert, seipsum penitus offert, quia omnis homo decima est. Unde et drachma decima in Euangelio appellatur. De Leui quoque Apostolus ait: »Qui decimas accipit, decimatus est .« Merito igitur filii Aaron decime uocantur. Sed quia mane et uespere diem et noctem significant, medium sue oblationis mane et medium uespere sacerdos offerre debet; ut die ac nocte et omni tempore ab hac immolatione non desistat. De qua adhuc subditur: »Que in sartagine oleo conspersa frigitur.« Qualiter autem in cordis sartagine hec oblatio superne unctionis oleo conspersa frigitur, illi soli intelligunt, qui eam offerre consueuerunt. Postquam autem hec frixura  igne spiritus feruentius incalescere incipit, iam quasi extra se, et quodam modo altius homo eleuatus, sue ditionis non esse uidetur. Offert autem eam calidam in odorem suauissimum Domino sacerdos, qui patri iure successerit. Et tota oblatio cremabitur in altari; omne enim sacrificium sacerdotum igne consumatur, nec quisquam comedet ex eo, et hoc quidem melius sentiendo, quam exponendo intelligimus. Non enim potest calida non esse, que igne spiritus undique circumdata, tota crematur, tota frigitur et tota oleo peruncta igne consumitur. Quod autem ait: »Nec quisquam comedet ex eo,« ad hoc ualere puto, ut non ob sui ostentationem, quod hypocrite faciunt, sed in secreto et in cordis secretario tam sanctam oblationem sacerdos Domino  offerat. Hanc ergo offerre debet, cum et tempore et loco mens eius superne uacat contemplationi. Sequitur:

»Ista est lex hostie pro peccato. In loco ubi offertur holocaustum immolabitur coram Domino. Sanctum sanctorum est. Sacerdos qui offert, comedet eum in loco sancto, in atrio tabernaculi. Quidquid tetigerit carnes eius, sanctificabitur. Si de sanguine illius uestis fuerit aspersa, lauabitur in loco sancto: uas autem fictile in quo cocta est, confringetur: quod si eneum fuerit, defricabitur et lauabitur aqua. Omnis enim masculus de genere sacerdotali uescetur carnibus eius, quia Sanctum sanctorum est.« 138 Hanc enim hostiam, qua peccata soluuntur, quam  soli sacerdoti et masculis de genere eius comedere licet, illam esse intelligo, que quotidie in sancta Ecclesia a sacerdotibus immolatur. Masculus enim iste non sexu, sed fide, sapientia, fortitudine et constantia indicatur, qui non serpenti facile credat, ut hereticis succumbat. »Qui tetigerit carnes eius sanctificabitur;« hoc est enim, ut ipse Dominus ait: »Qui manducat meam carnem, et bibit meum sanguinem, habet uitam eternam .«---»Si de sanguine illius fuerit conspersa, lauabitur aqua.« Ut quid enim uestis aqua lauatur, que tactu sanguinis sanctificata est? nisi quia sola Christi sanguinis aspersione mundantur qui in S. Ecclesia aqua baptismatis regenerantur. Ideoque de Saluatoris nostri latere sanguis simul cum aqua manauit.  uas autem fictile, in quo cocta est frangitur: eneum autem fricatur et lauatur aqua: nos enim uasa sumus, in quibus Christi caro co quitur, si tamen ipsius passionis memores sumus. Unde ipse ait: »Hoc facite in meam commemorationem .« Quod Apostolus exposuit. dicens: »Quotiescunque enim manducabitis panem hunc, et calicem bibetis, mortem Domini annuntiabitis, donec ueniat .« Nos ergo frangi, nos fricari, nos lauari debemus: unum enim idemque hec tria significant. Qui enim penitentia et compunctione affligitur et maceratur, ille utique et frangitur, et fricatur, et lauatur. Idem autem ipsi secundum aliud et aliud, et fictilia uasa sumus et enea; fictilia quidem, quia de terra; unde Apostolus: »Habemus  thesaurum istum in uasis fictilibus ;« enea uero, quia in Dei laudibus clare personamus; nichil enim ere clarius sonat. Et de hac quidem hostia, que in Christi commemorationem mirabiliter fit, comedere licet; de illa uero quam ipse iehsu in ara crucis obtulit, nulli secundum se comedere licet. Quod septuaginta discipuli male intelligentes cum Christus carnem suam eis offerret ad manducandum scandalizati abiere retrorsum; corporaliter enim carnem Christi, quam uidebant, non in sacramento, sed in frusta concisam se comedere debere arbitrabantur; de qua et subditur: »Hostia enim que ceditur pro peccato, cuius sanguis infertur in tabernaculum testimonii ad expiandum, in sanctuario  non comedetur, sed comburetur igni:« igni utique passionis. Hoc autem Apostoli testimonio sufficienter superius expositum est. Sequitur:



CAPUT uII.

»Hec quoque est lex hostie pro delicto, Sancta sanctorum est: idcirco ubi mactabitur holocaustum, mactabitur et uictima pro delicto: sanguis eius per gyrum altaris fundetur. Offerent ex ea caudam et adipem, qui operit uitalia, duos renunculos et pinguedinem, que iuxta illa est, reticulumque iecoris cum renunculis, et adolebit ea sacerdos super altare: incensum est Domino pro delicto. Omnis masculus de sacerdotali genere in loco sancto uescetur his carnibus,  quia Sanctum sanctorum est. Sicut pro peccato offertur hostia, ita et pro delicto, utriusque hostie lex una erit.« Quamuis enim peccatum atque delictum sepe indifferenter pro eodem ponantur, differt tamen peccatum a delicto. Facere enim contra mandatum peccatum est; non facere uero quod mandatum precepit, delictum. Qui enim occidit, contra mandatum facit, quo dicitur: »Non occides .« Qui uero patrem, et matrem non honorat, mandatum negligit, et derelinquit, quo iubetur: »Honora patrem et matrem .« Unde delictum quasi derelictum dici uidetur, ab eo quod mandatum derelinquatur. Et quia utriusque hostie est lex una, utriusque hostie sit expositio una. Cuius uidelicet hostie sanguis funditur per gyrum altaris, ut semper  corda nostra in Christi sanguine natent et nunquam passionis eius obliuiscamur. Unde etiam et caudam eius offerre iubemur; ultima enim corporis pars cauda est, quam ipse quoque Saluator offerens, ait: »Consummatum est:« et statim, inquit euangelista, »inclinato capite emisit spiritum .« Huius ergo finis, huius extremitatis, huius caude semper memores simus, in qua Christus pro nobis spiritum emisit: offeramus adipem, pinguedinem et renes eius; dicamus, predicemus et laudemus pietatem, misericordiam, castitatem et continentiam eius. Hoc est enim sacrificium laudis. »Et sacrificium laudis, inquit, honorificabit me .« Breuiter ista transcurrimus, quoniam facile  per supradicta intelligi possunt. Sequitur:

»Sacerdos, qui offert uictimam holocausti, habebit pellem eius, et omne sacrificium simile, quod coquitur in clibano, et quidquid in craticula, uel in sartagine preparatur, eius erit sacerdotis a quo offertur, siue oleo conspersa sit, siue arida fuerit, cunctis filiis Aaron equa mensura per singulos diuidetur.« Hoc audiant importuni et insatiabiles sacerdotes, qui expensas ecclesiasticas cum ceteris partiri refugiunt. Sed quia per uictimam Christi Dei uerbum et Dei sapientiam intelligimus, quid per pellem, nisi litteram, qua spiritualis intelligentia tegitur, significamus? Sicut enim quondam uerbum et sapientia Dei latebat in carne, sic et modo nisi subtracta pelle, et littere uelamine, non  apparet. Sacerdos ergo, qui offert uictimam, habebit pellem eius. Quod si de Caipha, qui Christum morti tradidit, intelligatur, perspicuum est; nam et ipse sicut et ceteri Iudei, nichil nisi pellem et litteram in diuina Scriptura considerabat. Nobis quoque pellis ista ualde necessaria est, 139 quoniam nisi pelle cognita, carnes difficiliter comeduntur. In promptu ergo et in potestate pellem, litteram et historiam semper habemus. Sequitur:

»Hec est lex hostie pacificorum, que offertur Domino; si pro gratiarum actione fuerit oblatio, offerent panes absque fermento conspersos oleo, et lagana azyma uncta oleo, coctamque similam, et collyridas olei admistione conspersas.« Quia enim omnibus hostiis pacificatur Deus, pene omnes hostie  pacificorum dici possunt. Si autem pro gratiarum actione fiunt oblationes  , ut pro tantis ab eo susceptis beneficiis Domino gratias agere uelimus, offeramus panes et lagana similamque coctam atque collyridas; omnia autem azyma et sine fermento, omnia insuper oleo peruncta. Nos enim ipsi hec omnia sumus. De nobis enim Apostolus dicit: »Expurgate uetus fermentum, ut sitis noua conspersio, sicut estis azymi .« Si ergo azymi sumus, si incorrupti et sinceri sumus, offeramus Deo nos ipsos, ut Dei imago reddatur Deo; tali enim cibo delectatur Deus, sicut esca diaboli sunt peccatores, ita et sancti sunt cibus Dei, omnes oleo peruncti, omnes Spiritus sancti gratia delibuti, omnes Dei misericordia perfusi. Sequitur:

 »Panes quoque fermentatos, cum hostia gratiarum, que immolatur pro pacificis, ex quibus unus pro primitiis offeretur Domino, et erit sacerdotis, qui fundet hostie sanguinem: cuius carnes eadem comedentur die, nec remanebit ex eis quidquam usque mane.« Qui sunt isti panes fermentati, qui cum hostia gratiarum offeruntur? mirum si non sunt duo illi latrones, qui simul cum Domino sunt crucifixi: »Ex quibus unus pro primitiis offeretur Domino:« pro primitiis quidem, quia in Christi passione ipse prius credidit; unde et a Domino audire meruit: »Hodie mecum eris in paradiso .« Hoc est enim quod ait: »Et erit sacerdotis, qui fundet hostie sanguinem.« Illius enim sacerdotis  est iste panis, qui non alium, nisi proprium pro nobis sanguinem fudit, cuius carnes comedentur eadem die. Qua die? Ea utique qua hostia offeretur. Omni ergo die comedentur, siquidem omni die hostia offertur. Quid est ergo quod sequitur: »Nec remanebit ex eis quidquam usque mane?« Quid est hoc mane? huius utique noctis, huius uite finis, et illius diei initium quo sol iustitie orietur: tunc non erit tempus has carnes comedendi; tunc non erit tempus ad fidem conuertendi. Credere enim comedere est. uis has carnes comedere? crede et manducasti. Sequitur.

 »Si uoto uel sponte quisquam obtulerit hostiam, eadem similiter edetur die. Sed et si quid in crastinum remanserit, uesci licitum est: quidquid autem tertius inuenerit dies, ignis absumet. Si quis de carnibus uictime pacificorum die tertia comederit, irrita fiet oblatio, nec proderit offerenti; quin potius quecunque anima tali se edulio contaminauerit, preuaricationis rea erit.« Hec etenim hostia, sicut et superior Christum significat: Christus enim et uoto, et sponte seipsum obtulit: uoto quidem, quia sic disposuerat, sic ordinauerat, sic ipse de se ante tempora predestinauerat; sponte uero, quia omnipotens est. Sed qui sunt hi duo dies, in quibus has carnes edere licet? Et qui est dies tertius in quo comedere non licet? Ego quidem duos  dies, duo Testamenta intelligo, in quibus nimirum he carnes comeduntur, quia eorum reuelatione, illuminatione atque doctrina creduntur et intelliguntur. Primus enim dies liber iste est, qui nos modo ista docet, quo docente Moyses et Aaron, et multi alii Christi carnem comederunt Secundus uero dies Euangelium est, in quo multo manifestius Christus immolatur et creditur, manducatur et bibitur. ueniamus nunc ad tertium diem; sed non comedamus in eo, ut non credamus ei, quia tenebrosus est; sine sole et lumine est, cecus totus et erroneus est. Per hunc enim prauam hereticorum doctrinam intelligimus, in qua multe de Christo sonant blasphemie. Si quis ergo secundum hanc doctrinam Christum immolauerit, crediderit et comederit, nichil ei proderit:  quin potius quecunque anima tali se edulio contaminauerit; et his credendo, errauerit, preuaricationis rea erit. Talis enim dies Berengarius quidem exstitit, qui de corpore et sanguine Christi philosophice disputando ad impossibilia nos ducebat. Nos tamen, quod ratione non comprehendimus, igne spiritus et caritatis absumimus, et non tantum argumentis, quam sanctorum fidei et auctoritatibus credimus. Unde et hic dicitur: »Quidquid autem tertius inuenerit dies, ignis absumet.« In quibus enim hereticis ratione et argumentis resistere non possumus, fide, et auctoritate, et caritatis igne resistimus. Sequitur:

»Caro, que aliquid tetigerit immundum non comedetur, sed comburetur igni: qui fuerit mundus  uescetur ex ea.« Qui enim hereticis crediderit, non in Ecclesie corpus traiicietur; sed igni eterno comburetur. Quid enim sit immundum tangere, iam superius expositum est:

»Anima polluta, que ederit de carnibus hostie pacificorum, que oblata est Domino, peribit de populis suis  . Et que tetigerit immunditiam hominis, uel iumenti, siue omnis rei, que polluere potest, et comederit de huiusmodi carnibus interibit de 140 populis suis.« Hoc enim breuiter Apostolus exposuit, dicens: »Qui enim manducat, et bibit indigne, iudicium sibi manducat et bibit,  non diiudicans corpus Domini .« Breuiter exposuimus, quia uigilantibus loquimur, et solis masculis de genere Aaron tradere disposuimus.

»Locutusque est Dominus ad Moysen, dicens: Loquere filiis Isrel: Adipem bouis, et ouis, et capre non comedetis. Adipem cadaueris morticini, et eius animalis quod a bestia captum est, habebitis in usus uarios. Si quis adipem, qui offerri debet in incensum Domini, comederit, peribit de populo suo. Sanguinem quoque omnis animalis non sumetis  in cibum, tam de auibus, quam de pecoribus. Omnis enim anima, que ederit sanguinem, peribit de populis suis.« Hec autem quamuis superius sufficienter exposita sint, pauca  tamen de his dicamus. Hic enim non de adipe carnis, sed de adipe anime dicere uidetur. Anime autem adeps atque pinguedo, sapientia, fides, caritas, cetereque uirtutes sunt; pinguis enim est illa anima, que his abundat, sicut econtrario macra est, que ista non habet. Sanguis enim pro anima ponitur, quoniam sedes anime sanguis est. Unde in hoc eodem libro in sequentibus dicitur: Anima omnis carnis in sanguine  est. Interdicit igitur Dominus adipem, et sanguinem comedere, secundum illam significationem, qua dicitur: »Quia comederunt Iacob .« Sic enim comedere, quid aliud est, nisi persequi, perdere et occidere? Magnum ergo peccatum est adipem et sanguinem comedere. Adipem autem morticini, et a  bestia capti animalis in uarios usus habere licet; quia hereticorum et philosophorum scientia sepe nobis in multis utilis est. Sepe enim nobis Aristotelis, Priscianis et Origenis scientia necessaria est. Sequitur:

»Qui offert uictimam pacificorum Domino, offerat simul et sacrificium, id est libamenta eius. Tenebit manibus adipem hostie et pectusculum. Cumque ambo oblata Domino consecrauerit, tradat sacerdoti qui adolebit adipem super altare. Pectusculum autem erit Aaron et filiorum eius.« Pacificorum enim omnis uictima, quia Deum nobis pacificamus; libamenta uero omne azymum intelligimus. Non ergo sine libamentis pacificorum uictima offeratur, quia non proderit hostia, que oblata non fuerit  in azymis sinceritatis et ueritatis. Sed quid est quod adipem atque pectusculum, quod homo Deo consecrauit et deuouit, sacerdoti Dominus tradere iubet? uult enim Dominus ut pectora nostra sacerdotibus demus atque aperiamus, quatenus eorum consiliis, et doctrina repleantur. Demus eis adipem nostrum, confiteamur eis peccata nostra; dicamus eis quid male pinguis lasciuiendo fecerit caro nostra. Ipsorum est adolere adipem, ipsorum est incendere et delere peccata.

»Armus quoque dexter de pacificorum hostiis cedet in primitias sacerdoti. Qui obtulerit adipem,  et sanguinem filiorum Aaron, ipse habebit et armum dextrum in portione sua. Pectusculum enim elationis et armum separationis tuli a filiis Isrel de hostiis eorum pacificis, et dedi Aaron ac filiis eius lege perpetua ab omni populo Isrel.« Ideo enim armus dexter sacerdotibus datur, quoniam fortes esse debent ad aliorum ferenda peccata. Datur eis et pectusculum, quoniam qui aliorum pectora replent, sine pectore esse non debent. Quasi igitur ad pectus suum, quasi ad sapientie secretarium, totus ad eos populus currat, et inde sitiens bibat. Hoc enim rationale, quoque et superhumerale significant. Pectusculum enim elationis et armum separationis sic dicit, quasi pectusculum elatum, et armum separatum. Quod autem  sequitur: »Hec est unctio Aaron et filiorum eius in ceremoniis Domini die, qua obtulit eos Moyses,« etc. Titulus est eorum, que sequuntur.



CAPUT uIII.

»Locutusque est Dominus ad Moysen, dicens: Tolle Aaron cum filiis suis, uestes eorum, et unctionis oleum, uitulum pro peccato, duos arietes, canistrum cum azymis, et congregabis omnem cetum ad ostium tabernaculi. Fecit Moyses, ut Dominus imperauit. Congregataque omni turba ante fores, ait: Iste est sermo, quem iussit Dominus« fieri. Statimque obtulit Aaron et duos filios »eius. Cumque lauisset eos, uestiuit pontificem subucula linea, accingens eum balteo, et induens  tunica hyacinthina, et desuper humerale imposuit, quod astringens cingulo aptauit rationali, in quo erat doctrina et ueritas: cidari quoque texit caput, et super eam contra frontem posuit laminam auream consecratam in sanctificationem, sicut preceperat ei Dominus. Tulit et unctionis oleum quo liniuit tabernaculum cum omni supellectili sua.« Quid enim Aaron cum filiis, quid uitulus, et duo arietes, quid unctionis oleum, et uestes, et cetera, que hic enumerantur, significet, diligenter satis, et ample in Exodo exposuimus. De uitulo, et duobus arietibus breuiter hic aliquid dicamus. »Obtulit, inquit, uitulum pro peccato; cumque posuissent Aaron, et filii eius manus suas, immolauit eum hauriens sanguinem, et tincto digito tetigit  cornua altaris per gyrum. Quo expiato, 141 et sanctificato, fudit reliquum sanguinem ad fundamenta eius. Adipem autem, qui erat super uitalia, et reticulum iecoris, duosque renunculos cum aruinulis suis, adolebit super altare, uitulum cum pelle, carnibus, et fimo cremans extra castra, sicut preceperat Dominus.« uitulus enim iste, qui pro peccato offertur, Christus Dominus noster est, pro nostris iniquitatibus immolatus, super caput eius Aaron et filii eius manus posuerunt, quia pontifices et sacerdotes scribe et Pharisei in eum manus mittere, et Deum negare non timuerunt. Cuius sanguinis  pars altaris cornua tangit, pars ad fundamentum eius funditur, quoniam et Christi sanguinis pars crucis cornua cruentauit, pars ad ima decurrendo defluxit. Adeps uero omnisque eius pinguedo adoletur super altare, quatenus illud propheticum adimpleatur: »Memor sit Dominus omnis sacrificii, et holocaustum suum pingue fiat .« O pingue sacrificium, cuius odore mundus repletur, et omnis egritudo sanatur! uitulus autem cum pelle, et carnibus et fimo crematur extra castra, quia iehsu, ut Apostolus ait: »Ut sanctificaret per suum sanguinem populum extra castra passus est .« Hec de uitulo. Nunc de ariete uideamus:

»Obtulit et arietem in holocaustum, super cuius  caput cum imposuissent Aaron et filii eius manus, immolauit eum, et fudit sanguinem eius super altaris circuitum, ipsumque arietem in frusta concidens, caput eius et artus, et adipem adoleuit igni, lotis prius intestinis, et pedibus, totumque simul arietem incendit super altare, eo quod esset holocaustum suauissimi odoris Domino, sicut preceperat ei.« Hoc autem est illud holocaustum, quod quotidie in sancta Ecclesia fit. Offert enim Moyses, id est Christus, arietem in holocaustum, quoniam et si sacerdotum ministerio fiat, ipse tamen carnem et sanguinem suum immolat et sacrificat. Non enim sacerdotis, sed ipsius uox est, que dicit: »Hoc est corpus meum, et: Hic est calix Noui Testamenti in meo sanguine, qui pro uobis et  pro multis effundetur in remissionem peccatorum .« Hac enim uoce totum sacrificium immolatur, et sanctificatur. Unde et subditur: »Super caput eius cum imposuisset Aaron et filii eius manus, immolauit eum.« Aaron et filii eius manum imponunt, et Moyses immolat, quoniam et si pontifices, et sacerdotes super Christi corpus et sanguinem manus expansas et eleuatas habeant, unus tamen est pontifex iehsu, qui sanctificat et benedicit, cuius uirtute ineffabili in sui corporis sanguinisque substantiam, panis et uinum conuertitur. Fudit autem sanguinem eius per altaris circuitum, quoniam et Christus suum sanguinem nobis obtulit ad bibendum: altare enim Ecclesia est, que Christi sanguine  tota aspergitur et inebriatur. Arietem autem ipsum in frusta concidens, artus eius, adipem et pedes, lotis prius intestinis, Christus Dominus adolebat, et super altare incendebat, quando incipiens a Moyse et ceteris prophetis interpretabatur duobus discipulis suis Scripturas, que de ipso erant, unde ipsi quoque sui cordis altare, holocausto supraposito, ardere sentientes, dicebant: »Nonne cor nostrum ardens erat in nobis, dum loqueretur in uia, et aperiret nobis Scripturas?«  Incipiens enim a Moyse, fortasse hec eadem sacrificia eis exponebat, in quibus mors et passio eius tam manifeste significabantur. Intestina uero lauare, est ea que turpia et inhonesta putabantur, datis rationibus, necessaria et honesta ostendere. Quod ipse  quidem faciebat, cum diceret: »O stulti et tardi corde ad credendum in omnibus, que locuti sunt prophete: nonne sic oportuit Christum pati?«  Turpe enim, et inhonestum, et ualde horribile uidebatur eis, Dei Filium pati et mori potuisse. Sequitur autem tertium sacrificium, in quo instruimur, qualiter episcopi et sacerdotes consecrari debeant.

»Obtulit, inquit, et arietem secundum in consecratione sacerdotum; posuerunt super caput illius Aaron et filii eius manus suas. Quem cum immolasset Moyses, sumens de sanguine tetigit extremum auricule dextere Aaron, et pollicem manus eius similiter et pedis, obtulit et filios Aaron. Cumque de sanguine arietis immolati tetigisset  extremum auricule singulorum dextere, et pollices manus, et pedis dexteri reliquum super altare per circuitum fudit.« Moyses enim hoc in loco, qui sacerdotes consecrat, aliquem pontificem significare potest, cuius ministerio episcopi et sacerdotes consecrantur. Hic autem in principio consecrationis offert arietem, si eos qui consecrandi sunt, de fide Christi plenissime instruat. Unde et iidem ipsi super caput arietis manus ponunt, quia omnia, de quibus interrogantur, se credere quodammodo iurant et confitentur. Tangit autem pontifex de arietis sanguine aures, manus et pedes dexteros singulorum, ut Christi sanguine eorum auditus operatio et predicatio mundetur et sanctificetur, ut habeant  aures audiendi, et sanctificatas ad bene agendum et Christi corpus conficiendum, ut sint eorum pedes speciosi ad euangelizandum pacem, et ad euangelizandum bona. Tanguntur autem in extremitatibus, quoniam non qui cepit, sed »qui perseuerauerit usque in finem, hic saluus erit .« Reliquum autem sanguinem fundit super altare cordis eorum per circuitum, ut semper Christi passionis memores tollant crucem suam, et sequantur eum. Sequitur:

»Adipem uero, et caudam omnemque pinguedinem, que operit intestina, reticulumque 142 iecoris, et duos renes cum adipibus suis, et armo dextro separauit. Tollens autem de canistro azymorum, quod erat coram Domino, panes  absque fermento, et collyridam conspersam oleo, lagana quoque posuit super adipes, et armum dexterum, tradens simul omnia Aaron et filiis eius.« Quid enim per canistrum, in quo sunt panes azymi, nisi hunc librum, et cetera sacrarum Scripturarum uolumina intelligimus? in quibus utique singule sententie, et panes, et collyride de lagana sunt, quibus nutriuntur; que quoniam misericordiam predicant, et nichil erroris in se habent, merito et oleo consperse, et azyme esse dicuntur. Hec autem super adipes et armum dextrum ponuntur, quoniam quid adipes et armus dexter significent sanctarum Scripturarum sententiis exponitur et intelligitur. Quod autem hec omnia simul composita Moyses sacerdotibus tradidit, hoc significat; quia  postquam sacerdotes consecrati sunt, de manu pontificis librum accipere debent, ut uerbi Dei exponendi, et predicandi habeant potestatem  .

»Qui postquam leuauerunt ea coram Domino, rursum suscepta de manibus eorum, adoleuit super altare holocausti, eo quod consecrationis esset oblatio in odorem suauitatis sacrificii Domino  . Tunc illi qui consecrantur, eleuant iam dicta coram Domino, quando et ore, et corde custodire promittunt. Inde uero Moyses Domini uicarius de eorum manibus iterum omnia suscipit, et in odorem suauitatis super altare incendit, significans hoc totum, quod factum est, Domino placere, et ipsi suauiter redolere. Sequitur:

»Tulit et pectusculum, eleuans illud coram Domino  de ariete consecrationis in partem suam, sicut preceperat ei Dominus; assumensque unguentum, et sanguinem, qui erat super altare, aspersit super Aaron et uestimenta eius; et super filios illius, et uestes eorum.« Ideo enim Moyses sibi pectusculum uindicat, quoniam ualentes animo, et sapientes pontifices esse debent. Magnum enim pectus eum habere oportet, qui hec tanta seruare debet et reponere sacramenta. Sed quare Moyses coram Domino pectusculum eleuat; nisi ut corda et pectora nostra semper sint eleuata ad celestia contemplanda? Aspergitur unguentum, et sanguis super sacerdotes et uestes eorum, ut interius et exterius mundentur et sanctificentur; ut quales sunt interius, exterius appareant, ut prouideant bona non tantum  coram Deo, sed etiam coram omnibus hominibus, unguentum enim est gratia Spiritus sancti. De sanguine uero Ioannes Apostolus ait: »Qui dilexit nos, et lauit nos a peccatis nostris in sanguine suo .« Sequitur:

»Cumque sanctificasset eos in uestitu suo precepit eis, dicens: Coquite carnes ante fores tabernaculi, et ibi comedite eas: panes quoque consecrationis edite, qui positi sunt in canistro, sicut precepit mihi Dominus, dicens: Aaron et filii eius comedent eos; quidquid autem reliquum fuerit de carne et panibus ignis absumet.« Ante fores enim tabernaculi carnes sacerdotes coquunt et comedunt, quia in conuentu, in penitentia et in auditu  fidelium diuinas Scripturas legentes et exponentes, ceteros eas coquere et comedere, et intelligere docent. Id ipsum autem et de panibus intelligitur, de quibus modo superius diximus. Quod autem  reliquum est, ignis absumit, ignis utique Spiritus sancti, ignis fidei et caritatis, qui nos hoc sepe credere facit, quod intelligere non ualemus.

»De ostio quoque tabernaculi non exibitis septem diebus, usque ad diem, quo complebitur tempus consecrationis uestre. Septem enim diebus finitur consecratio, sicut et impresentiarum factum est, ut ritus sacrificii compleretur. Die ac nocte manebitis in tabernaculo, obseruantes custodias Domini, ne moriamini.« Quibus enim per septem dies iubetur non exire de tabernaculo  nunquam de tabernaculo exire debent. Hoc enim tabernaculum Ecclesia est, de qua, nisi peccando, nunquam exeunt sacerdotes; de hac autem omnes heretici peccando, et  superbiendo exierunt  . Septem autem diebus finitur consecratio, quia, quandiu in hac uita sumus, semper consecrari, et sanctificari, et in melius proficere debemus. Maneamus ergo die ac nocte, id est omni tempore in tabernaculo, obseruemus, custodiamus quod ipse precepit, ne moriamur. Non enim moriuntur, sed potius de morte ad uitam transeunt, quicunque hoc tabernaculum bene custodiunt.



143 CAPUT IX.

»Dixit Dominus ad Aaron: Accede ad altare, et immola pro peccato tuo, offer holocaustum, et deprecare pro te, et pro populo. Cumque mactaueris hostiam populi, ora pro eo, sicut precepit Dominus. Statimque Aaron accedens ad altare  immolauit uitulum pro peccato suo: cuius sanguinem obtulerunt ei filii sui, in quo tingens digitum tetigit cornua altaris, et fudit residuum ad basim eius.« Hec enim omnia superius dicta et exposita sunt. uoluit tamen Moyses post sacerdotum consecrationem de eis dicere. Aaron antem hoc in loco Iudeorum pontifices significare uidetur, qui pro peccato suo, suo quidem, quia originali, Christum Dominum nostrum crucifixerunt. Sed ne populus quoque eis subiectus de Christi morte innocens putaretur, ideo subdidit: »Cuius sanguinem obtulerunt ei filii sui:« Christi quoque sanguinem pontificibus populus offerebat, quando eum accusabat, et reum mortis esse dicebat, et crucifige, crucifige,  clamabat. Quoniam autem sacerdotum machinatione Christi sanguis fusus est, ideo digitum in sanguine sacerdos tinxisse narratur. Quid autem cornua altaris et basis eius, quid adeps omnisque  pinguedo, quid pellis et carnes, que cremantur extra castra, significent, satis superius expositum est. Sequitur:

»Immolauit, et holocausti uictimam, obtuleruntque ei filii sui sanguinem eius, quem fudit per altaris circuitum. Ipsam enim hostiam in frusta concisam cum capite, et membris singulis obtulerunt, que omnia super altare cremauit igni, lotis prius aqua intestinis et pedibus.« Hec autem uictima holocausti eadem est, que superior; sacerdos tamen non idem et hanc, et illam offerre uidetur; ille enim cum crudelitate; hic uero cum pietate immolat. Differt enim Aaron a seipso; aliquando enim Iudeorum pontifices, aliquando uero quemlibet Ecclesie ministrum significat. Significat autem ipsum  quoque Iesum, sacerdotum omnium maximum. uolo autem, exempli gratia, hanc holocausti uictimam ego immolare: offerant ergo mihi filii mei huius uictime sanguinem; offerant etiam ipsam hostiam in frusta concisam, simul cum capite, et singulis membris. Sed quomodo offerent? uis audire quomodo? ueniant ad me, interrogent quid sanguis iste significet: hoc est enim sanguinem offerre. Interrogent etiam quid significet hostia, quid frusta, quid caput et cetera membra? Que omnia si ego singulariter eis exposuero, tunc super eorum cordis altare hostiam immolo, atque in amorem Christi, fide et dilectione eos accendo. Hec quoque iam superius exposita sunt. Sequitur:

»Et pro peccato populi offerens mactauit hircum,  expiatoque altari fecit holocaustum, addens in sacrificio libamenta, que pariter offeruntur, et adolens ea super altare absque ceremoniis matutini holocausti.« Hircum enim pro peccato populi offerre, est ipsum populum docere et admonere ut carnem luxuriantem et peccatricem penitentia cerceat et affligat, neque per illicita uagari permittat; altare uero expiatur, si a prauis cogitationibus cor mundetur, quod quidem nisi mundatum fuerit, holocaustum in eo acceptabile fieri non potest. Unde Psalmista ait: »Cor mundum crea in me, Deus .« Libamenta uero, que pariter offeruntur, panes et cetera azyma intelliguntur. Quibus ergo penitentie medicamentum damus, ut uiuant in asymis sinceritatis et ueritatis admonere  debemus. Hec autem omnia custodire iubemur, preter ceremonias matutini holocausti, que per se quidem inuiolabiliter conseruari debent; matutini autem holocausti ceremonias dicit eas, quas in principio fidei nostre Domino promisimus; quando diabolo, et omnibus pompis, et operibus eius abrenuntiauimus. uera ergo penitentia est cum has matutini holocausti ceremonias obseruamus, et pro preteritis peccatis carnem affligimus, et maceramus, si tamen postea in azymis sinceritatis et ueritatis uiuamus. Sequitur:

»Immolauit et bouem atque arietem, hostias pacificas populi. Obtuleruntque ei filii sui sanguinem, quem fudit super altare in circuitum. Adipem  autem bouis, et arietis, caudam, renunculosque cum adipibus suis, et reticulum iecoris posuerunt supra pectora eorum.« Per bouem enim et arietem, uel Christum Dominum nostrum, uel sanctos apostolos intelligere possumus; hos autem immolamus, quando eorum tormenta et passiones predicamus: horum autem sanguinem offerunt nobis filii nostri, quando de eorum passionibus nos interrogant; quem nos quidem super altare cordis eorum fundimus in circuitum, omnia eis exponentes, et ut pro Christo, secundum eorum exempla, mortem non timeant, incitantes. Et quia doctorum pectora quanto magis questionibus premuntur, tanto plus diuina mysteria pandunt, ideo super pectora bouis et arietis, adipem, caudam, renunculos omnemque  pinguedinem posuerunt. Quodam enim modo mihi super pectus bouis caudam, et adipem ponit ille, qui me de cauda bouis et adipe interrogat; donec enim ei satisfaciam, pectus et cor meum non paruo pondere premitur et fatigatur. Quid autem ista significent, iam superius dictum est. Sequitur:

»Et armos dexteros separauit Aaron, eleuans coram Domino, sicut preceperat Moyses.« 144 Separat quidem, quia sui sunt. Illi enim armus est necessarius, qui totum pondus et totius populi peccata ferre debet. Eleuat autem coram Domino, ut non sua querat, sed que Iesu Christi, ut cum Apostolo dicat: »uiuo ego, iam non ego, uiuit uero in me Christus .« Quod enim sic ait,  membra sua iam non sua sunt, sed eius, cui seruiunt. Sequitur autem: »Quod, completis holocaustis, Moyses et Aaron benedixerint populo, apparuitque gloria Domini omni multitudini; et ecce ignis egressus est a Domino, deuorauit holocaustum et adipes, qui erant super altare; quod cum uidissent turbe, laudauerunt Dominum, ruentes in facies suas.« Hunc autem ignem fortasse gloriam Domini appellat.



CAPUT X.

»Arreptisque Nadab et Abiu filii Aaron thuribulis posuerunt ignem, et incensum desuper, offerentes coram Domino ignem alienum, quod eis preceptum non erat. Egressusque ignis a Domino deuorauit eos, et mortui sunt coram Domino.« Hoc  est enim, quod Apostolus ait: »Si quis aliter euangelizauerit uobis, preter quod audistis et accepistis, anathema sit .« Ignem enim et incensum alienum coram Domino offerunt, qui ea, que contra fidem sunt, et in Dei lege non continentur Ecclesie predicant. Talem enim ignem talemque incensum Arius obtulit, ideoque mortuus est et eternis incendiis damnatus.

»Locutus est autem Moyses ad Aaron, et Eleazarum, et Ithamar filios eius; capita uestra nolite nudare, et uestimenta uestra nolite scindere, ne forte moriamini.« Hoc autem signum doloris est atque tristitie. De iniquorum uero damnatione letandum potius est quam dolendum. Unde scriptum  est: »Letabitur iustus, cum uiderit uindictam impiorum .«

»Dixit quoque Dominus ad Aaron, uinum, et omne quod inebriare poterit, non bibetis tu, et filii tui, quando intrabitis in tabernaculum testimonii, ne moriamini, quia preceptum est sempiternum in generationes uestras. Et ut habeatis scientiam discernendi inter sanctum et profanum, inter pollutum et mundum, doceatisque filios Isrel omnia legitima mea, que locutus est Dominus ad eos per manum Moysi.« Hec etiam ad litteram intellecta mentem edificant. Magnum enim peccatum est ebrietas; preter hoc enim quod sensum euertit, etiam luxuriam prouocat. Unde Apostolus: »Nolite inebriari uino, in quo est luxuria .« Hec autem ebrietas corporis est; sed multo peior est ebrietas mentis. Mens enim nostra ira, indignatione, odio, superbia, impletur et inebriatur, quibus utique inebriata facile decipitur, et inter sanctum et profanum, inter pollutum et mundum discernere nequit. Nos ergo, quia semper in Dei tabernaculo sumus, omnem ebrietatem fugere oportet, ne moriamur.

»Locutusque est Moyses ad Aaron, et filios eius, qui residui erant. Tollite sacrificium, quod remansit de oblatione Domini, et comedite illud absque fermento iuxta altare, quia Sanctum sanctorum est. Comedetis autem in loco sancto: quod datum est tibi, et filiis tuis de oblationibus Domini, sicut preceptum est mihi. Pectusculum quoque, quod  oblatum est, et armum, qui separatus est, edetis in loco mundissimo tu, et filii tui, et filie tue tecum. Tibi enim, et liberis tuis reposita sunt de hostiis salutaribus filiorum Isrel.« Sacrificium, quod remansit de oblatione Domini, omnis sanctarum Scripturaruum series intelligitur. Et hoc quidem sacrificium laudis euocatur. Remansit autem nobis hoc sacrificium de oblatione Domini, quoniam, etsi Christum eiusque discipulos iniqui interfecerint, eorum tamen memoriam, et tanta in eorum laudibus scripta uolumina delere non potuerunt  . Hoc autem sacrificium comedunt sacerdotes absque fermento, id est absque ulla heretica prauitate, omnique corruptione iuxta altare, id est in S. Ecclesia,  in conuentu fidelium, in concilio iustorum et congregatione. Ibi enim secreta Dei reuelantur; ibi Noui et ueteris Testamenti mysteria exponuntur. Quoniam scriptum est: »Nolite sanctum dare canibus, neque mittere margaritas ante porcos .« Comedunt et pectusculum, et armum, quatenus sapientes fiant, et alterius onera portent. In pectore enim est cor, mens et sapientia; super armos autem onera portamus. De hoc autem sacrificio Aaron, et filiis eius, et filiabus comedere licet, quoniam Deum laudare, sapientie operam dare et aliorum onera portare nullus fidelium prohibetur. Hinc autem sequitur, quod Moyses cum quereret  hircum, qui oblatus fuerat, exustum reperit, et inde irascitur contra sacerdotes, quia cum non comederant; per hoc enim nescio quid aliud significare uoluerit, nisi quia penitentes pro suis peccatis se diutius affligentes, non despectui et negligentie habere, sed humiliter et cum letitia recipere et Ecclesie corpori reconciliare debemus. Quid est enim hircum comedere, nisi peccatores Ecclesie reconciliare? Sic enim Petrus Apostolus eos comedebat, cui dicitur: »Macta, et manduca .« Hircus autem exuritur, si medicina modum excedat, et peccatorem desperare faciat. Non ergo exuratur, sed 145 temperate hircus iste coquatur. Huc usque de sacrificiis.



CAPUT XI.

 »Locutusque est Dominus ad Moysen, et Aaron, dicens: Dicite filiis Isrel: Hec sunt animalia, que comedere debetis de cunctis animantibus terre. Omne, quod habet diuisam ungulam, et ruminat quidem, et habet ungulam, sed non diuidit eam, sicut camelus et cetera, non comedetis illud, et inter immunda reputabitis: similiter cherogrillus et lepus immundus est, quoniam, etsi ruminet, ungulam tamen non diuidit. Sic et sus, qui ungulam diuidit et ruminat.« Dicendum ergo nobis est quid sit ungulam diuidere, quid ruminare, quid comedere. Ungula enim est diuina Scriptura, qua pedes anime muniuntur ad ambulandum: hec autem ungula in litteram et spiritum, siue etiam in Nouum et uetus Testamentum diuiditur. Ruminare  quid est, nisi sanctam Scripturam diligenter inuestigare et cordis sensu minutissime frangere, et ad spiritualem intelligentiam diutissime uoluendo perducere? Iudei ergo neque ungulam diuidunt, neque ruminant, quoniam neque utrumque Testamentum recipiunt, neque quod suscipiant ruminando spiritualiter intelligunt; litteram enim solam et integram deglutientes, nichil aliud quam litteram sapiunt. Manichei autem, etsi ruminando quedam spiritualiter intelligant, ungulam tamen non diuidunt, quia uetus Testamentum non suscipiunt. Ebionite uero econtra utrumque suscipiunt; sed simul cum baptismo circumcisionem, omnesque legis ceremonias obseruare uolentes, ruminare aut nolunt, aut nesciunt.  Omnes ergo isti immundi sunt, ideoque eos comedere, et ecclesiastico corpori eos infundere, et promiscere prohibemur. Et quamuis beato Petro dictum sit: »Macta, et manduca ,« hos tamen manducare non debet; qui enim sanctificari cupit, ab immunditia qualibet anime precauere debet. Sic enim ibi scriptum est: »Quod Deus sanctificauit, tu ne commune dixeris .«

»Hec sunt, que gignuntur in aquis, et uesci licitum est. Omne quod habet pennulas et squamas, tam in mari quam in fluminibus et stagnis, comedetis; cetera uero uobis polluta erunt.« Soli enim illi pisces super aquam saltus dare perhibentur,  qui pennulas et squamas habent, per quos illos intelligimus, qui semper superiora appetunt, et celestia desiderant  , et quamuis multis aduersitatum procellis feriantur, cum Apostolo tamen dicunt: »Nostra conuersatio in celis est .« Ceteri uero, qui sub undis latent, semperque inferiora et profunda petunt, nullisque desideriis in superna, et celestia eriguntur, non immerito immundi dicuntur, et ab Ecclesie corpore separantur. »Nulla pars est fideli cum infideli, nulla societas luci ad tenebras .«

»Hec sunt que de auibus comedere non debetis, et uitanda sunt uobis; aquilam, et gryphem, et halietum, et miluum, ac uulturem iuxta genus suum, et omne coruini generis in similitudinem  suam, struthionem, et noctuam, et larum, et accipitrem iuxta genus suum: bubonem, et mergulum, et ibin, et cycnum, et onocrotalum, et porphyrionem, herodionem, et charadion iuxta genus suum, upupam quoque, et uespertilionem.« Hec enim pene omnia de preda et rapina uiuunt, aliisque animalibus importune insidiantur, in quibus fures, latrones, sacrilegi omnesque raptores ab Ecclesie corpore repelluntur. Coruinum autem genus ideo abiicitur, quia ab insita et naturali nigredine nunquam lauatur; significat autem peccatores in malitia perseuerantes, et penitere nescientes. Sed quid per struthionem, qui alas quidem habet, uolare tamen non potest, nisi hypocritas intelligimus? Qui quamuis boni similitudinem ferant, bonum tamen  facere recusant. Quid uero per noctuam, que lucem fugit, noctem diligit, nisi eos qui regem tenebrarum sequuntur, et Christum solem iustitie fugiunt? »Omnis enim qui male agit odit lucem ;« hec tamen, sicut bubo, de preda et rapina uiuit. Upupa uero turpissimum animal in stercore nidificat, per quam meretrices et adulteros intelligimus. Que autem de noctua dicta sunt, de uespertilione quoque intelligantur.

»Omne de uolucribus, quod graditur super quatuor pedes, abominabile erit uobis: quidquid autem ambulat quidem super quatuor pedes, et habet longiora retro crura super que salit super terram comedere debetis, ut est bruchus in genere suo, et attacus, atque ophiomachus, ac locusta,  singula iuxta genus suum. Quidquid autem ex uolucribus quatuor tantum habet pedes, exsecrabile erit uobis.« Quid enim per uolucres nisi sapientes? Quid uero per quatuor pedes, nisi quatuor elementa, ex quibus secundum corpus homo conficitur, et sine quibus moueri non potest? Illi ergo quatuor pedibus gradiuntur, qui soli corpori obediunt, quod ex quatuor, ut diximus, constat elementis. Tales enim Epicurei fuerunt, imo et sunt qui corporis uoluptatem summum bonum predicant. His autem si duo crura retro longiora addantur,  quibus super terram saliant, et ab inferioribus ad superiora se erigant et exaltent, iam non ulterius inter immunda animalia computabuntur. 146 Duo enim crura, duo sunt Testamenta, cunctis utique cruribus longiora; siquidem eorum fide atque doctrina super ipsos celos et usque ad thronum Dei spiritus hominis eleuatur. Quidquid ergo ex uolucribus quatuor pedes habet, et corporali necessitate ad terram descendens super eos graditur, si iterum his cruribus saliens, et se ad superiora eleuans uolare ceperit, non erit abominabile atque immundum. Quoties enim corpori seruimus, toties super terram quatuor pedibus imus. Quatuor enim nos ferunt elementa, quibus non ad uoluptatem, sed ad necessitatem obedire debemus. Semper igitur salientes,  semperque fugientes, nec in uno loco moremur, nec cibo transitorio occupemur. Hoc enim et locuste faciunt: hoc et admonet Apostolus, dicens: »Et carnis curam ne feceritis in desideriis .« Sequitur:

»Et quicunque morticina eorum tetigerit, polluetur, et erit immundus usque ad uesperam. Et si necesse fuerit, ut portet quispiam horum mortuum, lauabit uestimenta sua, et immundus erit usque ad solis occasum.« Quid enim horum morticina, nisi eorum mortua opera, mortaliaque peccata significant? De quibus Apostolus: »Non iterum, inquit, faciamus fundamentum penitentie ab operibus mortuis .« Eorum ergo morticina tangit quicunque eorum opera mortua imitatur  et agit; polluitur et erit immundus usque ad uesperam. Quid est enim usque ad uesperam? uesperam enim hoc loco magis peccati, quam diei finem significare uidetur. Habet enim peccatum ortum suum atque occasum, habet peccatum mane et uesperam. Beatus ille, cuius peccatum iam peruenit usque ad uesperum; beatus ille, cuius peccatum peruenit ad finem et ad occasum; hic enim, quia peccare cessat, quia totum peccatum in eo periit, et occidit, iam mundus est. Per hos autem, qui immundorum animalium morticina ferebant, illos significari puto, qui quamuis ad penitentiam accedentes, se de preteritis peccatis uehementer accusent, eorum tamen onera, etiam inuiti ferunt  , quoniam prauam consuetudinem, et ipsius peccati titillationem nondum  penitus abiicere et exstirpare possunt. Hos autem oportet lauare uestimenta sua, quoniam ieiuniis et uigiliis, eleemosynis, lacrymis et orationibus conuenit mundare carnem et opera sua. Sic tamen immundi erunt usque ad solis occasum, id est donec tota illa titillatio, omnisque feruor praue concupiscentie, et totum peccandi desiderium in eis occidat et moriatur. Idem autem per solis occasum et uesperum significatur. Sequitur:

»Quod autem ambulat super manus, ex cunctis animantibus, que incedunt quadrupedia, immundum  erit. Qui tetigerit morticina eorum, polluetur usque ad uesperum.« De urso enim hec, et simia, et similibus, quantum ad litteram dicere uidetur; hec enim et quadrupedia sunt, et super manus ambulant. Moyses autem de quadrupedibus loquitur. Que enim animalia super manus ambulant, manus et oculos, et totam faciem ad terram deprimunt. Significant autem illos homines, qui bona superna atque eterna despicientes omni studio et operatione, omni mentis intuitu et tota cordis intentione sola terrena et transitoria diligunt. Quibus Apostolus loquitur, dicens: »Si consurrexistis cum Christo, que sursum sunt querite, non que super terram. .« Quos et immundos esse significans, ait: »Si quis frater nominatur, et est fornicator,  aut auarus, aut idolis seruiens, aut maledicus, aut ebriosus, cum eiusmodi nec cibum sumere. .« Quid sit autem eorum morticina tangere, et cadauera portare, modo superius diximus. Sequitur:

»Et super quod ceciderit quidquam de morticinis eorum, polluetur, tam uas ligneum et uestimentum, quam pelles et cilicia, et in quocunque fit opus, tingentur aqua, et polluta erunt usque ad uesperum; et sic postea mundabuntur. uas autem fictile, et in quo horum quidquam intro ceciderit, polluetur, et idcirco frangendum est.« Non solum enim homines, qui immundorum animalium morticina tangunt, uerum etiam uasa, uestimenta et similia super que illa cadunt, polluuntur, quoniam  non solum sponte, sed et ignoranter peccamus. Quid est enim morticinum manu tangere, nisi scienter et sponte peccare? Quid est uero super aliquod morticinum cadere, nisi uel nescienter, uel non sponte peccare? Et homines ut rationales morticina tangunt; super uasa uero et uestimenta, quasi super irrationabilia cadunt. Per illos igitur, doctores et sapientes, per hec autem indoctos et insipientes intelligere possumus. Ut enim homo a uestimento, ita sapiens distat ab insipiente. Sed quia stultitia et ignorantia neminem excusat, isti quoque lauent uestimenta sua, et polluti erunt usque ad uesperum. Quid est usque ad uesperum? id est usque ad finem et consummationem peccati. uas autem fictile, uel penitentia frangitur et saluatur, uel uirga ferrea  frangitur et damnatur. Sequitur:

»Omnis cibus, quem comedetis, si fusa fuerit super eum aqua, immundus erit, et quidquid de morticinis istiusmodi ceciderit super illud, immundum erit, siue clibani, 147 siue chytropedes destruentur, et immundi erunt. Fontes uero, et cisterne, et omnis aquarum congregatio munda erit. Qui morticinum eorum tetigerit, polluetur.« Per cibum enim, et omne liquens, fontes, cisternas et aquarum congregationes, nichil melius quam sanctarum Scripturarum uolumina intelligimus. Hec enim et cibus et potus nobis sunt. Super hec autem, si pollutorum uasorum aqua ceciderit, et immundorum hominum deprauatione hec corrupta  fuerint, qui non tantum homines, quantum equi et muli, in quibus non est intellectus, dici debent, polluentur, et immunda erunt. Quid enim per hec uasa, quorum aqua nostris cibis et potibus superfusa eos corrumpit et polluit, nisi hereticos, Iudeos et paganos intelligimus? quorum nefanda superstitio si fidei nostre et doctrine euangelice admisceatur, immundam et pollutam facit. Hoc est enim quod dicit: »Omnis cibus, quem comedetis, et omne liquens, quod bibitur, si fusa fuerit super eum aqua de uniuerso uase immundo, immundum erit.« Per clibanos uero et chytropedes, in quibus et super quos panis et alii cibi coquantur, Ecclesie doctores intelligi possunt, in quorum pectore cibi spirituales decocti, intelligibiles et comestibiles  fiunt. Et hi quidem merito destruuntur, et a suis dignitatibus abiiciuntur, si in se immundum aliquid et pollutum cadere permiserint. Sequitur:

»Si ceciderit super sementem, non polluet eam. Sin autem quispiam sementem aqua perfuderit, et postea morticinis tacta fuerit, illico polluetur.« Illos enim hoc in loco sementem dicere uidetur, qui, quamuis ad fidem uocati, nondum tamen baptizati, neque in Ecclesie agro seminati sunt. Super quos si pollutum ceciderit non polluetur, nisi quod mundum erat; non enim stercore stercor polluitur. Sin autem quispiam sementem aqua perfuderit, per immundum illico polluetur; quoniam postquam homo baptizatus est  si immundum tetigerit, pollui potest.

 »Si mortuum fuerit animal, quod licet uobis comedere, qui cadauer eius tetigerit, immundus erit usque ad uesperam, et qui comederit ex eo quidpiam, siue portauerit, lauabit uestimenta sua, et immundus erit usque ad uesperam.« Moritur autem animal mundum, quando Christianus aliquis pro suis facinoribus excommunicatur, uel propter heresim ab Ecclesia separatur. Qui ergo cum eo participauerit, uel eius mortalem, siue mortuam doctrinam susceperit, tandiu immundus erit, donec suscepta penitentia satisfecerit. Hoc est enim usque ad uesperum. uesper enim finis est peccati.

»Omne quod reptat super terram, abominabile erit uobis, nec assumetur in cibum. Quidquid super pectus quadrupes graditur, et multos habet  pedes, siue super humum trahitur, non comedetis, quia abominabile est.« Quid enim reptilia significent, iam superius dictum est. Reptilia enim plus ceteris animantibus toto corpore terre adherent, per que cupidos et auaros, omnibusque luxurie et carnis uoluptatibus deditos non incongrue intelligimus. Hi autem tantis pedibus gradiuntur, quantis uitiis super terram trahuntur. Et quoniam omnia sua consilia dissipant, et nichil nisi transitoria et terrena cogitant, super pectus gradientes, terram corde et pectore premunt. Precipit autem Apostolus, cum eiusmodi nec cibum sumere. Unde eos immundos esse nemo dubitare debet. Hec autem de mundis et immundis animalibus dicta sufficiant.



CAPUT XII.


»Locutusque est Dominus ad Moysen, dicens: Loquere filiis Isrel, et dices ad eos: Mulier, si suscepto semine, peperit masculum, immunda erit septem diebus iuxta dies separationis menstrue, et die octaua circumcidetur infantulus: ipsa uero triginta tribus diebus manebit in sanguine purificationis sue, omne sanctum non tanget, nec ingredietur sanctuarium, donec impleantur dies purgationis eius.« Hec iuxta litteram Iudei obseruabant; quid tamen littera significet non intelligunt. Quid enim mulier pariens peccat, ut immunda dici debeat? Ut enim quidam Ecclesie doctores scripserunt, si statim mulier post partum ad agendum Deo gratias Ecclesiam ingrederetur, non  peccaret. Quod autem non simpliciter dixerit: Mulier si pepererit masculum, sed satis uigilanter addidit, si suscepto semine, masculum pepererit, non est dubium, hoc ad distinctionem B. Marie uirginis dictum esse, que sine uiri semine peperit Saluatorem  . Spiritualiter autem mulier ista Synagoga esse uidetur, que diuine legis semine suscepto, toties masculum pariebat, quoties bonum aliquid agebat: masculus enim filius bonum opus est. Et quamuis mascufum peperisset, et boni operis filios multos genuisset, tamen ad similitudinem menstruate mulieris, septem diebus immunda erat. Septem enim isti dies omne illud temporis spatium significant, quod fuit a Moyse usque ad Christi incarnationem; illa enim hebdomada finita, natus est agnus, qui tollit  peccata mundi, de quo scriptum est: »Qui dilexit nos, et lauit nos a peccatis nostris in sanguine suo .« uerumtamen quamuis septimana finita sit, 148 et quamuis Christus sit natus, nondum tamen Synagoga penitus mundata est, quia Christi sanguis nondum fusus est. Maneat ergo adhuc 33 diebus in sanguine purificationis sue; exspectet diem, imo annum tricesimum tertium: ipso enim anno immolatus est Christus, sine cuius sanguine mundus mundari et lauari non potuit  . Quod autem dies pro anno ponatur, in Ezechiele inuenies, ubi dicitur diem pro anno, »diem, inquam, pro anno, fili hominis, dedi tibi .« Septem autem dies et omne tempus significant, et partem aliquam temporis  definitam. Cur autem omne tempus significent, sepe iam diximus. Quia uero et menses, et anni partes sunt, pro aliqua temporis parte sepe ponuntur. Quare autem infantulus circumcidatur ualde notum est. Sed quare octauo die dicendum est. Octaua enim dies ipsa est, que et prima. In hac enim mundus cepit, Christus resurrexit; in hac et uniuersalis  resurrectio fiet, tunc autem non solum circumcisi, sed omnibus peccatis abstersi, mundi et immaculati, eternum nomen sancti suscipient et hereditatem.

»Sin autem feminam pepererit, immunda erit duabus hebdomadibus, iuxta ritum fluxus menstrui, et sexaginta et sex diebus manebit in sanguine purificationis sue.« Toties enim Synagoga feminam parit, quoties iniquitatem operatur. Pro hac autem filia duabus hebdomadibus est immunda Synagoga: una uidelicet ante Christi incarnationem, altera uero post eius predicationem, mortem et resurrectionem, donec in sua permanserit incredulitate. Per has enim duas hebdomadas totum et hoc et illud tempus significatur. Nisi ergo immundam  filiam parere desistat, et ad Christi fidem se totam conuertat, non  minus immunda reputabitur, quam si mulier esset menstruata. De menstrua uero in sequentibus locuturi sumus. Dantur autem eis 66 dies ad purificationem, per quos omnes dies usque ad seculi consummationem intelligere possumus: hic enim numerus ex senariis constat; senarius autem numerus boni operis perfectionem in sacro eloquio sepe designat, quoniam sex diebus Dominus opus suum operatur: »uidit cuncta, que fecerat, et erant ualde bona .« Omnibus ergo his diebus Synagoga purificari potest; quoniam in his omnibus bonum opus facere licet. Et ne forte dicat: Non licet Sabbato curare, nullum in his diebus Sabbatum ponitur, non enim in sex diebus Sabbatum continetur.  Hic autem totus numerus ex senariis solis conficitur.

»Cumque expleti fuerint dies purgationis eius, pro filio et filia deferat agnum anniculum in holocaustum, et pullum columbe, siue turturem pro peccato ad ostium tabernaculi testimonii, et tradat sacerdoti, qui offeret illa coram Domino, et rogabit pro ea, et sic mundabitur a profluuio sanguinis sui.« Defert enim Synagoga, uel aliquis filius Synagoge agnum anniculum in holocaustum, si intelligens se peccasse, Christi passionem predicat, uel ueneratur non iam agnum occidendo, sed comedendo; non damnando, sed adorando; non persequendo, sed credendo. Defert autem et pullum columbe, siue turturem pro peccato. Ubi? ad ostium tabernaculi. Ad quid? Ut tradat sacerdoti. Quare  hoc? Qui offeret illa coram Domino, et rogabit pro ea, et sic mundabitur a profluuio sanguinis sui. Quid enim per pullum columbe, nisi anime et corporis patientiam et innocentiam? Quid uero per turturem, nisi utriusque hominis castitatem? Hec autem ille pro peccato offert, qui de peccatis penitentiam  agens, innocenter et caste se uiuere promittit: hoc autem fiat per consilium sacerdotum  , qui semper ad ostium tabernaculi stantes, pietatis et fidei ianuam ceteris aperiunt, suisque orationibus sancta uota et bona desideria Deo presentant. Quod autem ait: »Et sic mundabitur a profluuio sanguinis sui,« non quia peperit, sed quia peccauit, mundatione mulierem indigere significat  .

»Quod si non poterit offerre agnum, offerat duos turtures, uel duos pullos columbe, alterum in holocaustum, et alterum pro peccato.« In hoc autem et pauperibus cauetur, et significatio non mutatur. Christus enim et turtur est, imo turturis, id est Ecclesie caput, et pullus columbe, quia Ecclesie filius: Ecclesie namque filia uirgo Maria est, cuius  ipse Christus est filius. Offert ergo homo duos turtures, uel duos pullos columbe, Christum scilicet et seipsum: Christum in holocaustum, et seipsum pro peccato; illius passionem meditando, et seipsum macerando, et affligendo. Si quis autem et in agno, et in auibus solum hominem intelligere uelit, manifesta et non laboriosa est allegoria.



CAPUT XIII.

»Locutus est Dominus ad Moysen, et Aaron, dicens: Homo in cuius cute et carne ortus fuerit diuersus color, siue pustula, aut quasi lucens quidpiam, id est plaga lepre, adducetur ad Aaron sacerdotem, uel ad unum quemlibet filiorum 149 eius, qui uiderit lepram in cute, et pilos in album mutatos colorem, ipsamque speciem lepre humiliorem  cute et carne reliqua, plaga lepre est, et ad arbitrium eius separabitur.« Sicut lepre corporalis quedam habentur signa, ita et lepre spiritualis manifesta sunt indicia. Moyses autem per lepram corporis nobis lepram anime inuisibilem ostendere uoluit, utriusque lepre manifesta ponens argumenta. Homo igitur, qui in anima sua plagam lepre esse cognouerit, ducat eam ad Aaron et ad filios eius; ducat eam ad episcopos et sacerdotes: melius enim est ut ipse se ducat, quam ut ab aliis ducatur; melius est ut ipse se accuset, quam ut ab aliis accusetur. Sed siue a se, siue ab alio prius ad sacerdotem anima ducatur, prius ab eo iudicetur quam aliorum iudicio condemnetur. Solis enim episcopis et sacerdotibus secundum animam condemnandi  atque soluendi potestas a Domino data est. Peccat ergo, qui leprosum aliquem et peccatorem a communione sua separandum putat, priusquam ab episcopis et sacerdotibus iudicetur. Ducatur ergo leprosus ad sacerdotem. Sic enim Dominus ait: »Ostendite uos sacerdotibus .« Consideret enim sacerdos, diligenter perquirat si lepra est. Habet enim lepra sua signa, neque celari potest, facileque cognoscitur. Quis enim adulterum, homicidam, periurum, sacrilegum, furem et raptorem dubitet esse leprosum? Talem ergo cum sacerdos inuenerit, nec timore, nec amore mutet iudicium; dicat  eum esse leprosum, et secundum eius arbitrium separetur; secundum eius quidem, non secundum alterius: ipsius est eum iudicare, ipsius est separare, Quomodo separare? Multis enim modis fit ista separatio: alii enim a corpore et sanguine Christi; alii ab Ecclesie introitu; alii a communione fidelium separantur. Separantur etiam a quibusdam cibis et potibus, aliisque carnis uoluptatibus, ut iam nunc licite non utantur his rebus, quibus prius licite utebantur. Sequitur:

»Sin autem lucens candor fuerit in cute, nec humilior carne reliqua, et pili coloris pristini; recludat eum sacerdos septem diebus, et considerabit die septimo, et si quidem lepra non creuerit, nec transierit in cute priores terminos, rursus includet  eum septem diebus aliis: et die septimo contemplabitur. Si obscurior fuerit lepra, et non creuerit in cute, mundabit eum; quia scabies est, lauabitque homo uestimenta sua; et mundus erit.« Hec enim de illo intelligi debent, de quo mala fama qualibet occasione diuulgatur. Quasi enim lucens candor in cute apparet, cum ad alicuius ruborem et uerecundiam turpis eius fama ab aliis declaratur. Quod si uerum non est, et probari non potest, macula, que putatur, non est humilior carne, quoniam nichilominus sanus est homo in his, quibus accusatur. Si enim humilior macula esset, et quasi fossam quamdam in carne fecisset, manifestum lepre signum et indubitabile dedisset. Pili quoque coloris pristini sunt; quia quantum ad se, sue pulchritudinis speciem  anima non amisit, quamuis aliorum detrectationibus decoloretur. Hunc ergo recludat sacerdos septem diebus, et consideret die septimo. Per septem enim dies quodlibet temporis spatium intelligitur, in quo ei qui accusatur, ad se purificandum inducie dantur, cuius causa, quia adhuc pendet et nondum definita est, quasi reclusus et non penitus sue libertatis esse uidetur. Septimus autem dies ille intelligitur, in quo, finitis induciis, tota causa debet terminari et innocens declarari qui accusatus est, si nullus tunc appareat accusator, et manifestis aliquibus indiciis accusatio probari non poterit. Hoc est enim, quod dicit: »Siquidem lepra ultra non creuerit, nec transierit priores terminos:« crescere enim lepra, et priores terminos transire appareret,  si id, quod prius dicebatur, uerum fuisse postea probaretur. Si, inquam, ita fuerit, rursus includet eum aliis septem diebus, datis uidelicet induciis, sicut et prius. Hoc autem ideo fieri puto, ne uel causa indiscussa remaneat; uel accusatores ad terminum prefinitum occurrere non potuisse se fingant. Si uero neque accusatores adfuerint, et contemplante sacerdote obscurior lepra uidebitur, et in cute non creuerit, id est si fama, que prius clare diuulgabatur, accusatoribus et iudicibus deficientibus, conquieuerit, mundabit eum, quia scabies est. Quid est, mundabit eum, nisi mundum esse iudicabit eum? Non  enim lepra, sed scabies, non crimen sed criminis similitudo fuit. Lauet autem homo uestimenta sua, uel iuramento uel alio modo se mundificet, ut qualis est, talis etiam esse credatur. Hoc autem Dei sacerdotibus sepe contingere uidemus. Unde non immerito sancti Patres sacerdotum accusationes difficiles esse uoluerunt. Sequitur: Quod si postquam a sacerdote uisus est, et redditus est munditie, iterum lepra creuerit, adducetur ad eum et immunditie condemnabitur. Quod quidem tale est ac si diceret: Si post iudicium sacerdotis se non custodierit, certisque indiciis perpetrati criminis lepra apparuerit, iterum ad sacerdotem adducetur, et tunc immunditie condemnatus, ipsum quoque nomen, quod prius mundus esse uidebatur, amittat.

 »Plaga lepre si fuerit in homine, adducetur ad sacerdotem, et uidebit eum. Cumque color albus in cute fuerit, et capillorum mutauerit aspectum, ipsa quoque caro uiua in tumore apparuerit, lepra uetustissima iudicabitur, atque inolita cuti; contaminabit itaque eum sacerdos, et non recludet, quia perspicue immunditie est.« Hoc autem de illius criminis lepra intelligitur, 150 que usu et consuetudine mala, tam manifesta est ut celari nullatenus possit. Hic autem accusetur, et adducatur ad sacerdotem. Accusationem enim adducitur; unde accusatores, quasi qui alios adducant et ferant, delatores appellantur. Et uidebit, et considerabit eum sacerdos, cumque in colore, in capillis et in ipsa carne uiua certissima signa conspexerit, non recludet eum,  nec ullas ei inducias dabit; sed contaminabit eum, id est contaminatum iudicabit, quia perspicua immunditia est, nec eget ulla probatione: uiua enim caro in leproso indicat, quia scienter et sponte peccauit. Coloris uero et capillorum immutatio uetustissimam lepram ostendit. »Sin autem effloruerit discurrens lepra in cute, et operuerit omnem carnem a capite usque ad pedes quidquid sub aspectu oculorum cadit, considerabit eum sacerdos, et teneri lepra mundissima iudicabit, eo quod omnis in candorem uersa sit, et idcirco homo mundus erit.« Ecce iterum alia species lepre, per quam insaniam et phrenesim intelligimus. Sepe enim et insanos, et phreneticos in scelera ruere uidemus,  et dum se aliquid boni, perdita ratione, facere arbitrantur, homicidia quoque et multa alia committunt. Hac ergo egritudinis lepra, cum totum hominem in integrum sacerdos teneri uiderit, nichilque scientie et rationis in eo conspexerit, mundissima lepra eum teneri iudicabit, et idcirco homo mundus erit. Quomodo enim a peccato mundus non erit, qui quod facit non intelligit? Non enim talibus de peccatis suis, imo non suis, penitentia datur, quia ubi non est uoluntas peccandi, non debet esse pena peccati. Ideoque quamuis Iudei rationem et intellectum non amiserint, tamen quasi de insanis et phreneticis Dominus de eis loquitur, dicens: »Pater, ignosce illis, non enim sciunt quid faciunt .« Et illi quidem nesciebant, quia nescire uolebant; his autem  non uoluntas, sed egritudo scientiam abstulit. Unde et subditur: »Quando uero caro uiuens in eo apparuerit, tunc sacerdotis iudicio polluetur, et inter immundos reputabitur. Caro enim uiua si lepra respersa fuerit, immunda est.« Non enim uiuens, sed mortuus reputari debet, qui uiuentis hominis ratione et scientia caret, cui si uiua caro, et sensus irrationabilis redditus fuerit, et postea in aliquod crimen inciderit, iudicio sacerdotis, ut pollutus et immundus condemnetur. Caro enim uiua, id est homo sui sensus et rationis expers, si malum aliquod commisit, ei imputari non debet; non enim uoluntarie agit, neque consentiens peccato iudicandus est.

»Quod si rursus uersa fuerit in alborem, et totum  hominem operuerit, considerabit eum sacerdos, et mundum esse decernet.« Si enim pristina egritudine, et solita insania homo iterum occupetur, leprosus quidem est; sed quia non discernit, etsi peccet, mundus tamen et sine peccato est.

»Caro, et cutis in qua ulcus natum est, et sanatum, et in loco ulceris cicatrix apparuerit alba, siue rufa, adducetur homo ad sacerdotem, qui cum uiderit locum lepre humiliorem carne reliqua, et pilos uersos in candorem contaminabit cum, plaga enim lepre orta est in ulcere.« Hoc autem de illis peccatoribus intelligitur, qui, peracta penitentia, et peccati uulnere sanato, iterum ad peccatum, quasi canis ad uomitum relabuntur. Quid enim ulcus sanatum, nisi peccatum penitentia deletum:  in cutis cicatrice tunc signa lepre manifesta apparent, quando ipsa sanctificatio reuersione peccati aboletur. Hic ergo homo ad sacerdotem adductus, quoniam et lepra manifesta est, et ipse nullo modo se defendere ualet, nichil aliud restat, nisi ut damnetur, quia reus est. Non autem est necesse singulariter ubique cuncta exponere, quoniam per ea, que superius dicta sunt, facile intelligi possunt. Sequitur: »Quod si pilus coloris est pristini, et cicatrix subobscura, et uicina caro non est humilior, recludet eum septem diebus, et si quidem creuerit, adiudicabit eum lepre; sin autem steterit in loco suo, ulceris est cicatrix, et homo mundus erit.« Per hec autem intelligimus, quod si contra accusatum  hominem nulla adhuc certa et manifesta peccati signa apparent, et post datas inducias, accusatoribus non apparentibus, mala fama ohscurior fit, et quodammodo conquiescens, non iam sicut prius clare resonat, neque crescit, homo mundus et innocens iudicetur.

»Caro et cutis, quam ignis exusserit, et sanata albam siue rufam habuerit cicatricem, considerabit eam sacerdos, et ecce uersa est in alborem, et locus eius reliqua cute est humilior, contaminabit eum, quia plaga lepre in cicatrice orta est.« Hec quoque sicut et superiora de illo intelliguntur, qui peracta penitentia reuertitur ad peccata; quamuis enim omnia peccata quodam concupiscentie igne hominem incendant, proprium tamen libidinis est  urere per concupiscentiam. Si ergo libidinis ignis carnem et cutem exusserit, id est corpus et animam sibi consentientem uulnerauerit, et postea per penitentiam homine sanato, iterum homo ad peccatum rediens eadem perpetrauerit, considerabit eum sacerdos, in quo si lepre certissima signa conspexerit, id est si caro in alborem uersa sit, et locus lepre reliqua carne humilior , condemnabit eum, quia iterum post penitentiam lepra secuta est.

»Quod si pilorum color non fuerit mutatus, nec humilior plaga carne reliqua, et ipsa species lepre fuerit subobscura, recludet eum septem diebus, et die septimo contemplabitur: si creuerit in cute lepra, 151 eum; si autem in loco  suo candor steterit non satis clarus, plaga combustionis est, et idcirco mundabitur, quia cicatrix est combusture.« Qui enim superiora diligenter audiuit, hec quoque facile intelligere potest: nam et hic, sicut et ibi, plene eedem septem dierum inducie dantur. Septenarius numerus nichil diminutionis habet. Septem igitur dierum inducie, plenas et integras inducias accusatis dari debere significant, post quas si species lepre in loco suo steterit, et induciis deficientibus, mala turpisque fama conquieuerit, mundus et innocens homo iudicetur; quoniam non lepra, sed species lepre; non combustio, sed combustionis similitudo et plaga fuit. Quantum enim inter esse et dicere, tantum inter lepram et speciem lepre, et combustionem et  plagam combustionis interesse uidetur.

»uir, siue mulier, in cuius capite, uel barba germinauerit lepra, uidebit eos sacerdos, et siquidem humilior fuerit locus carne reliqua, et capillus flauus, solitoque subtilior, contaminabit eos, quia lepra capitis et barbe est.« uidetur autem hec species ad fidem pertinere. Quid enim per caput, nisi mentem? Quid uero per barbam, nisi faciem? Locus enim barbe facies est. Nisi enim barba pro facie accipiatur, stare non potest: siquidem mulieres barbam non habent. Lepra igitur in capite, error est in mente; lepra uero in facie peccatum est in manifesto, non enim absconditur quod in facie est. Quicunque ergo de ipso Deo, et de fide  Christiana male credit et intelligit, lepram in mente et in capite habet; qui uero id aliis manifestat, quod ipse male credit, ille in capite habens lepram, in facie etiam portat. Hos autem cum sacerdos uiderit, et signa lepre in eis certa et manifesta intellexerit, condemnabit eos, quia rei sunt. Si uero manifesta signa non apparuerint, recludet eum, ut superius. Deinde si post inducias concessas nichil certi intellexerit, radetur homo, et iterum includetur. Raditur enim, et mundatur homo absque loco macule, cum in ceteris absolutus, in eo solummodo, de quo accusatus fuerat, tenetur. Sin autem post secundas inducias, et fama conquieuerit, et probatores non adfuerint, et nulla indicia apparuerint, mundabit eum sacerdos, id est mundum esse  iudicabit, lotisque uestibus, mundus erit, uel iuramento uel alio quolibet modo se purificando. Sin autem post emendationem, heresim suam homo aperte predicare et defendere ceperit, nulla ulterius signa querenda sunt, quia reus et immundus habeatur.

»uir, siue mulier, in cuius cute candor apparuerit, intuebitur eos sacerdos: si deprehenderit subobscurum alborem lucere in cute, sciat non esse lepram, sed maculam candidi coloris, et hominem mundum.« Unum tantummodo signum posuit, quod non solum in leprosis, uerum etiam in sanis reperitur, per quod turpem famam intelligimus, que si sola obscura fuerit, ei temere credi non debet: siquidem et uiros iustos, et innocentes sepius iniuste infamatos audiuimus.

 »uir, de cuius capite capilli fluunt, et caluus ac mundus erit, et si a fronte ceciderint pili, recaluaster et mundus est.« Hic quoque sicut et superius mundus iudicatur, quoniam uno solo signo, et ipso ambiguo, nemo damnatur. Capiliorum enim fluxus, non tantum leprosis, sed et sanis sepe contingit.

»Sin autem in caluitio, uel in recaluatione albus uel rubus color fuerit exortus, et hoc sacerdos uiderit, condemnabit eum haud dubie lepre, que orta est in caluitio.« Duo enim signa hic ponuntur, quorum alterum est ambiguum, id est caluitium; alterum manifestum, id est color in caluitio. Merito igitur iste damnatur, utpote qui manifesto iudicio condemnatur. Hec autem et aliter exponi possunt, ad presens tamen ista sufficiunt. Sequitur:

 »Quicunque ergo maculatus fuerit lepra, et separatus ad arbitrium sacerdotis, habebit uestimenta dissuta, et caput nudum, os ueste contectum, contaminatum, et sordidum se clamabit omni tempore, quia leprosus est, et immundus, solus habitabit extra castra.« Hec enim leprosis penitentia datur, ut postquam ad sacerdotis arbitrium separati fuerint  habeant uestimenta dissuta, quod quidem doloris et tristitie indicium est. Unde et Iacob, et multos alios uestimenta scidisse legimus. Habeant etiam et caput nudum, quatenus sui cordis secreta manifestent. Caput enim pro mente et corde sepe accipitur. Unde Psalmista: »Sperate in eo, omnis congregatio populi,  et effundite coram illo corda uestra .« Itemque: »Dixi: Confitebor aduersum me iniustitias meas Domino .« Hec enim uerba nudi capitis sunt. Habeant autem et os contectum ueste: »Non est speciosa laus in ore peccatoris .« Sileant igitur, neque predicent, quia »peccatori dixit Deus: Quare tu enarras iustitias meas?« . Cui enim hoc dicitur, ut contegat, iubetur. Clament autem se contaminatos, et sordidos omni tempore; quanto magis enim se peccator accusat, et sua crimina Domino confitetur, tanto citius a misericordiosissimo Domino ueniam meretur. »Si enim, ut Apostolus ait, nosmetipsos iudicaremus, non utique iudicaremur .« Habitent autem extra castra, duram et  agrestem uitam ducant, iocum et letitiam fugiant, solitariam et inusitatam conuersationem suscipiant. Sequitur:

»uestis lanea, siue linea, que lepram habuerit in stamine, atque sub tegmine, aut certe pellis, uel quidquid ex pelle confectum est, si alba, aut rufa macula fuerit infecta, lepra reputabitur, ostendeturque 152 sacerdoti, qui consideratum recludet septem diebus, et die septimo rursum aspiciens, si creuisse deprehenderit, lepra perseuerans est, pollutum iudicabit uestimentum, et omne in quo fuerit inuentum, et idcirco comburetur flammis.« uestem  hanc recte dicimus esse carnem, qua omnis anima induitur. De hac enim ueste Apostolus ait: »Exuite ueterem hominem  .« Et Ecclesia in Canticis canticorum: »Exspoliaui me tunica mea, quomodo induar illa?«  Et propheta: »uestimentum, inquit, mistum sanguine erit in combustionem, et cibus ignis .« Est autem in coniugatis lanea, in uirginibus autem et continentibus linea, in ceteris omnibus pellicea est. Lana enim de carne oritur, et carni adheret; linum uero extra carnem, et a carne alienum est; pellis autem caro mortua est. Et quidem de coniugato dicitur: quia »adheredbit uxori sue, et erunt duo in carne una ;« uirgines uero quasi longe a carne, carnis non sequuntur uoluptates. Ceteri uero quasi mortua caro, ipsam suam corruptionem sentiunt, nec intelligunt. Huius autem uestimenti lepra, quamuis multiplex  sit, maxima et principalis fornicatio intelligitur, de qua Apostolus: »Omne, inquit, peccatum quodcunque fecerit homo, extra corpus est, qui autem fornicatur, in corpus suum peccat .« Tantum enim omnibus corporeis uitiis hoc uitium maius est, ut ei cetera comparata quasi non esse uideantur. Hec ergo lepra, quia non solum fornicatores et adulteros, sed uirgines, et continentes, et coniugatos sepe corrumpit, in lanea, et linea, et pellicea ueste inuenitur. Huius autem signa sunt, macula alba, uel rufa; sepe enim fornicatores pallore et rubore deprehenduntur, quoniam et timore et amoris igne inficiuntur. Talem ergo uestem, et sic pollutam cum sacerdos uiderit, recludet eum septem diebus, septem uidelicet annis ei in penitentie  emundatione supputatis. Non enim sine causa SS. Patres hunc annorum numerum penitentibus constituerunt. Nam et de Cain ipse Dominus ait: »Omnis, qui occiderit Cain, septuplum punietur .« His autem peractis, si dignus fuerit, absoluatur homo, lauetur et reconcilietur. Ut quid enim peracta penitentia absoluitur homo, et reconciliatur, nisi quia sacerdotis absolutione lauatur atque mundatur. Si uero post septem dies, de quibus et nunc superius locuti sumus, lepram sacerdos creuisse deprehenderit, pollutum iudicabit uestimentum, quia lepra perseuerans est, et ideo flammi comburetur. Hoc audiant penitentes, in quibus  peccata non delentur, si quotidie crescant, quia in peccatis perseuerantes, semper peccata peccatis adiiciunt; audiant quod dicitur, et ideo uestimentum comburetur flammis, et recordentur illud Euangelii: »Ite, maledicti, in ignem eternum ,« et illud prophete: »uermis eorum non morietur, et ignis eorum non comburetur .«

»Quod si eam uiderit non creuisse, precipiat, et lauabunt id in quo lepra est, recludetque illud septem diebus aliis. Et cum uiderit faciem quidem pristinam non reuersam, nec tamen creuisse lepram, immundum iudicabit, et igne comburet, eo quod infusa sit in superficie uestimenti, uel per totum lepra.« Si, inquit, post acceptam penitentiam, peccatum, quod deleri debuerat, creuit, nichil  aliud nisi condemnatio restat. Si uero non creuit quidem, nec tamen deletum est , lauetur lepra, iniungatur iterum eadem penitentia, recludatur aliis septem diebus, ut quod in primis septem deliquit, saltem in his septem diebus sequentibus emendet. Si uero etiam post hos septem dies sacerdos uiderit faciem pristinam quidem non reuersam, nec tamen creuisse lepram, immundum iudicabit, utpote canonum contemptorem, qui, quamuis a peccato cessauerit, digne tamen penitentia satisfacere uel neglexit, uel non curauit. Qui enim peccatum delere contemnit, aut peccatorem se esse non intelligit, aut nullam pro peccato penam se timere ostendit. Non enim sufficit homini abstinere  a malo, nisi et bonum operetur. Unde scriptum est: »Declina a malo, et fac bonum « Qui ergo cessat a peccato, agat et penitentiam pro peccato: aliter enim, etsi macula non crescat, prima tamen species uestimento non reuertitur. Talem autem uestem sacerdos igne comburit, quia peccatorem penitentiam agere nolentem eterno igne dignum esse decernit. Sed quid est quod ait quod infusa sit in superficie uestimenti, uel per totum lepra, cum superius dixerit, lepram non creuisse? Non creuit quidem, quia ad peccatum homo non rediit; tamen per totam uestimenti superficiem infusa est, quia in eo quod non est deletum, totum adhuc operit uestimentum.

»Sin autem obscurior fuerit locus lepre, postquam  quam uestis est lota, abrumpet eum, et a solido diuidet. Quod si ultra apparuerit in his locis, que prius maculata erant, lepra uolatilis et uaga, debet igne comburi; si cessauerit, lauabit ea, que pura sunt, secundo, et munda erunt.« Locus enim lepre obscurior est; postquam uestis est lota, si post acceptam penitentiam, quid egerit, et qualiter uixerit, peccator confiteri dissimulat. Abrumpatur igitur locus, et a solido diuidatur, manifeste appareat, si quid est quod interius latet: rumpatur ergo, si confitetur. Quod si ultra in his locis lepra apparuerit, et homo inconuertibilis, nec a peccato cessauerit, neque penitentiam egerit, debet  153 redargui et damnari, debet ut igne et supplicio dignus iudicari. Si uero cessauerit, lauabit ea que pura sunt secundo, et munda erunt. Quare enim secundo lauantur que pura sunt, nisi quia, quamuis penitentia sit homo mundus, attamen nisi a sacerdote sit reconciliatus et absolutus, adhuc a sacramentis abstinet ut immundus: quamuis enim mundus sit, mundus tamen non uidetur, nisi cum ceteris fidelibus ecclesiasticis communicet sacramentis. Primo ergo lauatur penitentia; secundo uero reconciliatione et absolutione. Huc usque de lepra; nunc de eiusdem emundatione uideamus.



CAPUT XIu.

»Locutusque est Dominus ad Moysen, dicens: Hic est ritus leprosi, quando mundandus est. Adducetur  ad sacerdotem: qui egressus e castris cum inuenerit lepram esse mundatam, precipiet ei, qui purificatur, ut offerat pro se duos passeres uiuos, quibus uesci licitum est, et lignum cedrinum, uermiculumque, et hyssopum; et unum de passeribus immolari iubebit in uase fictili super aquas uiuentes: alium autem uiuum cum ligno cedrino, et cocco, et hyssopo tinget in sanguine passeris immolati, quo asperget illum, qui mundandus est septies, ut iure purgetur, et dimittet passerem uiuum, ut in agrum auolet.« Egreditur enim sacerdos e castris ad leprosum reconciliandum, quoniam usque hodie episcopos nostros ad peccatores reconciliandos ecclesie ianuas egredi uidemus. Non recipitur autem leprosus, nec mundatur, quia  nec peccator reconciliari debet, qui penitentiam non egerit pro peccato; est enim penitentia commissa flere, flenda non committere. Fleuit enim Petrus, et mundatus est, fleuit et Dauid, et mundatus est. Luget Paulus Corinthios, qui peccauerunt, et non egerunt penitentiam. Sic et pro Saul lugebat Samuel. Breuis est et facilis ista satisfactio. »Declina a malo, et fac bonum .« Incipe flere, sed ex corde; dic flendo: »Pater, peccaui in celum, et coram te; iam non sum dignus uocari filius tuus. fac me sicut unum de mercenariis tuis .« Hec est uera reconciliatio; sic mundatur leprosus, sic peccator ueniam meretur. Audi quid Dominus dicat: »Cito proferte stolam primam, et induite illum ;« cito, inquit,  nulla sit mora: »Peccator enim quacunque hora conuersus fuerit et ingemuerit, uita uiuet, et non morietur .« Offert autem pro se ille qui purificatur duos passeres, non qualescunque, sed uiuos, et quibus uesci licitum est. Quid enim duos passeres, nisi corpus et animam? de quibus Propheta: »Anima nostra sicut passer erepta est de laqueo uenantium .« Merito ergo duos passeres offert, ut non ex parte, sed totum seipsum Domino reddat, non iam mortuum, non peccatis obnoxium, et quia prius immundus erat, eius passeribus uesci non licebat, nunc uero quia mundus est, tales passeres offert, quibus uesci et Ecclesie corpori induci licitum est. Sed quare lignum  cedrinum, uermiculumque et hyssopum cum passeribus offert? Lignum enim cedrinum imputribilis et odorifere nature est: uermiculus autem igneus et rubeus est: hyssopus autem naturaliter in petra nascitur. Offerat ergo lignum cedrinum, qui reconciliatur, ut incorruptam amodo uitam et odoriferam agat: offerat et uermiculum, ut sancti Spiritus et caritatis igne succendatur: offerat et hyssopum, ut firmis radicibus illi petre inhereat, de qua Apostolus dicit: »Petra autem erat Christus .« Immolatur autem unus de passeribus in uase fictili, per quem corpus intelligimus, quod quia de terra factum est, non immerito in uase fictili immolari iubetur. uas enim terreum, et fictile posuit, ut manifeste intelligamus, quia in hoc passere corpus  significatur. Hoc autem super aquas uiuentes dicitur, littera enim occidit; spiritus autem uiuificat. Ita et nos corpus nostrum affligere debemus, ut efficiamur carne mortificati, sed spiritu uiuificati. Alium autem uiuum cum ligno cedrino, et cocco, et hyssopo tinget in sanguine passeris immolati: uiuus enim passer anima est, que sicut immortalis mori non potest. Hec autem tingitur in sanguine passeris immolati, ut eorum peccatorum, que corpus commisit, nunquam anima obliuiscatur; sanguis enim pro peccato ponitur. Sed quia peccatorum commemoratio aliquando prodest, aliquando nocet , ideo sine ligno cedrino, et cocco, et hyssopo anima in  sanguine non tingitur, unde, dum intingitur, incorrupta maneat, in amore ardeat, et petre inhereat. Quo sanguine ille qui mundatus est septies aspergitur, quod enim septies fit, semper fit; septies ergo suo sanguine homo aspergitur, ut suorum peccatorum semper sit memor. Quod autem ait: »Et dimittet passerem uiuum, ut in agrum auolet:« hoc est intelligere, ut nunquam anima ulterius in carcere claudatur, nec a carne uincatur, nec a sola uoluntate cohibeatur: ipsa sit domina, ipsa sit libera, auolet in agrum, scrutetur Scripturas; ibi enim sunt flores, ibi sunt odores, dicat cum Isaac: »Ecce odor filii mei, sicut odor agri pleni, cui benedixit Dominus .« Sequitur:

»Cumque lauerit homo uestimenta sua, radet  omnes pilos corporis, et lauabitur aqua, purificatusque ingredietur castra; ita duntaxat, ut maneat extra tabernaculum 154 septem diebus, et die septimo radat omnes capillos capitis, barbamque et supercilia, ac totius corporis pilos.« Ecce enim homo qui reconciliatur uestimenta lauat, ut nemo eum ulterius abhorreat, et cunctis se cernentibus non iam leprosus, sed mundus appareat. Radit et omnes corporis sui pilos, ut non iam in eo superfluum et inutile inueniatur. Lauatur autem et aqua confessionis boni uoti, et sacerdotalis benedictionis, totusque purificatus ingreditur castra, reconciliatur Ecclesie, ut gaudium et exsultatio, onuocat sancta mater nostra amicas et uicinas, dicens: »Congratulamini  mihi, quia inueni drachmam, quam perdide ram .« Ecce in castra ingressus est; manet tamen extra tabernaculum suum septem diebus, ut uiuat scilicet extra omne desiderium huius seculi, usque ad uite sue finem, donec in septima die, que ultima est, raso iterum capite, et pilis omnibus corporis sui, totus purificatus inueniatur.

»Et lotis rursum uestibus, et corpore, die octauo assumet duos agnos immaculatos, et ouem anniculam, absque macula, et tres decimas simile in sacrificium, que conspersa sit oleo, et seorsum olei sextarium.« Prima enim finita, secunda iterum hebdomada incipit, siquidem octaua dies alterius septimane principium est. In hac igitur, sicut et in prima, homo lauatur aliudque offert hic sacrificium,  quo purificatur. In hoc autem sacrificio, iam non passeres, sed agnus immolatur, qui tollit peccata mundi. Primus enim agnus Christus est, secundus apostolorum chorus, uterque utique immolatus. Ouis uero annicula, et immaculata Ecclesia est, non habens maculam, neque rugam, que quoniam in tribus partibus tota consistit, in Asia uidelicet, Africa et Europa, tres simile decime ei iunguntur. De his enim in Euangelio dicitur: »Simile est regnum celorum fermento, quod abscondit mulier in farine satis tribus .« Hec autem simila oleo conspergitur, quia S. Spiritus gratia Ecclesia inungitur. Olei uero sextarius, qui superadditur cum primo agno in sequentibus offerri iubetur. Tres autem, quantum ad litteram decime fiunt, si de triginta  sextariis tres sextarios tollas. Sequitur:

»Cumque sacerdos purificans hominem statuerit eum, et hec omnia coram Domino in ostio tabernaculi testimonii, tollet agnum et offeret eum pro delicto oleique sextarium, et oblatis ante Dominum omnibus, immolabit agnum, ubi immolari solet hostia pro peccato et holocaustum in loco sancto.« Notandum autem quia superius sacrificium non solum sacerdos, uerum etiam homo qui mundandus est, offert. Hic autem non homo qui mundandus est, sed solus sacerdos offert sacrificium. Neque enim conueniens erat ut hoc sacrificium homo qui mundabatur offerret. Statuit autem sacerdos hominem qui purificatur ante ostium tabernaculi, quatenus et audire et uidere facile possit ea que in  tabernaculo fiunt. Deinde uero offert agnum oleique sextarium, laudans, predicans, commemorans et exponens Christi passionem: qualiter iustus pro impiis, dominus pro seruis, ne morerentur illi, mortuus est ille; quanto oleo affluebat, quanta pietate et misericordia inundabat, cum pro suis etiam crucifixoribus orabat, dicens: »Pater, ignosce illis, non enim sciunt quid faciunt .« Hoc est enim sacrificium laudis, quo peccata delentur, quo ille qui mundatur ad amorem Dei accenditur, et ad pietatem et misericordiam prouocatur.

 »Assumensque sacerdos de sanguine hostie, que immolata est pro delicto, ponet super extremum auricule dextre illius qui mundatur, et super pollices manus dextre et pedis.« In aure enim auditus, in manu et pede operatio intelligitur. Tangit ergo aurem sanguis Christi, ut munda sit, semperque aperta ad audiendum uerbam Dei, secundum illud: »Qui habet aures audiendi, audiat .« Et quia sicut Apostolus ait: »Non auditores legis iustificati sunt apud Deum, sed factores legis iustificabuntur .« Tangit quoque manum et pedem, ut et bene operetur, et currat in uia mandatorum Dei. Quoniam autem sinistra et aduersa pars nescire debet quid faciat dextera, in sola dextera parte tangitur, quasi qui sinistram non habeat.  Tangitur autem in extremitatibus, ut usque in finem perseueret.

»Et de olei sextario mittet in manum suam sinistram, tingetque digitum dextrum in eo, et asperget septies contra Dominum. Quod autem reliquum est olei, in leua manu fundet super extremum dextre auricule eius, qui mundatur, et super pollices manus, et pedis dextri, et super sanguinem, qui fusus est pro delicto, et super caput eius, rogabitque pro eo coram Domino.« Sacerdos enim utraque manu operatur, quia per arma iustitie a dextris et a sinistris, nec aduersis frangitur, nec prosperis eleuatur. Portat oleum in sinistra, spargit cum dextra: hoc autem septies, et contra Dominum. Septies enim sacerdos contra Dominum  oleum spargit, quia semper et omni tempore pro peccatoribus interpellat. Quid enim oleum, nisi sanctorum sunt orationes? Hoc enim oleo superni iudicis indignatio mollitur, et mitigatur. Et in sinistra quidem oleum portat, qui, quandiu in hac uita est, nunquam a misericordia cessat. Qui bene contra Dominum manu dextera spargit, quia quasi potenti et ualida manu omnem suam operationem ad Deum dirigit. Reliquum autem super aurem dexteram, et manum et pedem eius qui mundatur, effundit, ut audiat et intelligat quid significet: »Misericordiam uolo, et non 155 sacrificium :« Et illud: »Estote misericordes, sicut et Pater uester misericors est (Luc. uI, 36.« Hoc auris audiat, in hoc et manus et pes delectetur, ut pietatem et misericordiam operetur.  In his autem duobus membris pene omnis operatio nostra consistit. Fundit autem sacerdos oleum et super sanguinem hostie, et super caput illius qui mundatur: super sanguinem quidem, quoniam totus ille sanguis pietate et misericordia pinguis, pro sola pietate et misericordia fusus est: super caput uero, ut mens hominis hoc unguento pinguescat, secundum illud: »Tu uero cum ieiunas, unge caput tuum .« Cui contrarium est: »Oleum autem peccatoris non impinguet caput meum .«  Sic igitur homo inunctus sciat  et intelligat quia misericordie oleo est saluatus, misericordia liberatus, misericordia reconciliatus; ideoque dicat: »Misericordias Domini in eternum cantabo. .« Dicamus et nos: »Quis sapiens, et custodiet hec, et intelliget misericordias Domini?« .

»Et faciet sacrificium pro peccato. Tunc immolabit holocaustum, et ponet illud in altari cum libamentis suis, et homo rite mundabitur.« In hoc enim holocausto agnus, et ouis, et tres decime simile immolantur, quoniam SS. apostolorum, et totius Ecclesie fides, spes, caritas et misericordia, patientia et humilitas, pietas, sapientia et sancta conuersatio laudatur, predicatur, et narratur, et in laudis et iubilationis sacrificio immolatur: his enim  homo imbuitur et docetur, ut sciat quid agat, quid credat, quid sequatur, quid fugiat et quomodo ulterius in conuentu fidelium conuersari debeat. Qui si bene intellexerit, et fideliter egerit, mundus erit.

»Quod si pauper est, et non potest manus eius inuenire que dicta sunt, sumet agnum pro delicto ad oblationem, et roget pro eo sacerdos, decimamque simile consperse oleo in sacrificium, et olei sextarium, duosque turtures, siue duos pullos columbe, quorum sit unus pro peccato, et alter in holocaustum, offeretque ea die octauo purificationis sue sacerdoti.« Quantum autem ad significationem, non minus pauper, quam diues offerre uidentur: offert quidem, non etiam immolat, immolare  sacerdotis est. Hic autem est ille agnus, de quo superius diximus, qui tollit peccata mundi. Hec decima pars simile in tres decimas supra diuiditur: hic olei sextarius qui, cum agno immolatur, Dei misericordia est: due uero turtures, uel duo pulli columbe, duo passeres sunt, de quibus superius diximus. Quia enim hec et cetera, que de hoc sacrificio sequuntur, modo supra exposuimus, breuiter hec dixisse sufficiat.

Sequitur autem de domo leprosa, de qua ille, cuius est, nuntiat sacerdoti quod quasi plaga lepre uideatur in domo sua; at ille precipiat ut omnia foras efferantur, et claudatur domus septem diebus; si uero die septimo lepram creuisse uiderit, tunc lapides, in quibus lepra est, eruat, aliosque pro eis  ponat; domum autem intrinsecus radat, et extra urbem in locum immundum puluerem proiiciat. Quod si etiam post hec, sacerdos ingressus reuersam lepram esse cognouerit, lepra perseuerans est, et domus immunda, quam statim destruent, et lapides, et ligna et puluerem uniuersum proiicient extra castra in locum immundum. Hec autem breuiter exponamus, quoniam per ea que dicta sunt facile intelligi possunt. Si igitur, o homo, quicunque es, uideris quasi plagam lepre in domo tua, si cognoueris doctrinam heretice prauitatis in potestate, et in familia, et in grege tuo, nuntia hoc sacerdoti, nuntia hoc sanctorum cetui et congregationi; nichil enim temere iudicandum est; omnia  ratione et ordine fiant. Precipit ergo sacerdos, et ordo sanctorum, ut omnia efferantur foras, totusque populus se ab eis separet, quorum scientia, et doctrina uidetur esse leprosa: claudatur domus septem diebus, oppilentur eorum ora qui male loqui uidentur, interdicatur eis ne hanc doctrinam in populo seminent, donec diligentissime discussa, utrum sana, an leprosa sit, a sacerdotibus iudicetur. Quod si forte die septimo, die ad hoc negotium definiendum constituto, le pram et heresim creuisse uiderint, crescit enim, quando apertissime manifestatur, eruant lapides, in quibus lepra est, damnent sententias, in quibus heresis est, ponant alios lapides pro eis, id est catholice fidei doctrinam, et sententias eos doceant, omni heretica prauitate euacuata;  radant domum intrinsecus, omnemque errorem ab eorum cordibus et mentibus euellant, totum puluerem, totamque illius lepre caliginem et immunditiam extra urbem, et extra Ecclesie terminos proiiciant. Si uero post hec omnia, quod absit! lepra reuertatur, et eos qui modo mundati fuerant iterum heretica prauitate sacerdos uiderit esse contaminatos, lepra perseuerans est, et domus immunda. Unde Apostolus ait: »Hereticum hominem post secundam correctionem deuita, sciens quia subuersus est huiusmodi .« Destruatur igitur talis domus, et lapides, et ligna, et puluis uniuersus extra oppidum proiiciatur; damnentur, excommunicentur, anathematizentur heretici, et cum doctrina et heresibus suis extra catholicam Ecclesiam expellantur.  Hoc autem in locum immundum fiat; omnis 156 enim locus immundus est, qui extra Ecclesiam est.

»Qui intrauerit domum, quando clausa est, immundus erit usque ad uesperum; et qui dormierit in ea, et comederit quidpiam, lauabit uestimenta sua.« Tanto enim tempore domus clausa est, quanto hereticus ab Ecclesia separatus, et excommunicatus est. Intrare autem in eam, quid est, nisi participare et communicare illi? Hoc autem qui fecerit, immundus erit usque ad uesperum, uesperum autem non diei, sed peccati, cum enim per penitentiam finitur, tunc ad uesperum peccatum, et ad finem peruenit. Sed quid est dormire in ea, nisi in eius doctrina quodammodo quiescere et delectari?  Nam et ille in ea dormit, qui in ea decipitur, et sensum amittit. Unde non immerito tales insensati dicuntur, quibus Apostolus ait: »Surge, qui dormis, et exsurge a mortuis, et illuminabit te Christus .« In ea uero comedit quicunque eius insania repletur et saturatur. Lauet ergo uestimenta sua, agat penitentiam, audiat quod scriptum est: »Omni tempore sint uestimenta tua candida .«

»Quod si introiens sacerdos uiderit lepram non creuisse in domo, postquam demolita est, purificabit eam, reddita sanitate, et purificatione eius, sumet duos passeres, lignumque cedrinum, et uermiculum, atque hyssopum, et immolato uno  passere in uase fictili super aquas uiuentes,« etc. Hoc autem totum in prima leprosi mundatione et scriptum et expositum est.



CAPUT Xu.

»Locutus est Dominus ad Moysen et Aaron, dicens: Loquimini filiis Isrel, et dicite eis: uir qui patitur fluxum seminis, immundus erit, et tunc iudicabitur huic uitio subiacere, cum per momenta singula adheserit carni eius, atque creuerit fedus humor. Omne stratum, in quo dormierit, immundum erit, et ubicunque sederit.« Hoc quoque sub eadem intelligentia, que habetur de domo leprosa. Nam uir iste hereticus est, cuius turpis doctrina, per eum in multorum auribus seminata, quasi immundum semen, tendit ad generandum  plurimos in eadem heresi. Cum ergo semen illud inique predicationis per singula momenta carni eius, ori eius adheserit; dum non cessat hereticam doctrinam suam diuulgare, iudicabitur huic uitio subiacere. Tunc quidquid tetigerit, immundum erit; quisquis enim fuerit ab eo seductus, immundus erit. Quicunque igitur ei crediderit, eumque fuerit imitatus, lauet uestimenta sua; penitentiam agat; sicque per confessionem et penitudinem solus immundus erit usque ad uesperum; quia non post tempus longum, sed breue post spatium, tanquam unius diei, de mane scilicet usque ad uesperum, remittetur ei peccatum huiusmodi a populo. Sedere autem super lectum, stratum, et sagma eius, est heresim ipsam acceptare, laudare et seruare.

 »Si autem sanatus fuerit qui huiusmodi sustinet passionem, numerabit septem dies post emundationem sui, et lotis uestibus, et toto corpore in aquis uiuentibus, erit mundus. Die autem octauo sumet duos turtures, aut duos pullos columbe et ueniet in conspectum Domini ad ostium tabernaculi testimonii, dabitque eos sacerdoti qui faciet unum pro peccato, et alterum in holocaustum.« Si sanatus fuerit qui huiusmodi sustinet passionem, numerabit septem dies post emundationem. Septem dies ponuntur pro toto penitentie tempore, in quo debet penitens peccata sua lauare in aquis uiuentibus; in operibus scilicet spiritualibus, eleemosynis, ieiuniis, orationibus, lacrymis, que uiua opera uitam obtinere ualeat, et salutem. Die uero octaua,  id est post expletam penitentiam dierum septem, sumet duos turtures, uel duos pullos columbe; rogabitque pro eo sacerdos, et mundabitur. Duobus enim modis mundatus prius, scilicet penitentia contritionis, et satisfactionis, quasi pullis duobus oblatis, postmodum absoluitur. Debet autem duos illos turtures, uel pullos columbe manibus tenere, ad offerendum Domino postquam Deo reconciliatus est et mundatus, debet ei perpetuo adherere, et in bene uiuendo perseuerare, prout iam dictum est supra.

»Mulier que, redeunte mense, patitur fluxum sanguinis, septem diebus separabitur. Omnis qui tetigerit eam immundus erit usque ad uesperum, et in quo dormierit, uel sederit diebus separationis  sue, polluetur.« Hoc enim de una anima, et de tota Ecclesia malignantium intelligi potest. Fluxum namque sanguinis patitur qui in peccatis perseuerat. Que enim anima redeunte mense hoc patitur , peccatum reiterare non timet. Semper ergo sanguinem fluit, qui semper peccatum operatur. Sanguinem enim peccatum significare manifestum est. Septem autem diebus separatur, quia nisi peniteat, et peccare desistat, Ecclesie nunquam reconciliari debet. Hanc autem qui tetigerit  immundus erit. Sufficit autem una expositio et in uiro qui patitur fluxum seminis, et in muliere que patitur fluxum sanguinis; utrumque enim pene idem significat, atque de eodem intelligi potest, unde una  oblatio et purificatio est utriusque.



157 CAPUT XuI.

»Locutus est Dominus ad Moysem: Loquere ad Aaron fratrem tuum; ne omni tempore ingrediatur sanctuarium, quod est intra uelum coram propitiatorio, quo tegitur arca, ut non moriatur: quia in nube apparebo super oraculum. Nisi hoc ante fecerit, uitulum offeret pro peccato, et arietem in holocaustum. Tunica linea uestiotur, feminalibus lineis uerenda celabit. Accingetur zona linea, cidarim lineam imponet capiti. Hec uestimenta sunt sancta, quibus cunctis, cum lotus fuerit, induetur.« In nube enim Dominus et caligine prius apparebat, quia postea carnis uelamine tectus apparere debebat: nubes enim illa Christi carnem significabat.  Apparet autem et nunc Dominus in nube super oraculum, quoniam in sacramento sub aliena specie cernitur super altare. Ad hoc autem oraculum, ad hoc altare, et sacramentum accedere, neque semper, neque omnibus licet; prius enim offerre necesse est uitulum pro peccato, et arietem in holocaustum, id est prius credere necesse est Christum Dominum pro peccatis nostris immolatum, et totum in ara crucis corporaliter passum. Hoc enim quia Iudei, et infideles non credunt, ad hoc propitiatorium non accedunt: credunt enim passum, sed non pro peccato in holocaustum. Nos autem, quamuis ista credamus, non tamen adhuc sufficit, nisi et sequentia superaddamus. uestiamur ergo lineis uestimentis, ut toti candidi, et super niuem dealbati, interioris et  exterioris hominis munditiam, et castitatem, per omnia custodiamus. Hec enim uestimenta sancta sunt, ideoque omnia de lino fiunt, de quibus in Exodo sufficienter diximus. Cidarim autem lineam imponit capiti, qui auertit oculos suos ne uideant uanitatem; quinque enim corporis sensus in capite uigent, qui si hanc cidarim super se habuerint, casti et immaculati erunt. His ergo uestibus non solum sacerdos, uerum etiam totus populus uestiatur, si ad Christi corporis et sanguinis sacramentum accedere uelit. Castitatem non solum uirgines, sed continentes quoque, et coniugati habere possunt. Sequitur:

»Suscipietque ab uniuersa multitudine filiorum  Isrel duos hircos pro peccato, et unum arietem in holocaustum. Cumque obtulerit uitulum, et orauerit pro se et domo sua, duos hircos stare faciet coram Domino in ostio tabernaculi testimonii, mittensque super utrumque sortem, unam Domino, et alteram capro emissario; cuius sors exierit Domino, offeret illum pro peccato; cuius autem in caprum emissarium, statuet eum uiuum coram Domino, ut fundat preces pro eo, et emittat illum in solitudinem.« De Christo tam hircus, quam aries est significatio. Hircus enim ponitur de similitudine carnis peccati; aries autem, qui ouinum est genus, dicitur de eo, qui tanquam ouis ad uictimam ductus est. Primus ergo hircus de Christo est mysterium; alter autem est Antichristus; ille  enim sorte exiit in holocaustum Domino pro peccato: secundus hircus post multas preces, imo maledictiones, mittitur in solitudinem. Iudei enim per orbem dispersi, uidentur hunc hircum secum deferre, quia ipse, secundum eos, est Messias, quem exspectabant; et adhuc exspectantes eum, per diuersas regiones, in quibus diuisi sunt, secum trahunt hircum illum.

»His rite celebratis, offeret uitulum, et rogans pro se et pro domo sua, immolabit illum, assumptoque thuribulo quod de prunis altaris impleuerit, et hauriens manu compositum thymiama in incensum, ultra uelum intrabit in sancta: ut, positis super ignem aromatibus, nebula eorum, et uapor operiat oraculum, quod est super testimonium, et  non moriatur. Tollens quoque de sanguine uituli, et asperget digito septies coram Domino contra propitiatorium ad orientem.« Postquam, inquit, sacerdos predictis uestibus indutus fuerit; postquam duos hircos sorte diuiserit  offerat uitulum, et rogans pro se, quia et peccator ipse est, et pro domo sua, id est pro populo sibi subiecto, immolabit eum. Superius enim offertur, id est ad tabernaculum ducitur: hic autem non tantum offertur, sed et immolatur; hoc autem non sine thymiamate, et bono odore; qui enim Christi conficit sacramentum, qui ad eius carnem, et sanguinem sumendum accedit, morum honestate, et uirtutum suauitate redolere debet. Sacerdos ergo, assumpto thuribulo, thuribulum enim pectus est,  impleat illud de prunis altaris, ut sancti Spiritus et caritatis igne succendatur; deinde uero aromatibus super ignem positis, transeat uelum, ingrediatur sancta, totusque super ipsum celum mente, et spiritu eleuatus, uirtutum uapore, et sanctarum precum odore et sibi, et populo Deum repropitietur. Unde et subditur: »Tollensque de sanguine uituli, et asperget septies coram Domino propitiatorium ad orientem.« Septies enim uituli sanguis contra propitiatorium spargitur, quia usque ad seculi consummationem cunctis diebus Christi sanguis pro nobis ad Patrem interpellat. Sequitur:

»Cumque mactauerit hircum pro peccato populi, inferet sanguinem intra uelum; sicut preceptum  est de sanguine uituli.« Quia enim et hircus, et uitulus idem significant, idcirco uno, eodemque ritu immolantur. Sequitur:

»Nullus hominum sit in tabernaculo, quando pontifex ingreditur sanctuarium, ut roget pro se, et pro domo sua, et uniuerso 158 cetu Isrel, donec egrediatur.« Hoc autem ideo iubere uidetur, ut in illa sancta contemplatione silentium ab omnibus fiat, ac si solus pontifex adesset; quatenus sine strepitu, et tumultu omnique inquietudine, mundas preces ad Deum fundere ualeat.

»Cum autem exierit ad altare, quod coram Domino est, oret pro se, et pro domo sua, et sumptum sanguinem uituli, atque hirci fundat super cornua eius per girum, aspergensque digito  septies, expiet illud, et sanctificet ab immunditiis filiorum Isrel.« Hoc enim altare Ecclesia est per cuius quatuor cornua quatuor mundi partes intelliguntur. Hoc autem altare septies sanguine spargitur, quia usque ad seculi consummationem tota Ecclesia Christi sanguine expiatur, et sanctificatur. Siue ergo intus, siue extra pontifex fuerit, siue actiuam, et contemplatiuam uitam agat, semper et pro se, et pro populo orare debet.

»Postquam emundauerit sanctuarium, et tabernaculum, et altare, tunc offerat hircum uiuentem, et posita utraque manu super caput eius, confiteatur omnes iniquitates filiorum Isrel, et uniuersa delicta, et peccata eorum; que imprecans capiti eius, emittet illum per hominem paratum in desertum.«  Mundatis enim omnibus, et expleto sacrificio, utramque manum super caput uiuentis hirci pontifex ponit, ut omnium iniquitatum reum simul cum capiti suo diabolo, quibuscunque uiribus potest, eum damnat, et maledicit. Non solum enim nostri, uerum etiam et Iudeorum pontifices in sacris uoluminibus, quamuis non intelligentes, Antichristum quotidie damnant: de ipso enim in psalmis legentes, sed non intelligentes assidue dicunt : »Cuius os maledictione plenum est, et amaritudine, et dolo, sub lingua eius labor, et dolor; sedet in insidiis cum diuitibus in occultis, ut interficiat innocentem.« Et paulo post: »Contere brachium peccatoris, et maligni;« de quo et Apostolus ait: »Quia nisi uenerit discessio primum, et reuelatus fuerit  homo peccati filius perditionis, qui aduersatur, et extollitur super omne quod dicitur Deus, aut colitur; ita ut in templo Dei sedeat, ostendens se tanquam sit Deus .« Homo ad hoc seruitium paratus, per quem Antichristus in desertum mittitur, Iudeorum populus est, qui pro suis iniquitatibus ubique gentium dispersus, eum colit, et predicat, sequitur et ueneratur.

»Cumque portauerit omnes iniquitates eorum in terram solitariam, et dimissus fuerit in deserto, reuertetur Aaron in tabernaculum testimonii, et depositis uestibus quibus prius indutus erat, cum intraret sanctuarium, relictisque ibi, lauabit carnem suam in loco sancto, indueturque uestimentis  suis.« Portat enim Antichristus omnes iniquitates filiorum Isrel in infernum, in desertum, in terram solitariam, quia propter eos, quos decepit, eternis incendiis mancipabitur, dignam iniquitatis sue penam sustinebit; ibi dimittetur et deseretur, cruciabitur et flagellabitur. Deinde Aaron reuertetur in tabernaculum testimonii, quia cognita ueritate Iudeorum pontifices ad fidem et Ecclesiam conuertentur; ibique depositis atque relictis primis uestibus et significatiuis, lauabunt carnem suam aqua baptismatis, et induentur suis uestimentis, ut littere uelamine exspoliati et ueritate, que Christus est, adornati, non in uetustate littere, sed in nouitate spiritus in sancta Ecclesia conuersentur. Similiter autem de illo, »qui dimiserit caprum emissarium,  lauabit uestimenta sua et corpus aqua, et sic egredietur in castra.« Diximus enim superius quod homo ille Iudeorum populus est: unde manifestum est quia non solum pontifices et legisperiti, uerum etiam totus Iudaicus populus iuxta mundi huius consummationem Antichristum relinquet, et ad fidem conuersus aqua baptismatis regeneratus Ecclesie castris sociabitur. Unde Apostolus ait: »Cum plenitudo gentium introierit, tunc Isrel saluus fiet .

»uitulum autem et hircum, qui pro peccato fuerant immolati, et quorum sanguis illatus est in sanctuarium, ut expiatio compleretur, asportabunt foras extra castra, et comburent igni tam pelles quam carnes eorum et fimum  .« Semper  enim ubicunque hec fuerint, sola expositio Apostoli sufficere debet, qui ait: »Quorum enim animalium infertur sanguis in sancta per pontificem, horum corpora cremantur extra castra: ita et iehsu, ut sanctificaret per suum sanguinem populum, extra portam passus est .« Quibus Apostoli uerbis apertissime demonstratur, quoniam per uitulum, et hircum Christi passionem intelligere debemus. Et quicunque combusserit ea, lauabit uestimenta sua, et carnem aqua, et sic ingredietur in castra. Magna enim Dei misericordia in hac sententia predicatur, quia ipsis quoque, qui eum occiderunt, si ex aqua, et Spiritu sancto regenerati fuerint, uenia et indulgentia Ecclesieque introitus repromittitur.

 »Mense septimo, decima die mensis, affligetis animas uestras, nullumque facietis opus, siue indigena, siue aduena, qui peregrinatur inter uos. In hac die expiatio erit uestri atque mundatio: ab omnibus iniquitatibus uestris coram Domino mundamini. Sabbatum enim requietionis est, et affligetis animas uestras religione perpetua.« Quid est enim septimo mense, et decima die mensis, nisi ultima die omnium mensium? Septimus enim in diebus, et decimus in numero ultimus est. Sicut enim omnes dies in septem, ita omnes numeri in decem continentur. Quod igitur Iudei in  159 in hac die se affligebant, nullumque opus faciebant, et quod se expiantes ab omnibus suis iniquitatibus mundabantur, illius ultimi diei significatio erat, in quo qui modo se affligit, non affligetur, in quo omnis mundana operatio cessabit, in quo ab omni corruptione et iniquitatibus sanati, expiati, et innouati eternam suscipient beatitudinem. Sabbatum enim requietionis erit, de quo Apostolus ait: »Relinquitur sabbatismus populo Dei .« Non enim hoc iuxta litteram fieri potest, ut decima dies septimi mensis in Sabbato semper occurrat.

»Expiabit autem sacerdos, qui unctus fuerit, et cuius initiata est manus, et sacerdotio fungatur pro patre suo, indueturque stola linea et uestibus sanctis, et expiabit sanctuarium Testamenti atque  altare; sacerdotes quoque et uniuersum populum: eritque uobis hoc legitimum sempiternum, ut oretis pro filiis Isrel, et pro cunctis peccatis eorum semel in anno.« Semel enim hoc in anno in figura fiebat, quia semel in ueritate fieri debebat. Semel enim Sacerdos magnus iehsu , omnia expiabit et sanctificabit; tunc uidelicet, quando faciet celum nouum et terram nouam; quando illa »creatura, que uanitati subiecta est non uolens, liberabitur a seruitute corruptionis in libertatem glorie filiorum Dei .« Tunc induetur stola linea et  uestibus sanctis, quia apparebit in gloria et maiestate  . Talibus enim uestibus in monte transfiguratus tribus discipulis quondam apparuit.



CAPUT XuII.

Hinc autem precipit Dominus ut nullum sacrificium offeratur, nisi ad ostium tabernaculi testimonii: uolens omnem occasionem populo auferre ne idolis immolaret. Hoc est enim quod ait: »Et nequaquam ultra immolabunt hostias suas demonibus, cum quibus fornicati sunt.« Quamuis et per hoc significari possit quod nusquam ueri sacrificii locus sit extra Ecclesiam. Sanguinem quoque omnium animalium comedere interdicit, eo quod anima in sanguine sit, ad cuius piaculum super altare sanguis offerri debet. Quod autem ait: »Anima carnis in sanguine  est;« tale est ac si diceret: uita carnis in sanguine est, ut anima pro uita intelligatur: non enim caro sine sanguine uiuere potest. Quid est igitur sanguinem comedere, nisi carni uitam auferre? Hoc homicide audiant, et sanguinem comedere et bibere timeant, quoniam »uirum sanguinum et dolosum abominabitur Dominus .« Sequitur:

»Homo quicunque de filiis Isrel et de aduenis qui peregrinantur apud uos, si uenatione atque aucupio feram, uel auem capiunt, quibus uesci licitum est, fundat sanguinem eius, et operiat illum terra.« Qui enim intelligit quid sint duo  greges ouium, et quid sit unum ouile, et unus pastor, intelligit et qui sint filii Isrel, et qui sint aduene, qui peregrinantur apud eos. Hi autem uenatione, uel aucupio feram, uel auem capiunt, quando hereticos, uel philosophos euangelica predicatione ad fidem conuertunt. Quoniam quidem sanguinem fundunt, et terram operiunt, quoniam eorum peccata aqua baptismatis abluunt, ut quasi mortua, et sepulta ulterius non appareant. Unde Psalmista ait: »Beati quorum remisse sunt iniquitates, et quorum tecta sunt peccata .«

»Anima, que comederit morticinum, uel captum a bestia, lauabit uestes suas, et semetipsum aqua, et contaminatus erit usque ad uesperum; quod si non lauerit, portabit iniquitatem suam.« Morticinum  enim est, quicunque eam uitam non habet, que in Euangelio loquitur, dicens: »Ego sum uia, ueritas, et uita .« Captum uero a bestia est, qui ab hereticis seductus est. Hos autem comedere, est eos suscipere, eis communicare, et eos imitari; quod qui fecerit, lauet se interius, et exterius aqua, agat penitentiam, et immundus erit usque ad uesperum. Quid sit autem usque ad uesperum, sepe iam diximus.



CAPUT XuIII.

Sequitur autem de turpitudine et incestu. Que quoniam tota Ecclesia secundum litteram intelligit et obseruat, aliam in eis querere expositionem, aut inutile, aut superfluum esse uidetur. De quibus quidem reddere rationem ualde difficile est, nisi fortasse tales  coniunctiones ideo Deus fieri interdixit, ut dilectionis uinculum etiam in extraneos extenderetur. Non enim necesse habet aliquis propinquis suis alio uinculo, ut plus eos diligat, colligari, quam mater ex sola sanguinis propinquitate multum eos diligere debet. Coniungatur igitur aliis, quos nondum diligit, ut quadam affinitate eos diligere, et amare incipiat  . Siue ergo propter hoc, siue propter aliud, si tales Deus 160 coniunctiones fieri prohibuit, timende ualde et fugiende sunt, quia ipse prohibuit. Unde et hic dicit: »Custodite leges atque iudicia, que faciens homo, uiuet in eis: Ego Dominus.« Quod tale est ac si diceret: Homo, qui ea non fecerit, morietur. Quecunque preterimus, ideo preterimus, quia aut superius exposita, aut intellectu facilia sunt,  sicut modo hic de hostia pacificorum, de qua in superioribus satis dictum est. Sequitur:



CAPUT XIX.

»Cum messueris segetes terre tue, non tondebis usque ad solum superficiem terre, nec remanentes spicas colliges, neque in uia tua racemos et grana decidentia congregabis, sed pauperibus et peregrinis decarpenda dimittes.« Hec autem  uerba, quamuis ad litteram intellecta, pietatis et misericordie plena sint, aliud tamen significare possunt. Ubi enim peregrini et pauperes non sunt, diligentissime messem colligere, et usque ad solum tondere, nullum uidetur esse peccatum; pauperes enim istos, non substantia pauperes sed scientia esse putamus. Peregrinos uero, qui nouiter ad fidem conuersi sunt. Terra autem est Ecclesia, cuius quidem segetes sunt sanctarum uolumina Scripturarum. Has autem segetes usque ad solum tondet, qui sacras Scripturas profundissime exponit. Remanentes uero spicas, et grana decidentia colligit, qui iterum atque iterum reiterando ea, que minus caute preteriisse uidebatur, diligentius perscrutatur, et inuestigat: hoc autem inter sapientes et intelligentia  diuites fieri debet. Inter pauperes uero et indoctos, solam litteram et superficiem metere et exponere sufficit, quos quidem non messe et solito cibo onerare debemus, sed ad fidei instructionem pauca uerba, quasi paucas spicas debemus relinquere; de quibus Apostolus: »Lac, inquit, uobis potum dedi, non escam .« De sapientibus uero sic ait: »Sapientiam loquimur inter perfectos .« Alibi ergo usque ad solum, alibi uero in sola superficie messes iste tondende sunt.

»Non maledices surdo, nec coram ceco pones offendiculum.« Surdi enim et ceci non solum Iudei et gentiles, sed quicunque ueritatem audire et intelligere nolunt; hos autem non maledicere, sed humiliter admonendo ad fidem uocare debemus.  Coram quibus offendiculum ponere, est aliquid in eorum presentia agere, unde rationabiliter scandalizari possunt. Hoc autem qui non intelligit, legat Epistolam Apostoli ad Romanos, ubi ait: »Non ergo amplius inuicem iudicemus; sed hoc iudicate magis, ne ponatis offendiculum fratribus .«

»Iumenta tua non facies coire cum alterius generis animantibus. Agrum non seres diuerso semine. ueste, que ex duobus texta est, non indueris.« Hec enim pene idem significare uidentur. Iumenta enim sua cum alterius generis animantibus coire facit, qui stultos quosque et imperitos, quos regere debet, ab hereticis corrumpi qualibet occasione permittit. Dei uero agrum diuerso semine serit, qui  in Ecclesia predicando catholice fidei errorem admiscet. ueste autem ex duobus texta induitur, qui ex parte catholica et ex parte heretica fide uestitur. Quod enim Apostolus ait: »Induite uos Dominum Iesum Christum ;« quid est, nisi induite fidem Domini nostri Iesu Christi? uestis ergo fides est.

»Homo si dormierit cum muliere coitu seminis, que sit ancilla etiam nubilis, et tamen pretio non  redempta, nec libertate donata, uapulabunt ambo, et non morientur, quia non fuit libera.« Quia enim, sicut scriptum est: »Omnis qui facit peccatum seruus est peccati ;« quecunque anima in crimine est, ancilla est: etsi etiam nubilis, et Ecclesie filia, et aqua baptismatis sit regenerata. Nisi ergo penitentie pretio redimatur, et a peccato liberetur, ut iam non sit ancilla, sed libera, cum ea dormiendum non est; quia talis coniunctio illicita est. »Que enim societas luci ad tenebras, que participatio Christi ad Beliad? « Sepe tamen contingit talis coniunctio; nam et uiri religiosi sceleratis hominibus communicant, dum uidentur eis adherere et blandiri. Sed quid »uapulabunt ambo, et non morientur?« uapulent  igitur penitentia uoluntaria, ut non moriantur; nisi enim sic uapulauerint, morientur. Non solum enim qui peccat uapulare debet; sed is quoque qui particeps fit peccati eius per communicationem cum eo, quemadmodum contingit per participationem que habetur cum excommunicatis. Hoc autem audiant illi, qui excommunicatis communicant. »Pro delicto autem suo offeret Domino ad ostium tabernaculi testimonii arietem, orabitque pro eo sacerdos, et dimittetur ei peccatum.« Arietem enim offert, qui stultam simplicitatem mactat et immolat; nisi enim stultus fuisset, nequaquam cum anima cubasset, quam sciebat ancillam esse iniquitatis. Sequitur:

»Quando ingressi fueritis terram, et plantaueritis in ea ligna pomifera, et auferetis preputia eorum:  poma que germinant immunda erunt uobis, nec edetis ex eis usque quarto anno: omnis fructus eorum sanctificabitur laudabiliter Domino: quinto autem anno comedetis fructus, congregantes poma 161 que proferunt.« Talia enim ligna Apostolus plantauerat, qui ait: »Ego plantaui, Apollo rigauit, Deus autem incrementum dedit .« Quorum quidem preputia auferebat, cum diceret: »Nemini quidquam debeatis, nisi ut inuicem diligatis: qui enim diligit proximum, legem impleuit. Non adulterabis, non occides, non mechaberis, non falsum testimonium dices, non concupisces rem proximi tui ,« et similia: hec enim preputia tollenda sunt. Que enim prius sublata fuerint omnia poma que germinauerint,  immunda erunt; ideoque non comedentur usque in quartum annum. Quatuor enim anni, quatuor Euangelia sunt, quorum aqua, atque doctrina quecunque ligna irrorata non fuerint, immunda erunt, neque eorum poma comedi, neque eorum fides et uerba suscipi debent. Quarto autem anno transacto, id est quatuor Euangeliorum doctrina plenissime suscepta, omnis predictarum arborum fructus sanctificabitur laudabiliter Domino; et ideo quinto anno fructus comedere, et poma colligere licet; quia quatuor annis expletis, et ligna et poma sanctificata sunt.

»Non comedetis carnem cum sanguine.« Carnem enim comedere cum sanguine est sine penitentia  et sanctificatione peccatorem Ecclesie reconciliare. »Non augurabimini, nec obseruabitis somnia.« Non enim auguriis et diuinationibus, sed diuine legis preceptis, et prophetarum, et apostolorum uerbis credere fidelium Ecclesia debet. Somnia autem multos errare fecerunt, ideoque somniatores et falsa fingentes non facile audiendi sunt. »Neque in rotundum tondebitis comam, nec radetis barbam.« Si enim, ut sepe diximus, mens caput est anime, que erunt huius capitis come, nisi cogitationes? harum autem alie bone, alie male. Non igitur in rotundam comam tondeamus, ne forte simul cum malis bonas quoque cogitationes succidamus; sed solis malis radicitus succisis, bone extendantur, et crescant. De malis enim cogitationibus, ut succidamus,  Psalmista loquitur, dicens: »Beatus qui tenebit et allidet paruulos suos ad petram :« de bonis uero, ut crescere permittantur, sic ait: »Quoniam cogitatio hominis confitebitur tibi, et reliquie cogitationum diem festum agent tibi .« Barbam uero radere non debemus, ut uiri potius quam femine uideamur, magisque uirorum fortitudinem, quam mulierum mollitiem imitemur. Unde et sanctas mulieres, que plerumque animi fortitudine uiros superant, rectissime barbatas dicere solemus. Quod enim nostri ordinis homines barbas radunt, alia significatio est: qui et hec et similia magis spiritualiter, quam ad litteram intelligere, magisque uiri fortes esse, quam uideri uolunt. Crescat ergo nobis barba interius,  radatur exterius; illa enim sine impedimento crescit: hec autem, nisi radatur, multa generat incommoda, et nonnisi a ualde otiosis, et uanis hominibus cum pulchritudine nutritur. Multa pretermittimus que facilia esse uidentur.



CAPUT XX.

Hinc autem precipit ut occidatur quicunque de semine suo dederit idolo Moloch. Moloch enim rex noster interpretatur, in quo omnia idolorum portenta significari possunt, quorum regimine infelices homines se tutos esse arbitrabantur. Unum autem idolum posuit, ut quod in uno precipitur, in omnibus obseruetur. Quod quidem si non fecisset, nequaquam Psalmista dixisset: »Et immolauerunt filios suos,  et filias demoniis .«

»Anima, que declinauerit ad magos et hariolos; et fornicata fuerit cum eis, ponam faciem meam contra eam, et interficiam illam de medio populi sui.« Fornicatur enim anima que Deo per fidem coniuncta est, si, ad demoniorum ministros se conuertens, uanis eorum credat superstitionibus. Quomodo enim non fornicatur, cuius fides tota corrumpitur? His autem et ceteris peccatis, pro quibus homo occidi iubetur, nisi digna penitentia deleta fuerint, secundum maiorem intelligentiam animi perimitur. Unde quicunque ex his aliquid commiserit, eum ad sacros ordines accedere canones interdicunt.



CAPUT XXI.


»Dixitque Dominus ad Moysen: Loquere ad sacerdotes filios Aaron, et dices ad eos: Ne contaminetur sacerdos in mortibus ciuium suorum, nisi tantum in consanguineis et propinquis, id est super patre, et filio, fratre quoque, et sorore uirgine, que non est nupta, sed nec in principe populi sui contaminabitur.« Non est enim omnium ciuium una mors, sed multe sunt mortes, in quibus sacerdos se contaminare non debet. Alium enim auaritia occidit; alium superbia necat; alium luxuria perimit; atque alium discordia interficit. Tales ergo mortes sacerdos fugiat. Est etiam alia mors, quam sacerdos utique Iudeorum euitare non poterat; illa uidelicet qua pater eius et mater, filius  et filia, totaque cognatio moritur. Hoc est enim originale peccatum, quo ante Christi incarnationem nemo unquam mundari potuit. Preter hanc solam mortem, qua necessario contaminantur omnes, in nulla alia morte, et maiori peccato Dei sacerdos contaminatur. Quamuis enim sine crimine, non tamen sine peccato homo uiuere potest. Quia uero soror que uiro nupta est, preter peccatum originale, aliud quoque per carnis uoluptatem contraxisse 162 uidetur, hac quoque morte et peccato sacerdotem contaminari uetat, et hoc est quod dicit: »fratre quoque et sorore uirgine.« Accedit ergo sacerdos ad propinquorum mortem, quia sub eadem morte et ipse est. Quod autem ait: »Sed nec in principe populi sui contaminabitur;« ego de illo  principe hoc intelligo, de quo ipse Dominus ait:

uenit enim princeps huius mundi, et in me non habet quidquam ;« cuius quidem mors superbia est, desperatio et mala uoluntas. Sequitur:

»Nec radent caput, nec barbam, neque in carnibus suis facient incisuras; sancti erunt Deo suo, et non polluent nomen eius: incensum enim Domini, et panes Dei offerunt, et ideo sancti erunt. Scortum, et uile postribulum non ducet uxorem, nec eam que repudiata est a marito, quia consecratur Deo suo, et panes propositionis offert; sit ergo sanctus, quia et ego sanctus sum, qui sanctifico uos.« Caput enim et barbam radere, et in carnibus  incisuram facere, doloris et tristitie indicium erat. Sed et idolorum sacerdotes hoc ritu diis suis olim immolare solebant. Unde Ieremias: »Sacerdotes eorum sedent, habentes tunicas scissas, et capita, et barbas rasas, quorum capita nudata sunt .« De carnis uero incisione in libris Regum inuenies. Quid autem per scortum, et uile postribulum, et eam que repudiata est a marito, nisi eam animam intelligimus, que ab hereticis corrupta, et demonibus uitiata, et a Deo repudiata est? Huic autem sacerdos se iungere non debet, quia filii, qui ex ea generantur, non legitimi, sed spurii sunt. Unde ipse Dominus ait: »A fructibus eorum  cognoscetis eos .« Talium igitur consortia fugiant sacerdotes, qui consecrati sunt, et pollui non debent. Panes quoque propositionis offerunt, quos canibus dare ipse Dominus prohibet.

»Sacerdotis filia, si deprehensa fuerit in stupro, et uiolauerit nomen patris sui, flammis exuretur  .« Omnis anima uere est filia sacerdotis, cuius sacerdotium manet in eternum, secundum ordinem Melchisedech, in cuius nomine et regenerati, et baptizati sumus. Hec ergo filia in stupro, seu in fidei uiolatione, deprehensa, est anima ab hereticis seducta, que Christi fidem patris sui negauit, sicque nomen eius uiolauit, de quo scriptum est: »Non accipies nomen Dei tui in uanum ,« ideoque flammis exuretur, flammis utique eterni  ignis.

»Pontifex, id est sacerdos maximus inter fratres suos, super cuius caput fusum est unctionis oleum, et cuius manus in sacerdotium consecrate sunt, uestitusque est sanctis uestibus, caput suum non discooperiet, uestimenta non scindet, et ad omnem mortuum non ingredietur omnino; super patre et matre non contaminabitur. Nec egredietur de sanctis, ne polluat sanctuarium Domini: quia oleum sancte unctionis Dei sui super eum est; Ego Dominus.« Ceteri enim sacerdotes a propinquorum suorum morte non prohibebantur: summo uero pontifici ad nullum omnino mortuum accedere licebat. Quare hoc? Quia iehsu sacerdotum omnium maximus  , solus sine peccato natus, solus impeccabilis  in mundo conuersatus est: ipse enim patris, et matris mortem per se non sensit, patris uidelicet Dauid, cuius sepissime filius appellatur; matris uero Synagoge, de qua secundum carnem natus est. Horum, inquam, mortem, et peccatum ipse non sensit. Et ipse quidem maximus est inter fratres suos, de quibus ipse ait: »Nuntiabo nomen tuum fratribus meis .« Ipse quoque se oleo letitie unctum significat, dicens: »Spiritus Domini super me, propter quod unxit me, euangelizare pauperibus misit me .« Est autem indutus sanctis uestibus, decore uidelicet et fortitudine; unde Psalmista ait: »Dominus regnauit, decorem induit, induit Dominus fortitudinem,  et precinxit se .« Cuius quidem caput discoopertum non est, quia eius diuinitas ab hominibus uisa non est; ut enim ait Apostolus: »Christi caput Deus ,« uestimenta quoque eius non sunt scissa, quia eius fides non est diuisa. Nam et secundum litteram de eius ueste milites dixisse leguntur: »Non scindas illam  , sed sortiamur de illa, cuius sit.« Infelix Caiphas, qui uestimenta sua scidit ; huius precepti immemor erat. Sequitur:

»uirginem ducet uxorem; uiduam, et repudiatam, et sordidam, et meretricem non accipiet, sed puellam de populo suo, ne commisceat stirpem  generis sui uulgo gentis sue; quia ego Dominus qui sanctifico eum.« Hec est enim illa uirgo, de qua Apostolus ait: »Despondi enim uos uni uiro, uirginem castam exhibere Christo .« Itemque: »Ut exhiberet sibi gloriosam Ecclesiam, non habentem maculam, neque rugam, uel aliquid huiusmodi .« uidua uero repudiata, sordida, et meretrix Synagoga est, que tanto, talique sponso derelicto, toties post deos gentium fornicata est. Ducit igitur puellam de populo suo, de populo sibi obediente , ne forte commisceat stirpem, et genus suum meretricibus, hoc est infidelibus.

»Locutusque est Dominus ad Moysen dicens: Loquere ad Aaron. Homo per familias de semine suo,  qui habuerit maculam, non offeret panes Deo suo, nec accedet ad misericordiam eius.« Docet nos Dominus quales ad altaris ministerium sacerdotes eligi debeant: sint, inquit, sine macula: nisi enim per maculam crimen intelligamus, impossibile quodammodo iubere uidetur, 163 siquidem nemo est sine peccato. »Si cecus fuerit, si claudus, si paruo, uel grandi, uel torto naso, si fracto pede, siue manu, si gibbus, si lippus, si albuginem habens in oculo, si iugem scabiem, si impetiginem in corpore, si herniosus.« Cecus enim est, qui  sacras Scripturas praue intelligit, quales sunt Iudei et heretici. Claudus uero, qui in uia mandatorum Dei non recto gradu incedit, de quibus dicitur: »Et claudicauerunt a semitis tuis .« Ideoque Apostolus ait:  »Sicut in die honeste ambulemus .« Nasus quidem odores discernit; quod si paruus fuerit, non sentit ad plenum, si uero grandis modum excedit. Paruum enim nasum habebant, quibus Apostolus ait: »Nolite pueri effici sensibus, sed malitia paruuli estote ;« grandem uero quibus ait: »Non plus sapere quam oportet sapere, sed sapere ad sobrietatem .« Tortus uero nasus et bonum malum, et malum bonum diiudicat odorem esse: tortus autem turpior, et peior est. Pedem uero et manum fractam habet, qui sola inertia languens bonum aliquid neque dicit, neque agit; iacet ergo et corpori seruiens, nichil nisi otium et delicias diligit; iure a sacerdotio remouetur. Gibbus uero, celi nescius, terram solam intuetur,  per quem possumus auarum et cupidum intelligere, cuius omnis spes et desiderium circa terrena et transitoria uersatur. Oculus autem lippus, et si uideat, deformis tamen exterius est; et uerecundiam habet de seipso, quales uidemus in Ecclesia, qui ingenii quidem acumen habent, sed turpis uite egritudine tabescunt. Econtra uero oculus, qui albuginem habet, ipse se nichil uidere, certo iudicio manifestat, per quem illi intelliguntur, qui peccare non erubescunt, quorum opera quicunque uidet, cecos eos esse non dubitat. Qui autem iugem habet scabiem, semper inquietus est, laborat et fatigatur, crescit scabies et non sanatur. Tales autem sunt  secularium dignitatum amatores, qui quanto plus huic uitio insistunt, tanto amplius inardescunt, laborant, festinant, fatigantur; nichil eis satis est, quod propter iugem habentes scabiem hac nunquam sanantur. Unde ipse Dominus ait: »Quam difficile est diuitem intrare in regna celorum .« Sed quid per impetiginem, que latenter, et quasi insensibiliter crescens, subito circumstantia loca inuadit et occupat, unde etiam et nomen accepit, nisi luxuriam intelligimus, que, si saltem per cogitationem corde insederit, semper crescens totum hominem corrumpit. Quid uero per herniosos, nisi hypocritas et inanis glorie amatores, qui steriles sunt in filiorum procreatione. Hi enim opera sua faciunt, ut uideantur ab hominibus, estimari cupiunt  boni, nec uolunt esse tales; sed seipsos fecundissimos iactant. Quod autem sequitur: »uescetur tamen panibus, qui offeruntur in sanctuario,« sic est intelligendum, ut quamuis ille qui maculas habet, episcopus esse non possit, de panibus tamen, et cibis spiritualibus ei comedere permittitur. Multi Christi carnem et sanguinem accipiunt, qui sacerdotes fieri non possunt. Nemo enim qui maculam habuit, id est qui crimen commisit, etiam post peractam penitentiam sacerdos fieri debet, quanquam post penitentiam sacramentis Ecclesie licite uescatur. Unde et subditur:



CAPUT XXII.

»Omnis homo qui accesserit de stirpe uestra ad ea que consecrata sunt, et que obtulerunt filii  Isrel Domino, in quo est immunditia, peribit coram Domino.« In quo est immunditia, dixit, non in quo fuit. Si enim penitentia mundatus est, conficere quidem sacramenta ei non licet, ad sacramenta tamen accedere licet. Hoc autem adhuc manifestius exponit, dicens: »Homo de semine Aaron, qui fuerit leprosus, aut patiens fluxum sanguinis, non uescetur de his que sanctificata sunt mihi, donec sanetur.« Nota quod dicitur: »Donec sanetur.« Hoc autem dicit non de qualibet immunditia, sed de crimine, iam commisso, a quo sanetur per penitentiam. »Omnis alienigena non comedet de sanctificatis, inquilinus sacerdotis et mercenarius non uescetur ex eis. Quem autem sacerdos emerit, et qui uernaculus domus eius fuerit, hi comedent ex  eis.« Quia alienigena Ecclesie filius non est: inquilinus uero ac mercenarius non amore, sed pro lucro temporali Domino seruiunt, merito a sanctificatis repelluntur. »Qui enim indigne manducat et bibit, iudicium sibi manducat et bibit .« Illi autem, quos sacerdos emit, de quibus Apostolus ait: »Empti estis pretio magno ,« et qui eius domum fideliter custodiunt, accedant et comedant.

»Si filia sacerdotis cuilibet de populo nupta fuerit, de his que sanctificata sunt, et de primitiis non uescetur. Siue autem uidua, uel repudiata, et absque liberis, reuersa fuerit ad domum patris  sui, sicut puella consueuerat, aletur cibis patris sui.« Quis autem sit iste sacerdos, manifestum est; cuius utique filia est omnis anima, aqua baptismatis regenerata, que si alicui de populo nupserit, id est si heretico et infideli se coniunxerit, statim a spiritualibus cibis, et a Christi sacramentis aliena fit. Sin autem hereticorum spreuerit contubernia, et relicto errore ad Ecclesiam redierit, omnesque heretice prauitatis filios, et opera reliquerit, iterum celestis patris sui, qui nullum ad se uenientem 164 eiicit foras, cibis aletur. Magna hic Dei misericordia predicatur, nulli desperandi occasio datur. »Peccator quacunque hora conuersus fuerit, uita uiuet; et non morietur .«

»Qui comederit de sanctificatis per ignorantiam,  addet quintam partem cum eo quod comedit, et dabit sacerdoti in sanctuario.« Hoc idem est cum superiori. Si preuaricans ceremonias per errorem in his que Domino sunt sanctificata, peccauerit, ipsum quod intulerit damnum restituet, et quintam partem ponet supra tradens sacerdoti. Quod hic autem dicit per ignorantiam, ibi dicitur per errorem. Comedere autem hoc loco, disperdere et dissipare significat, secundum illud: »Quia comederunt Iacob, et locum eius desolauerunt .« Ipse etiam Apostolus: »Si uos mordetis, et comedetis, uidete ne ad inuicem consumamini .« Per ignorantiam siue per errorem sanctificata comedit, quicunque diuine legis oblitus sacrilegium facit, et bona Ecclesie dispergit et dissipat; hoc autem  qui fecerit, damnum restituat, et quintam partem superaddat. Quid est quintam partem superaddere, nisi seipsum sacerdotis iudicio et Ecclesie satisfaciendo humiliare? Quinta enim pars uocatur homo, quia quinque sunt corporis sensus, sine quibus nec peccare nec penitere potest. Siue etiam quia in quatuor partes bona Ecclesie diuiduntur; quicunque in decimis, et primitiis, aliisque Domino sanctificatis peccauerit, in integrum restituat  et quintam superaddat, id est seipsum sacerdoti tradat, cuius iudicio per omnia sit obedire paratus: nichil enim maius se ipso habet, quod pro damni restitutione sacerdoti tradere possit, sicque fit ut quinque partes reddat, qui in quatuor peccauit.

 Sequitur autem de eo, ut quicunque holocaustum, uel pacificorum uictimam Domino offert, siue sponte, siue pro uoto offerat, masculum offerat, et immaculatum, omnisque macula non sit in eo. Si cecum fuerit, si fractum, si cicatricem habens, si papulas, aut scabiem, aut impetiginem, non offerat Domino. Docet enim nos Dominus in Euangelio que ei offerre debeamus, ubi de tributis loquens, uisa Cesaris imagine, ait: »Reddite ergo que sunt Cesaris Cesari, et que sunt Dei Deo .« Si ergo Dei imago sumus: si nos ipsos Deo offerre debemus, lauemus maculas peccatorum, quia immundum et maculatum Deus non recipit. »Beati ergo immaculati in uia, qui ambulant in lege Domini .« Non enim cecum offerunt, qui mentis oculos uolunt habere lumine fidei illuminatos; nec fractum offerunt, qui uolunt interioris hominis ossa firma et solida esse, ne in uia Dei currentes deficiant. Ossa enim anime uirtutes sunt. At uero neque ea offeramus, que uel cicatricem, uel papulas, uel scabiem, aut impetiginem habent. Sed offeramus nos mundos et sinceros absque ulla peccati macula, quemadmodum supra iubetur. Nihil fermentatum offerri Domino; per quod omnis anime morumque corruptio prohibetur. Cicatricem uero pro uulnere posuit, secundum illud: »Putruerunt et corrupte sunt cicatrices mee .« Alioquin si uulnere iam sanato, cicatricem habent, non placet Domino; est penitentia, nondum perfecta. Sequitur:

 »Bouem et ouem, aure et cauda amputatis, uoluntarie offerre potes, uotum autem ex his solui non potest.« Non enim quasi ex debito exigitur, quod uoluntarie datur. Unde Apostolus: »Unusquisque prout destinauit in corde suo, non quasi ex tristitia aut ex necessitate .« uota autem etiam nolentes, soluere debemus: »uouete et reddite Domino Deo uestro .« Animalia ergo, que diminuta sunt, uoluntarie offerri possunt, quoniam ea que uoluntarie facimus, quamuis perfecte ac plene non faciamus, a Deo tamen suscipiuntur. uotum autem ex eis solui non potest, quia quecunque uouemus, in integrum et sine ulla diminutione soluere debemus. Melius est ergo non  uouere quam de uoto aliquid auferre, et quasi aliquid amputare.

»De manu alienigene non offeretis panem Deo uestro, et quidquid aliud dare uoluerit: quia corrupta et maculata sunt omnia, non suscipietis ea.« Est autem alienigena, qui de Ecclesia non est, et quorum munera impiorum odit Deus, talium oblationes non sunt recipiende.

»Bos, ouis et capra cum genite fuerint, septem diebus erunt sub ubere matris, die autem octauo, et deinceps offerri poterunt Domino.« Cuiuscunque enim conditionis homo sit, si septem diebus sub ubere matris Ecclesie fuerit, et ab eius fide et doctrina non recesserit, octauo die et deinceps Domino offerri poterit, non enim sunt dies nisi septem. Qui  ergo septem diebus sub ubere est, quandiu uiuit, ab ubere non recedit. Talis ergo uel octauo die, id est statim post hanc uitam, Domino offerri, et in sanctorum concilium recipi potest, uel deinceps si forte purgatorio indigerit. Non enim omnes qui saluantur, mox ut obierint, in beatitudinem recipiuntur. Quod autem ait: »Non immolabuntur una die matres cum fetibus suis;« tale est ac si diceret: Quamuis Ecclesie filii quotidie immolentur et transeant, mater tamen uiuit et durat, et filios parere non cessat. Sequitur:

»Si immolaueritis hostiam pro gratiarum actione Domino, ut possit esse placabilis, eodem die comedetis eam; non remanebit quidquam in mane  alterius diei.« Quamuis Apostolus dicat: »Gratias ago Deo semper pro uobis ;« hostia tamen pro gratiarum actione immolatur, tota una die comeditur, quod una dies totum hoc spatium temporis 165 intelligitur. In hac ergo die gratias agere, Deo seruire, nos ipsos immolare, calicem salutaris accipere debemus, quia post hanc uitam non est penitentie locus. Ille enim pro gratiarum actione hostiam immolat, qui Dei beneficiorum memor cum Psalmista dicit: »Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo .« Sequitur:



CAPUT XXIII.

»He sunt ferie Domini, quas uocabitis sanctas.  Sex diebus facietis opus: dies septimus, quia Sabbati requies est, uocabitur sanctus, omne opus non facietis in eo. Sabbatum Domini est in cunctis habitationibus uestris.« De Sabbato in Exodo sufficienter diximus, quod quidem tunc bene celebramus, quando a malo declinamus et in bono perseueramus. Sunt autem et alie festiuitates quas Iudei habebant celeberrimas, que, quamuis non semper in Sabbato fierent, Sabbatum tamen uocabantur. Unde in Euangelio dicitur: »Factum est in Sabbato secundo, primo ,« id est in secundo principali Sabbato. Primum enim principale Sabbatum in Martio erat, secundum uero quando spicarum manipulos offerebant; tertium autem in mense septimo colebatur. Erant autem tria prima, id est principalia,  Sabbata, in quibus omne masculinum apparebat coram Domino. Et de primo quidem, in quo pascha celebratur, et in azymis agnus comeditur, satis in Exodo dictum est. Dicamus ergo nunc de Sabbato nostro primo, id est de secunda principali festiuitate.

»Cum ingressi, inquit, fueritis terram, quam ego dabo uobis, et messueritis segetem, feretis manipulos spicarum primitias messis uestre ad sacerdotem, qui eleuabit fasciculum coram Domino, ut acceptabilis sit pro uobis altero die Sabbati, et sanctificabit illum. Atque eodem die, quo manipulus consecratur, cedetur agnus immaculatus anniculus in holocaustum Domino; et libamenta  offerentur cum eo: due decime simile consperse oleo in incensum Domini odoremque suauissimum, libatio quoque uini quarta pars hin.« Dominus enim in Euangelio loquitur, dicens: »Messis quidem multa, operarii autem pauci, rogate ergo dominum messis, ut mittat operarios in messem suam .« Messes ergo, populi; operarii uero, apostoli intelliguntur. Hos autem misit Dominus metere ubi ipsi non seminarunt. Dicatur ergo: Cum messueritis segetem, et in Dei arca, que est Ecclesia, fidelium manipulos congregaueritis, feretis primitias messis uestre ad sacerdotem. Primitie enim illi fuerunt, qui in primitiua Ecclesia crediderunt: hos autem ipsi apostoli per se sacerdoti obtulerant, id est Domino reddiderant qui eleuauit  fasciculum coram Domino; sic enim ipse ait: »Cum exaltatus fuero a terra, omnia traham ad me ipsum .« Nemo enim eleuatur, nisi ab ipso et per ipsum. Bene autem fasciculum posuit, quia »Multi sunt uocati, pauci uero electi .« Hoc autem fiebat altero die Sabbati, qui nunc ab ipso Domino dies Dominicus appellatur; ut iam tunc ipsi Sabbato quodammodo dies ista uideretur auferre principatum. Atque ipso eodem die cedebatur agnus in holocaustum, quoniam uno eodemque tempore et populus saluatur, et Christus immolatur. Unde et adhuc subditur: »Et libamenta offerentur cum eo, due scilicet decime simile consperse oleo;« per quas duos populos intelligimus, Iudeos et gentiles, qui nimirum oleo conspersi sunt, quoniam  Dei misericordiam, et Spiritus sancti gratias suscipere meruerunt. Et ne tantum sacrificium uno die finiretur, liba quoque et uinum quotidie offerebantur, que significabant panem et uinum, que quotidie sacerdotis ministerio in Christi carnem et sanguinem commutantur.

»Panem, et polentem, et pultes non comedetis ex segete, usque ad diem qua offeretis ex eo Deo uestro.« Nisi enim infidelis prius conuertatur, ut Domino offeratur, neminem in Ecclesie corpus traiicere possumus. Hoc enim significat comedere in hoc loco, quod beato Petro dictum est: »Occide et manduca .« Sunt ergo etiam segetes immunde, neque comedi debent, nisi prius Domino offerantur et baptismate lauentur.

 »Numerabitis ergo ab altero die Sabbati, in quo obtulistis manipulos, septem hebdomadas plenas, usque ad alteram diem expletionis hebdomade septime, id est quinquaginta dies, et sic offeretis sacrificium nouum Domino ex omnibus habitaculis uestris, panes primitiarum duos de duabus decimis simile fermentate, quos coquetis in primitias Domini, offeretisque cum panibus septem agnos immaculatos anniculos, et uitulum de armento unum, et arietes duos, et erunt holocaustum cum libamentis suis in odorem suauissimum Domino.« Omnes enim iste festiuitates pene idem significare uidentur. Unde quamuis non uno modo dicatur, unum tamen sacrificium omnibus offertur:  siue agnus, siue uitulus, siue hircus pro peccato immoletur, Christi tamen passionem significat. Similiter autem et segetes, et panes primitiarum, et duo arietes, homines sunt qui Deo offeruntur. Mos enim est prophetarum sepius non eisdem uerbis idem repetere: omnes enim Iudeorum festiuitates hanc nostram solemnitatem significabant, de qua dicitur: »Constituite diem solemnem in condensis usque ad cornu altaris .« Nos enim non ter in anno, sed toto anno festiuitatem agimus, si a seruili et iniquo opere cessamus, et in bono opere perseueramus. Septem autem 166 hebdomade hanc nostram festiuitatem precedunt, quia »nos sumus, in quos fines seculorum deuenerunt .« A Christi namque passione quinquagesimus  dies, et annus Iubileus in Ecclesia agitur, siquidem et a seruitute liberati sumus, et celestis patrie hereditas restituta est. In hac ergo tanta solemnitate offeramus sacrificium nouum Domino ex omnibus habitaculis nostris, uetera enim transierunt. Sed quid offeremus? Panes primitiarum duos; in his enim duobus panibus Ecclesia tota consistit. Duo enim panes duo populi sunt, Iudeorum scilicet et gentium. Hos autem ex omnibus, quos creauerat, in primitias et decimas sibi Dominus elegit. Qui bene de simila fermentata esse dicuntur, quia sicut mali, ita et boni de massa peccati originem ducunt. Offeruntur autem cum his panibus septem agni immaculati, per quos nichil melius quam septem gratias sancti Spiritus intelligere possumus,  sine quibus Deo nemo offertur. Que merito agni et immaculati dicuntur, quoniam innocentes et immaculatos homines faciunt. Offeramus autem et uitulum, ut Christi passionis semper memores simus. Offeramus et duos arietes, et ad honorem Dei, et totius Ecclesie edificationem laudemus duos apostolorum principes; delectatur enim Dominus tali sacrificio, et suas, suorumque laudes et triumphos eum audire delectat. Sequitur:

»Facietis et agnum et hircum pro peccato, duosque agnos anniculos hostiam pacificorum, cumque eleuauerit ea sacerdos cum panibus primitiarum coram Domino, cedent in usus eius.« Hic sacrificium quidem duplicatur; sed significatio non mutatur: quod enim per uitulum, hoc etiam per agnum  et hircum intelligitur, et quod per duos arietes, hoc per duos agnos significatur.

»Mense septimo, prima die mensis erit uobis Sabbatum memoriale clangentibus tubis, et uocabitur sanctum. Omne opus seruile non facietis in eo, et offeretis in eo holocaustum Domino.« Primam enim huius mensis diem, Sabbatum dicit, non quod semper Sabbatum esset, sed quia ut Sabbatum eam obseruabant, in qua et tubis clangebant, et holocaustum offerebant, nullumque opus seruile in ea faciebant, quoniam hanc nostram festiuitatem significabant, in qua a malo cessamus, et uoce, et corde Deum laudamus, semperque laudis et iubilationis offerimus holocaustum.

 »Locutusque est Dominus ad Moysen dicens: Decimo die mensis huius septimi, dies expiationum erit celeberrimus, et uocabitur sanctus, affligetisque animas uestras in eo, et offeretis holocaustum Domino. Omnis anima, que afflicta non fuerit die hac, peribit de populo suo; et que operis quidpiam fecerit, delebo eam de populo suo, Sabbatum enim requietionis est, et affligetis animas uestras die nono mensis, etc. Similiter autem a quintodecimo die mensis huius septimi erunt ferie tabernaculorum septem diebus Domino.« Diximus enim per hunc mensem hanc ultimam etatem significari, que sic est ultima in etatibus, sicut dies septimus ultimus in hebdomada. Merito ergo mense iste totus festiuus agitur, in quo festiuum Ecclesie tempus  significatur. Totus quidem, quia in principio letus, in medio et in fine; decimus namque pro fine ponitur, quoniam decimus in omni numero finis et terminus est, dies uero decimus quintus in mensis medio est. Quia ergo prima et decima, et quinta decima huius mensis celebris est, a priuilegio maiorum partium totum mensem festiuum esse demonstrat. Non solum enim diem septimum, uerum ut septimum mensem, et septimum annum Sabbatum uocat, quoniam in his omnibus requies et solemnitas agebatur. Hec est autem illa solemnitas, in qua semel in anno pontifex ingrediebatur in Sancta sanctorum, que quoniam hoc tempus acceptabile, et hos dies salutis significabat, nunc expiare, nunc animas affligere, nunc holocaustum immolare debemus:  peribit enim qui modo non affligitur, peribit qui modo penitentia non expiatur, et qui laudis sacrificia non immolat. Nunc enim est Sabbatum requietionis, in quo ab omni iniquitate requiescere et cessare debemus. Hoc igitur Sabbatum a uespere usque ad uesperum celebramus, et usque in finem, usque in ultimum diem ab omni malo in quiete perseueremus. A uespere usque ad uesperum intelligendum est a primo Christi aduentu usque ad secundum Christi aduentum. Christi namque natiuitas sexte etatis finis et uesperum, et septime mane, et principium fuit. Hec autem etas simul cum hoc mundo uesperum et finem habebit. Hucusque de die decimo, nunc de quintodecimo uideamus:

 »A quintodecimo die mensis huius septimi erunt ferie tabernaculorum septem diebus Domino. Dies primus uocabitur celeberrimus atque sanctissimus; omne opus seruile non facietis in eo, et septem diebus offeretis holocausta Domino. Dies quoque octauus erit celeberrimus atque sanctissimus, et offeretis holocaustum Domino; est enim cetus atque collecte, omne opus seruile non facietis in eo.« Que dicta sunt, et hec eadem uerba ad idem pertinent. Prima namque die mensis huius tubis clangebant, quia in principio huius etatis maior uox predicatorum ubique terrarum insonuit. De hac enim die scriptum est: »Canite in initio mensis tuba in insigni die solemnitatis uestre .« Decima uero die, illa magna festiuitas agebatur, in qua solus pontifex non sine sanguine ad expiandum populum ingrediebatur Sancta sanctorum: at uero quintadecima die eiusdem mensis 167 erat festiuitas tabernaculorum, in qua filii Isrel habitabant in tabernaculis septem diebus. Hec autem omnia quid aliud significabant, nisi quia nos in hoc septimo mense, in hac ultima etate, oris et cordis tuba Deum laudare, corpus et animam a peccatis omnibus expiare, et in Ecclesie tabernaculis septem diebus, id est quanto tempore uiuimus, quiete habitare, et Deo seruire debeamus? Hec sunt illa tabernacula, de quibus Psalmista dicit: »Quam dilecta tabernacula tua, Domine uirtutum; concupiscit et deficit anima mea in atria Domini  .« Huius autem solemnitatis primus dies, et octauus celeberrimi sunt, in quibus ut in aliis ab opere seruili cessare debemus, et sacrificium laudis, uitulos labiorum offerre Deo. Unde Apostolus ait: »Per ipsum ergo offeramus hostiam laudis semper Deo, id est uitulos labiorum confitentium nomini eius .« Sunt autem celeberrimi dies, quia in principio fidei apostoli et martyres claruerunt, et in ultimis diebus Iudei pariter et gentiles, cognita ueritate, ad fidem conuertentur. Unde octauus dies, cetus, et collectionis dies uocatur, quoniam maximus cetus sanctorum tunc in Ecclesiam colligetur. Sequitur:

»Sumetisque uobis die primo fructus arboris putcherrime, spatulasque palmarum, et ramos ligni  densarum frondium, et salices de torrente, et letabimini coram Domino Deo uestro, et celebrabitis solemnitatem septem diebus per annum.« Arbor pulcherrima est illa, de qua scriptum est: »Et erit tanquam lignum, quod plantatum est secus decursus aquarum, quod fructum suum dabit in tempore suo .« Et reuera pulcherrima arbor Christus Dominus noster, cuius fructus dulcissimos, et suauissimos primo die, et statim in ipso nascentis Ecclesie principio sancti apostoli collegerunt. De quibus Psalmista: »Quam dulcia faucibus meis eloquia tua, super mel, et fauum ori meo .« Per spatulas autem palmarum, et ramos ligni densarum frondium, et salices de torrente, ex quibus fiebant umbracula aduersus solis ardores, recte intelligimus  sanctorum exempla atque adhortationes, et consolatoria uerba. Unde ait Apostolus: »Quecunque scripta sunt, ad nostram doctrinam scripta sunt, ut per patientiam, et consolationem scripturarum spem habeamus .« Hec autem de festiuitatibus breuiter dicta sunt.



CAPUT XXIu.

Sequitur autem de oleo purissimo, quod in lucernis super candelabrum Aaron ponebat a uespere usque ad mane coram Domino. De hoc enim satis in Exodo diximus. Candelabrum enim Christus est, cuius lucerne cum oleo, septem gratie Spiritus sancti intelliguntur, quibus totius Ecclesie tabernaculum illuminatur. Sequitur:

»Accipies quoque similam, et coques ex ea duodecim  panes, qui singuli habebunt duas decimas, quorum senos altrinsecus super mensam purissimam statues coram Domino, et pones super eos thus lucidissimum, ut sit panis in monumentum oblationis Domini. Per singula sabbata mutabuntur coram Domino suscepti a filiis Isrel federe sempiterno, erunt Aaron, et filiorum eius, ut comedant eos in loco sancto.« Hec enim simila sacre legis scriptura et scientia est, de qua duodecim panes, id est duodecim apostolorum predicationes, et sermones cocti, et compositi sunt. Quos illi duodecim cophini bene significant, qui de quinque panum fragmentis in Euangelio implentur. Habent enim  singuli duas decimas, que totum legis decalogum dupliciter, id est secundum litteram et secundum scientiam spiritualem, exponunt. Si enim ad litteram tantum decem uerba legis intelligerentur, ex una decima panes suos apostoli composuissent. Sunt autem hi panes positi super mensam purissimam, quia super utriusque Testamenti doctrinam, que per mensam significatur, quasi quedam expositiones, superadditi sunt, super quos et thus lucidissimum non immerito ponitur, quia doctrina apostolica, et gustu suauis, et odore delectabilis est. Unde Apostolus: »Christi bonus odor sumus Deo in omni loco, in his qui salui fiunt, et in his qui pereunt; aliis enim sumus odor uite ad uitam, aliis odor mortis ad mortem .« Mutantur autem per singula  sabbata, quoniam omni festiuitate, et quotiescunque populus conuenit in unum, semper apostolorum doctrina exponi et recitari et quodammodo innouari debet. Hos autem comedit Aaron, et filii eius in loco sancto, quia episcopi et sacerdotes hos semper meditari, et in conuentu fidelium exponere debent. Sequitur:

»Ecce autem filius mulieris Isrelitidis, quem pepererat de uiro Aegyptio inter filios Isrel, iurgatus est in castris cum uiro Isrelita. Cumque blasphemasset nomen Domini, et maledixisset ei, adductus est ad Moysen, miseruntque eum in carcerem, donec nossent quid iuberet Dominus. Deinde uero iubente Domino, omnes qui audierunt posuerunt manus super caput eius, et lapidauit  eum omnis populus.« Ego hunc uirum, qui de fideli matre et infideli patre natus, contra Isrelitam et catholicum iurgatur, hereticorum aliquem intelligo, cuius mater Ecclesia, cuius pater diabolus est; in Ecclesia enim natus, a diabolo seductus, eius filius factus est, cuius opera operatur. Sic enim ipse Dominus ait: »uos ex patre diabolo estis .« Hic autem iurgatur in castris contra Isrelitam, quoniam hereticus contra catholicum disputans in Ecclesia Deum blasphemare, et maledicere non timet. Ideoque mittitur in carcerem, 168 separatur a communione fidelium, conueniunt episcopi, fit concilium, adsunt accusatores, ponunt manus super caput eius, conuincunt eum, lapidatur ab omni populo, maledicitur, et damnatur, et a toto  concilio dignus morte iudicatur, omnes in eum lapides proiiciunt, quicunque damnationis sententiam super eum confirmant.



CAPUT XXu.

 Sequitur autem de septimo anno, qui similiter ut septimus dies, et septimus mensis totus celeberrimus habebatur, agrum non serebant, uineam non putabant, sed omnia que sua sponte terra ferebat communia erant. Non quasi propria colligebantur a quoquam, sed quasi communis benedictio in cibum solummodo suscipiebant ab omnibus. Id ipsum autem per septimum annum intelligimus, quod per septimum diem et septimum mensem significari  diximus. Significat autem septimus annus hanc septimam etatem atque ultimam in qua Ecclesia in Dei laudibus sabbatizat, in qua a seruili et iniquo opere quiescens, mundana et transitoria despiciens, de crastino non cogitans, uno et communi utitur cibo sine labore preparato. Hoc autem etiam de futura uita intelligitur, pro cuius quiete promissa nobis in hac laboriosa uita, quasi in sex annis fatigamur. »Que enim seminauerit homo, ut Apostolus ait, hec et metet .« Sequitur:

»Numerabis quoque tibi septem hebdomadas annorum, id est septem septies, que simul faciunt annos quadraginta nouem. Et clanges buccina mense septimo, die decima mensis, propitiationis tempore in uniuersa terra uestra.« Que autem de  septimo anno, et septimo mense, et septimo die dicta sunt, de anno quinquagesimo intelligenda sunt. Clangebant autem buccina in septimo mense decima die mensis, quo uidelicet mense annus quadragesimus nonus finiebatur, et collectis omnibus terre fructibus, annus quinquagesimus, qui et iubileus, incipiebat. Buccine uero sonus iubilei denuntiatio erat. Hoc autem anno terra quiescebat, festum et letitia ab omnibus agebatur, seruitus soluebatur, libertas dabatur, omnisque homo ad pristinam suam possessionem reuertebatur. Hic autem annus tunc spiritualiter cepit, quando Christus Dominus noster de diaboli seruitute, suo sanguine mundum redemit, et primam nobis possessionem restituit, paradisi ianuas fidelibus suis aperuit, cuius beatitudo post septimam  annorum hebdomadam exspectatur, quando scilicet annus iubilei et laudis, annus quietis et beatitudinis incipiet sanctis.

»Si attenuatus frater tuus uendiderit tibi possessiunculam suam, et uoluerit propinquus eius, potest redimere quod ille uendiderat. Sin autem non habuerit proximum, et ipse pretium ad redimendum potuerit inuenire, computabuntur fructus ex eo tempore, quo uendidit, et quod reliquum est, reddet emptori, sicque recipiet possessionem suam. Quod si non inuenerit manus eius, ut reddat pretium, habebit emptor quod emerat usque ad annum iubileum; in ipso enim omnis uenditio redibit ad Dominum, et possessorem pristinum.« Quanta  ratione et honestate, quanta misericordia et pietate hec uerba plena sunt. Non enim possessio, sed tempus frugum, non terra, sed fructus terre uenditur. Sic enim neque emptor pretium, neque uenditor amittit possessionem, utrique cauetur; huius abundantia illius inopiam supplet, et e contra illius inopia huius abundantiam abundare amplius facit: nemo in tali uenditione decipitur, in qua et terminus est, et conditio. Iubileus enim terminus est, conditio uero, quia etiam ipse ususfructus omni tempore redimi potest. Hic ergo neque usura crescit, neque auarus fenerator aliena diripit, quoniam et tempus computatur et fructus. In his autem, in quibus misericordia  et pietas Dei manifeste commendatur, allegoriam aliam querere superfluum est.

»Qui uendiderit domum intra urbis muros, habebit licentiam redimendi, donec unus impleatur annus. Si non redemerit, et anni circulus fuerit euolutus, emptor possidebit eam, et posteri eius in perpetuum, et redimi non poterit, etiam in iubileo. Sin autem in uilla fuerit, domus que muros non habet, agrorum iure uendetur. Si autem redempta non fuerit, in iubileo restituetur ad Dominum.« Ciuitatem muratam, possumus intelligere Ecclesiam, uillam autem que muros non habet, eam dicimus esse que extra Ecclesiam est. De Ecclesie namque muro scriptum est: »Urbs fortitudinis nostre Sion Saluator, ponetur in ea murus et antemurale .« In hac autem ciuitate domum suam uendit, quicunque in Ecclesia positus crimen committit. Unde in persona quorumdam Apostolus ait: »Lex enim spiritualis est, ego autem carnalis sum uenundatus sub peccato .« Unus autem annus tota hec presens uita intelligitur. Qui ergo domum suam, carnem suam, et seipsum diabolo peccando uendidit, nisi priusquam huius uite annus ei terminetur, eam penitentia redimat, nec in ipso quidem iubileo eam redimere poterit. Iubileum autem hoc loco ultimum diem uocat, quando sancti liberati a seruitute corruptionis in primam possessionem, et in gloriam filiorum Dei transferentur. 169 At uero qui in uilla, et extra ecclesiam peccant, quoniam Dei protectionis muro non defenduntur,  et si prius domum, et carnem suam que diabolo multis modis uendita est, redimere non possunt, in iubileo tamen eam recipiunt. Iubileum autem infideles non habent. Quocunque autem die de seruitute aliquis liberatur, iubileus est illi. Habet ergo homo iubileum quocunque die baptizatur. Hoc ergo iubileo domus illa, que in uilla et extra ecclesiam uendita est, ad dominum suum reuertitur, quia tunc homo de diaboli seruitute liberatur. Sed iste quidem iubileus, nisi semel haberi non potest: alii uero iubilei toties habentur, quoties per penitentiam, reddita libertate, peccata soluuntur. Quod autem ait: »Quia edes Leuitarum, que in urbibus sunt, semper possunt redimi, suburbana uero eorum  nunquam debeant uendi,« ad litteram tantum intelligere sufficit; edificia enim ecclesiastica pro ipsius Ecclesie utilitate, ad pensionem quidem locari possunt, penitus autem alienari non possunt. Et hoc quidem, quia in urbibus sunt, et non facile celantur, uel obliuioni traduntur; suburbana uero, quia ab hominum conspectu longe sunt, ad tempus etiam, et conditionaliter sine periculo uendi non possunt. Habent ergo sempiternam possessionem, et nullatenus alienari debent.

Illi uero, qui seipsos alicui uendiderunt, per seipsos, uel ab aliis redimi possunt  . Non enim ut serui, sed quasi coloni habentur, aut mercenarii,  in quo satis misericorditer prouisum est a Deo, dum qui uenditus fuit, ad pretii tantum restitutionem tenetur, et qui emerat, accepto pretio, in nullo damnificatur. Utinam hec a Christianis obseruarentur, dum pauperibus diuites subuenirent absque fenore importuno, et pauperes diuitibus seruitia prestarent absque rerum suarum iactura! Sepe enim uidimus parua pecunia mutuata totam subito pauperum substantiam deuorari.



CAPUT XXuI.

Hinc autem sequitur sermo ualde prolixus, in quo multa beneficia pollicetur Dominus filiis Isrel, si ei obedientes fuerint et eius mandata custodierint. Econtra uero, si inobedientes fuerint, comminator eis multa mala. Hec autem omnia iuxta litteram eis  accidisse intelligere poterit quicunque eorum historias diligenter legerit: »Scripta sunt autem, ut Apostolus, ait, ad correctionem nostram, in quos fines seculorum deuenerun .« In his autem, quia satis per se facilia sunt, diutius immorari non est necesse. De his qui semetipsos uouerunt Deo, ut in sequenti capite.



CAPUT XXuII.

»Homo qui uotum fecerit et spoponderit Deo animam suam sub estimatione dabit pretium. Si masculus fuerit, a uigesimo anno usque ad sexagesimum annum, dabit quinquaginta siclos argenti, ad mensuram sanctuarii: si mulier triginta. A quinto autem anno usque ad uigesimum, masculus dabit uiginti siclos, femina decem,« etc.  Dicit quidem Dominus: »uouete, et reddite Deo uestro ,« attamen hic uota redimi permittit. Ego quidem non de omni uoto hoc intelligo, presertim cum dicatur de anima ipsa. Qui ergo peccat in uoto, redimat uotum, et det pretium sub estimatione. Sub estimatione quidem, quia et sexus, et etas, et facultas in soluendo pretio considerari debet; aliter enim uiri, aliter femine, aliter infantes et pueri, aliter adolescentes et iuuenes, et aliter senes et pauperes, aliter diuites et sapientes, et aliter insipientes iudicandi sunt. Et quamuis in pretio sit maius et minus, attamen in satisfactione equalitas est. Non enim minus satisfacit qui quinque siclos soluit quam ille qui soluit quinquaginta. Inde etiam mulierem, que duo minuta in gazophylacium  posuit, plus omnibus posuisse Dominus ipse testatur , non enim habuit amplius quid poneret. Sic ergo in dandis penitentiis etas, fortitudo, scientia, facultas, conditio, uoluntas, et similia consideranda sunt. Multi enim sunt qui neque uinum bibunt, neque carnes edunt, qui non tantum satisfaciunt quantum illi qui his in sobrietate pro corporis qualitate et necessitate utuntur. Sic enim Apostolus eos laudat qui comedunt omnia, sicut et illos qui comedunt olera, et sicut illos qui iudicant omnem diem, et illos qui iudicant diem ante diem . Ille ergo qui masculus est, et fortis a uigesimo anno usque ad sexagesimum  dabit quinquaginta siclos, id est maiori  et perfectiori penitentia satisfaciat. Hoc autem ad mensuram sanctuarii, id est secundum iudicium sacerdotum. Mulier autem, que mollior est, et cui de uirili fortitudine, et scientia aliquid deest, dabit triginta. Qui numerus quamuis in quantitate differat a superiori, in redemptione tamen anime inferior non est. Sic enim triginta siclis redimitur anima, sicut et quinquaginta. Trigesimo namque anno aquas sanctificans baptizatus est Christus; die uero quinquagesimo in Spiritu sancto, et igne apostoli baptizantur. Unde ipse Dominus ait: »uos autem baptizabimini in Spiritu sancto, non post multos hos dies .« Tantis ergo siclis redimitur anima, que ita uel ita mundata soluitur a peccatis. Sufficit enim anime, 170 si tanto pretio redimatur, quanto ipse  Saluator uenditus est. Similiter autem et uiginti siclis perfectissime redimitur et uotum et anima, quoniam qui legis Decalogum intelligentia et obseruantia duplicat, nichil est quod ultra satisfacere ualeat. Quindecim quoque siclorum redemptionem Salomon perfectam esse significans, ait: »Da partem septem, nec non et octo ,« his enim partibus constat iste numerus, per quas presens uita et futura significantur. Utrique autem uite dat partem, qui sic per istam transit ut alteram non amittat. Cur autem utramque uitam unum significet, notissimum est. ueniamus nunc per ordinem ad decem siclos, per quos, quia decem uerba legis intelliguntur, nullo alio pretio melius quam hoc anima redimitur. Perfecte etiam ille animam suam redimit  qui pro eius redemptione quinque siclos persoluit, id est qui quinque sui corporis sensus ad seruiendum Domino tradit. Restat nunc ut de tribus siclis dicamus, et perfectam in eis quoque redemptionem esse ostendamus. Duo enim sicli anima et corpus, tertius autem omnis nostra possessio intelligitur. Qui enim seipsum et omnia Domino reddit, perfecte satisfacit, de quo Dominus ait: »Si uis perfectus esse, uende omnia que habes, et da pauperibus .« Constat ergo quoniam anime redemptio, quamuis in quantitate differat, in solutionis tamen perfectione non differt.

»Si pauper fuerit, et estimationem reddere non ualebit, stabit coram sacerdote, et quantum ille estimauerit, et uiderit eum posse reddere, tantum  dabit.« Hec enim paupertas non temporalium diuitiarum, sed scientie et uirtutum esse uidetur, que secundum prouidi sacerdotis arbitrium iudicari debet. Hoc est enim quod Dominus ait: »Quia seruus nesciens uoluntatem domini sui, et non faciens digna, plagis uapulabit paucis .« Inde phreneticis et insanis peccata que committunt non imputantur.

»Animal autem quod immolari potest Deo, si quis uouerit, sanctum erit, et mutari non poterit . Quod si mutauerit et ipsum quod mutatum est, et illud pro quo mutatum est, consecratum est Domino.« Nullum enim animal nisi mundum immolatur Domino   . Sed quid est animal mundum, nisi opus bonum omnique malitia mundum? Hoc autem qui uouerit, reddere oportebit, et mutare non poterit. uouere enim, et iurare proxima sibi, et ualde similia sunt. Si quis autem pro uoto aliquid aliud reddiderit, pro quo a uoto se solui arbitretur, errat; sed illud quod pro uoti redemptione fit, Domini est, id est a Domino recipietur, et ipsum insuper uotum compleri oportebit. Sancta ergo uota reddenda, iniqua uero redimenda sunt. Unde et subditur:

»Animal immundum, quod immolari Domino non potest, si quis uouerit, adducetur ante sacerdotem, qui iudicans utrum bonum, uel malum sit, statuet pretium, quod si dare ualuerit, addet preter  estimationem quintam partem.« Quid enim animal immundum, nisi opus malum? quod quia Dominus non recipit, ei immolari nequit. Hoc autem sicut uouere, ita et facere malum est. uerumtamen si quis tale aliquid uouerit, ueniat ad sacerdotem, eique uotum suum manifestet, qui si cognouerit malum esse, statuet pretium, quo redimatur; melius est enim ut redimatur quam ut agatur. Hoc autem pretium penitentie satisfactio est; quod pretium si dare uoluerit ille qui offert, addet super estimationem quintam partem, agens penitentiam, que in quinque corporis sensibus consistit. Tale enim uotum illi fecerunt qui se non prius manducare et bibere uouerunt quam Apostolum interficerent.

 »Homo si uouerit domum suam, et sanctificauerit Domino, considerabit eam sacerdos, utrum bona, an mala sit, et iuxta pretium quod ab eo fuerit constitutum, uenundabitur; sin autem ille qui uouerat uoluerit redimere illam, dabit quintam partem estimationis supra, et habebit domum.« Hoc enim quamuis ad litteram sit dictum, spiritualiter tamen aliquid significare potest. Sepe enim in diuino eloquio et domus, et templum, et tabernaculum uocatur. Unde manifestum est quia nemo fidelium est, qui domum suam Deo non uouerit et sanctificauerit, siquidem seipsum per fidem et baptismum Domino tradidit. Considerat autem sacerdos hanc domum, utrum bona, an mala sit, constituitque pretium quo uenundatur  ; quia aliter bona, et  aliter uenditur mala. Bona enim domus uirtutum pretio uenditur Deo. De mala uero dicitur id quod Apostolus ait: »Ego, inquit, carnalis sum, uenundatus sub peccato .« Altera ergo mundatur, ut splendeat, altera uero uastatur, ut ruat, quam si ille, qui uouerat redimere uoluerit, dabit quintam partem estimationis supra, et habebit domum. Qui igitur peccando perdidit domum, non nisi penitendo et satisfaciendo, eam iterum habere potest; talis enim domus peccando perditur; qui enim bene uouet, id reddat quod uouit. Non enim indiget hoc uotum redemptione; indigeret autem,  si redditum non esset, uel si redditum uiolatum esset.

»Quod si agrum possessionis sue uouerit, et consecrauerit Domino iuxta mensuram sementis, estimabitur pretium. Si triginta modiis hordei seritur terra, quinquaginta siclis uendetur argenti. Si statim ab anno incipientis iubilei uouerit agrum, quantum ualere potest, tantum estimabitur. Sin autem post aliquantum temporis supputabit 171 sacerdos pecuniam, iuxta annorum, qui reliqui sunt, numerum, usque ad iubileum, et detrahent ex pretio. Quod si uoluerit agrum ille qui uouerit, addet quintam partem estimate pecunie, et possidebit eum.« Hec autem, et cetera, que subsequuntur de agrorum possessione, ad litteram  intelligantur, que quidem ut scriberentur, multis de causis necessarium fuit. In eo enim quod pretium, error, fraus, lites et preces tolluntur, sacerdotum auaritia refrenatur. Hec enim omnia inter ementes et uendentes accidere solent; que quidem ideo hic esse non possunt, quia pretium, et tempus et uenditionis modus determinatur; ita ut neque carius emi possit, neque uilius uendi. Denique quintam partem super estimationem addere precipit, quatenus ille, qui possessionem suam Domino uouit, non magnum desiderium redimendi habeat, dum sibi ad redimendum cariorem esse cognoscit. Poterat enim homo a principio, et priusquam Domino consecraretur, eam quam uouerat possessionem redimere, que ideo ei carius quam aliis uendebatur,  quoniam alii non possessionem ipsam, sed usumfructus solummodo emebant; ipse uero ipsam possessionem iure hereditario redimebat. Semel enim Domino aliquid consecratum, nec uendi, nec redimi, ulterius poterat: alie possessiones in iubileo ad proprios dominos reuertebantur. Poterat ergo quilibet suam possessionem Domino dare, aliis uero uendere, et penitus alienare non poterat. ualde ergo hec scribere necessarium fuit ut cum de aliis possessionibus supra dixerat, de domini quoque possessionibus non taceret, ne forte inter has et illas nullam putaret esse distantiam. Sequitur:

»Sin autem uoluerit redimere, sed alteri cuilibet fuerit uenundatus, ultra eum qui uouerat, redimere non poterit, qui cum quoque iubilei uenerit  dies, sanctificatus erit Domino, et possessio consecrata ad ius pertinebit sacerdotum.« Hoc est enim quod modo diximus, quia ille qui uendiderat statim a principio agrum suum redimere posset. Si uero alteri cuilibet prius uenderetur  iam alter ille, qui uouerat, eum redimere non poterat; sed ueniente iubileo, quasi Deo consecratus ad ius sacerdotum pertinebat.

»Si ager emptus est, et non de possessione maiorum sanctificatus fuerit Domino; supputabit sacerdos iuxta annorum numerum, usque ad iubileum,  pretium, et dabit ille qui uouerat eum Domino. In iubileo autem reuertetur ad dominum qui uendiderat eum, et habuerat in sortem possessionis sue.« Quia enim iure hereditario alterius agrum nemo emere poterat, si quis agrum, cuius usum exuerat, et quem de possessione antiquorum parentum suorum non possidebat, Domino uouisset, non ideo quidem Domino erat, sed ueniente iubileo ad priorem dominum qui eum uendiderat, et cuius hereditas fuerat, reuertebatur; ille uero,  qui eum emerat, et Domino uouerat, ad iubileum scilicet eum redimendi licentiam habebat. Expositis autem omnibus que in hoc profundissimo uolumine expositione indigere uidebantur, Domino nostro Iesu Christo gratias agamus, quem quicunque sequitur non ambulat in tenebris, sed ueri luminis splendore illustratur; cui cum Patre ceterno, et Spiritu sancto est honor et gloria, regnum et imperium, uirtus et potestas, et nunc, et semper, et per infinita secula seculorum. Amen.

Explicit liber Leuitici.



INCIPIT EXPOSITIO IN NUMEROS.



172 CAPUT PRIMUM.


»Locutus est Dominus ad Moysen in deserto Sinai, in tabernaculo federis, primo die mensis secundi, anno altero egressionis eorum ex Aegypto, dicens: Tollite summam uniuerse congregationis filiorum Isrel per cognationes et domos suas, et nomina singulorum qui sexus est masculini, a uigesimo anno et supra, omnium uirorum fortium ex Isrel, et numerabitis eos per turmas suas, tu et Aaron. Eruntque uobis principes tribuum ac domorum in cognationibus suis illi quorum nomina hec sunt.« Quicunque enim in Euangelio Dominum nostrum Iesum Christum dicentem audiuit: »uestri autem capilli capitis omnes numerati sunt ,« intelligere debet quid significet  quod Dei populus numeratur. Nouit enim Dominus et nomina et numerum electorum suorum, et reuera beati, qui in Dei exercitu numerati, et quorum nomina scripta sunt in libro uite. De his enim perire aliquem impossibile est, ideoque soli masculi et uiri fortes a uigesimo anno et supra non immerito hoc in loco numerantur; tales enim pugnare, et in hostem ciere decet, quos et sexus, et etas, et fortitudo commendat. Sed quare a uigesimo anno et supra, nisi quia bis decem uiginti sunt? decem enim sunt uerba legis, in quibus omnis scientie plenitudo continetur, que quicunque duplicauerit, et secundum litteram et spiritualiter ea intelligat, secure contra Iudeos et hereticos et disputare et pugnare ualebit. Qui uero hoc numero aliquid  minus habent, in tali certamine facile superantur. uiginti quoque annos habere, est diuine legis scientiam dupliciter intelligere: qui uero ea que intelligit operatur, etiam supra uiginti aliquid habere uidetur. Sed quid per Moysen et Aaron, qui et pugnatores numerant, et duodecim super eos principes eligunt, nisi Christus Dominus noster significatur? Ipse enim et legislator est sicut Moyses, et sacerdos sicut Aaron. Ipse quoque duodecim sue militie principes  elegit quos et apostolos nominauit, quibus in Euangelio loquitur dicens: »Non uos me elegistis, sed ego elegi uos .« De hoc autem capitulo ista sufficiant.

»Locutusque est Dominus ad Moysen, dicens: Tribum Leui noli numerare, neque pones summam eorum cum filiis Isrel; sed constitue eos super tabernaculum testimonii, et cuncta uasa eius, et quidquid ad ceremonias pertinet, ipsi portabunt et tabernaculum et omnia utensilia eius, et erunt in ministerio, et per gyrum tabernaculi mutabuntur.« Numeratur quidem tribus Leui, sicut postea declarabitur; eius tamen numeri summa cum ceteris non ponitur, maioribus enim hec tribus uacat mysteriis. Multam enim differentiam habet a reliquo populo  clericorum ordo, qui per hanc tribum significatur. Ipse enim constitutus est super tabernaculum testimonii, ipse super totam Ecclesiam obtinet principatum, ipse eius uasa et ceremonias, ipsum quoque tabernaculum, et cuncta eius utensilia portat, quoniam totam Ecclesiam, eiusque sacramenta regit, ordinat et disponit. Unde non immerito, quoniam isti totius tabernaculi sunt ministri et custodes, circa ipsum tabernaculum proxima sua tentoria figunt. Post eos autem cetera multitudo, unusquisque secundum ordinem sibi dispositum castrametatur. Nemo uero preter illos ad tabernaculum deponendum, uel erigendum, aut aliquo modo disponendum, accedere audebat, quoniam quicunque externorum accesserat, occidebatur. Hoc autem si nostri reges  et principes intelligerent, ecclesiastica sibi officia non usurparent.



CAPUT II.

Ipse quoque castrorum ordo, tam bene dispositus, magnum aliquid significare uidetur. In medio enim tabernaculum figebatur, cui proximi per gyrum Leuite castrametabantur, deinde uero ad orientalem plagam Iudas figebat tentoria, in cuius exercitu Isachar et Zabulon adnumerati, per turmas suas  semper primi egrediebantur; ad meridiem autem ponebant castra filii Ruben, in quibus Simeon et Gad connumerati sunt; ad occidentalem uero plagam erant castra filiorum Ephraim, et simul cum eis Manasses et Beniamin. At uero ad aquilonem castrametati sunt Dan, atque iuxta Aser et Nephthalim, et isti quidem semper nouissimi proficiscebantur. Merito igitur de Ecclesia dicitur: »Pulchra ut luna, electa ut sol, terribilis ut castrorum acies ordinata .« Nihil in ea inordinate, indecenter, temere, et incomposite fieri debet, unusquisque in suo ordine maneat, priori inferior non se preferat.



173 CAPUT III.

»Locutusque est Dominus ad Moysen, dicens:  Applica tribum Leui, et fac stare in conspectu Aaron sacerdotis, ut ministrent ei, et excubent; et obseruent quidquid ad cultum pertinet multitudinis coram tabernaculo testimonii, et custodiant uasa tabernaculi, seruientes in ministerio eius. Dabisque dono Leuitas Aaron et filiis eius, quibus traditi sunt a filiis Isrel: Aaron autem et filios eius constitues super cultum sacerdotii. Externus qui ad ministrandum accesserit morietur.« Intelligite hec, Leuite, aperite oculos, uidete, non uos superbia inflet, scitote quia ministri estis episcoporum et sacerdotum, et non solum ministri, sed dono dati ad seruiendum, ab obediendum, eorumque monitis et iussionibus obsequendum. Si enim uos aliter feceritis, moriemini, sicut et externus, qui ad ministrandum accesserit, morietur.

»Locutusque est Dominus ad Moysen, dicens: Ego tuli Leuitas a filiis Isrel pro omni primogenito, qui aperit uuluam in Isrel, eruntque Leuite mei. Meum est enim omne primogenitum, ex quo percussi primogenitos in terra Aegypti, sanctificaui mihi quidquid primum nascitur in Isrel; ab homine usque ad pecus mei sunt: ego Dominus.« In primogenitis enim Aegyptiorum, quos Dominus percussit, primum et originale peccatum in cunctis fidelibus se suo sanguine, et aqua baptismatis delere significauit. Pro his autem omnia primogenita filiorum Isrel sibi uindicauit, quia, destructo originali peccato, fidem  se diligere, sibique placere ostendit: sicut enim illo peccato moriuntur omnes, ita hac uirtute uiuificantur omnes, secundum illud: »Iustus ex fide uiuit .« Sed quia non omnes, qui fidem habent, Ecclesie sacramentis digni, et idonei sunt, ideo sola Leuitica tribus ad seruiendum in tabernaculo pro primogenitis a Deo eligitur, ut sicut hec tribus una erat in genere, ita omnis clericorum ordo, unus idemque sit in religione. Hoc enim Apostolus significans, episcopos, et presbyteros et diaconos sine crimine esse iubet.

Hinc autem precipit Dominus Moysi ut numeret omnes masculos de tribu Leui, ab uno mense et supra,  numeret et omnes primogenitos masculini generis similiter ab uno mense et supra de ceteris tribubus filiorum Isrel. Sed quia plures fuerunt primogeniti totius Isrel, quam soli masculi tribus Leui, omnes eos qui superfuerunt ex tunc et postea pretio quinque siclorum post unum mensem redimi precepit. Siclus uiginti obolos habet. Quid est autem, quod soli masculi numerantur, nisi quia illi in Dei militia computantur, qui neque feminee sint fragilitatis, neque, sicut Eua, facile decipiuntur? Numerantur ab uno mense et supra, qua in re totam hanc militiam ex solis fidelibus constare significatur. Post unum etenim mensem omnes primogeniti ad templum ferebantur, et Domino a parentibus offerebantur; quia ergo ante unum mensem Deo non  dantur, merito ante unum mensem in Dei exercitu non computantur. Numerantur ergo per unum mensem, id est postquam Ecclesie coniuncti et Deo redditi sunt, et iam per fidem ei adherent. Unde etiam post unum mensem redimuntur, quia ante unum mensem nullius pretii sunt, si quidem neque ad templum allati, nec in templo Deo oblati, nec Ecclesie sociati sunt. Redimuntur autem primogeniti quinque siclis argenti, per quos isti quinque libri Moysi significantur. Qui bene argentei esse dicuntur, quoniam puri sunt et ueraces, nullaque falsitate corrupti, secundum illud: »Eloquia Domini, eloquia casta, argentum igne examinatum .« Hi autem sicli ad mensuram sanctuarii a sacerdotibus suscipiuntur, si dupliciter, id est ad  litteram et spiritualiter, intelligantur. Inde enim et uiginti obolos habere dicuntur, quoniam in hoc numero legis uerba duplicantur; decem enim sunt que, si dupliciter intelligantur, omnem diuine legis in se continent plenitudinem; si uero duplicata non fuerint, tales sicli non erunt ad mensuram sanctuarii. Qui autem redimuntur, non se continuo a seruitio tabernaculi liberos esse putent, liberi quidem ab altaris officio, non tamen liberi sunt a seruitio; in eo enim quod quinque siclos dederunt, horum quinque librorum fidem, scientiam et doctrinam se recipere, tenere et obseruare promiserunt. Redimamus ergo primogenita nostra, redimamus fidem nostram, indiget enim redemptione, quia sine operibus mortua est; demus pro ea quinque siclos, reddamus  Domino hos quinque libros; reddamus, inquam, non solum legendo, uerum etiam et credendo et agendo, quoque doctrinam et fidem tenendo.



CAPUT Iu.

Sequitur autem de eo quod preceperat Dominus Moysi, ut numeraret filios Leui, eos scilicet qui erant a triginta annis et supra, usque ad annum quinquagesimum, et constitueret unicuique cuius seruitii in templo esse deberet. Precepit ergo ut filii Caath portarent arcam testimonii, et mensam propositionis in qua semper panes erant, et simul cum ea thuribula, mortariola, cyathos, et crateres ferrent et candelabrum cum lucernis, forcipibus, emunctoriis, et cunctis uasis olei, que ad concianandas  174 lucernas necessaria sunt, similiter autem et altare aureum, nec non et aliud altare cum omnibus uasis suis; et ista quidem sunt onera filiorum Caath. Filii uero Gerson portabant omnes cortinas tabernaculi et atrii tabernaculi, et tectum, et tentorium et funiculos. At uero filii Merari tabulas, et uectes, et columnas et bases ferebant. Hec autem omnia fiebant iuxta preceptum, et dispositionem Aaron et filiorum eius; ipsi enim tabernaculum erigebant, ipsi, quando castra mouenda erant, tabernaculum et sancta sanctorum ingredientes, ipsumque tabernaculum deponentes, arcam, et mensam, et candelabrum, ceteraque onera filiorum Caath pallio hyacinthino inuoluentes, eos sic inuoluta portare iubebant. Quia in re manifestum est quoniam  ad episcopos contemplationi uacare, et maiora Ecclesie sacramenta tractare et agere pertinet; ita Leuite ceterique ordines minores in exterioribus officiis fideliter laborare, desudare debent, ut nemo inutilis, nemo otiosus inueniatur, sed maiorum iussionem, et dispositionem confestim minorum obedientia consequatur. Quid autem arca Testamenti, quid mensa et candelabrum, quid cortine et tabule, quid columne ceteraque significent, diligitentissime in Exodo exposuimus. Quod autem hec omnia pallio hyacinthino exterius inuoluta feruntur, hoc significare puto quod omnis fidelis anima, siue in prosperis, siue in aduersis, sanctam, celicam et angelicam uitam et agere et ostendere debeat. Tali enim pallio inuolutus erat ille qui, in terris adhuc  positus, dicebat: »Nostra autem conuersatio in celis est ;« hyacinthus enim celi colorem imitatur. Sed quare isti a trigesimo usque ad quinquagesimum annum numerantur, nisi quia Ecclesie ministros etate et sapientia fortes et prudentes esse oportet? Maxime enim hisce annis uiget etas, utpote iuuentus, que aliarum etatum precipua est; uiginti enim anni sunt a trigesimo ad quinquagesimum, quo numero quid significetur, satis iam diximus. Et trigesimo quidem anno Saluator noster baptizatus est, doctrina et opere sue malestatis potentiam ostendere cepit.



CAPUT u.

»Locutusque est Dominus ad Moysen, dicens:  Precipe filiis Isrel, ut eiiciant de castris omnem leprosum, et qui semine fluit, pollutusque est super mortuo, tam masculos quam feminas eiicite de castris, ne contaminent ea, cum habitauerint uobiscum.« Leprosa est enim omnis anima infidelis, et criminosa, precipue autem Simoniaca et heretica prauitate infecta. Semine autem fluere, est errorem in populo seminare. Pollutus uero super mortuo dicitur qui mortui hominis cadauer tetigit, per quem nemo melius quam corporis et anime homicida intelligi potest. Tales enim de Ecclesia eiiciantur, ne sua cohabitatione eam polluant: »Qui tetigerit picem, inquinabitur ab ea ;« et: »Corrumpunt bonos mores colloquia praua .«

 »uir, siue mulier, cum transgressi fuerint mandatum Domini, atque deliquerint, confitebuntur peccatum suum, et reddent ipsum caput, quintamque partem desuper ei in quem peccauerint. Sin autem non fuerit qui recipiat, dabitur Domino, et erit sacerdotis, excepto ariete qui offertur pro expiatione, ut sit placabilis hostia.« Hoc autem capitulo manifeste ostenditur, quoniam illi qui aliena rapiunt, nisi ea in integrum restituant, et de iniuria satisfaciant, quod eorum confessio sit inutilis et penitentia infructuosa. Quintus enim in sensibus tactus est, per quem furta et rapine fiunt. Hanc ergo quintam partem raptores reddunt, quando se non ulterius fraudulenter aliena tangere promittunt. Bene autem, si non fuerit qui recipiat hec, Domino  dantur, quoniam ipsius sunt omnia, et ei cuncta iure debentur; ipse enim penitentis affectum recipit, ipse nulli penitenti, et satisfacere uolenti indulgentie ianuam claudit. Sunt autem hec sacerdotis, quia ad ipsum pertinet, et penitentes suscipere et suis intercessionibus peccata delere. Quid per arietem qui offertur pro expiatione. significatur, nisi quia omnis qui sic peccat, post satisfactionem innocenter uiuere debet, ut iam non lupus sit rapiens, sed aries, nulli nocendo? aliter nec hostia placabilis, nec penitentia erit fructuosa.

»Si spiritus zelotypie concitauerit uirum contra uxorem suam, que polluta est, uel falsa suspicione appetitur, adducet eam ad sacerdotem et offeret oblationem pro illa, decimam partem sati  farine hordeacee. Non fun det super eam oleum, nec imponet thus, quia sacrificium zelotypie est, et oblatio inuestigans adulterium.« uir enim iste zelotypus Christus iehsu intelligi potest, cuius uxor non solum Ecclesia, uerum etiam unaqueque anima intelligitur. Dicitur enim zelotypus, id est suspiciosus, non secundum se, qui omnia nouit, sed secundum nos qui eius membra sumus; taliter enim se esurire, et sitire, et nudum, et infirmum esse dicit, non utique, quod eius omnipotens natura horum aliquid patiatur. Sic ergo in nobis zelotypus est, sicut esuriens, et sitiens, nudus, et infirmus. Spiritu ergo zelotypie ipse iehsu incitatur in nobis, quando nos pro eius amore contra aliquem incitamur, quem in fide catholica suspiciosum habemus.  Talem enim ducere debemus ad sacerdotem, id est ad concilium episcoporum et sacerdotum, et offerre oblationem pro illo; quam oblationem? decimam partem sati farine hordeacee. Decem enim sunt uerba legis, quorum quidem decimam partem, hanc farinam 175 esse puto; satum ergo farine, totum librum legis, unumquodque uero mandatorum, decimam partem sati intelligimus. Ut, u. g., »non mechaberis ;« hoc ergo mandatum hic offertur, hoc in concilio recitatur, hoc aduersum mulierem adducitur, que de adulterio accusatur. Unde et bene talis farina hordeacea dicitur, quia mestis faucibus cordis ab utraque parte suscipitur. Quis est enim qui de heresibus libenter uel tractet,  uel tractare audiat? Super hanc autem farinam neque oleum funditur, neque thus imponitur, quoniam tali accusationi nemo misericordiam, nemo suauitatis assensum prebere debet; debet autem omnibus horribilis et fetida apparere. Hoc autem audiant illi qui adulando hereticos ungunt, et qui eorum uerbis quasi suaui aliquo odore delectantur.

»Deferet ergo eam sacerdos, et statuet coram Domino, assumetque aquam sanctam in uase fictili, et pauxillum terre de pauimento tabernaculi mittet in eam  .« Quid enim per aquam sanctam, nisi sanctarum Scripturarum exempla? Quid uero per uas fictile, nisi humanum corpus intelligimus? Unde Apostolus tali aqua plenus dicebat:  »Habemus thesaurum istum in uasis fictilibus .« Pauxillum uero terre, corpus Christi est, qui de pauimento tabernaculi, id est de carne uirginis suscipitur, in qua quasi in tabernaculo ad tempus habitauit. Offert ergo sacerdos, id est aliquis religiosus et sapiens, et statuit coram Domino supradictam farinam, id est zelotypie oblationem, siue accusationem, quoniam omnia de quibus mulier accusatur in consilio manifestat. Deinde uero assumit aquam sanctam in uase fictili, quoniam omnia fidei catholice documenta colligit in sacrario pectoris sui. Quibus pauxillum terre de pauimento tabernaculi admiscet, per quam de uirgine Christi incarnationem intelligimus. His autem ita compositis, recitat sacerdos et mulieris accusationem,  et post hoc symbolum catholice fidei; et hoc est quod ait:

»Cumque steterit mulier coram Domino, discooperiat sacerdos caput eius, et ponat super manus illius sacrificium recordationis et oblationem zelotypie.« Stat enim mulier coram Domino, quoniam ille qui accusatur consistit in presentia sacerdotum. Caput uero illi discooperitur, quando quid in mente habeat, et quam fidem teneat sacerdotis interrogationibus manifestatur. Tunc uero sacrificium recordationis, id est fides catholica et oblatio zelotypie, id est accusatio criminis ponuntur super manus eius, id est palam et manifeste ei recitantur; deinde uero sequitur excommunicatio,  ut si aliter credit, uel pro aliis alia fingit, eis que sequuntur maledictionibus subiiciatur. Et hoc est quod sequitur:

»Ipse autem tenebit aquas amarissimas, in quibus cum exsecratione maledicta congessit, adiurabitque eam, et dicet que sequuntur.« Ipse, inquit, id est sacerdos , tenebit aquas amarissimas, per quas libellum examinationis intelligimus, qui totus maledictionibus, et anathemate exaratus est. Dabitque has aquas bibere mulieri, quoniam totam hanc maledictionem, ea audiente et intelligente, leget; qua recitata, respondebit mulier,  id est anima, que de fide accusatur: Amen, amen, id est fiat quod dicitis, si ego aliam quam uos tenetis fidem teneo. Prius tamen sacerdos tollet pugillum de eo quod offertur, et incendet super altare. Quod enim hoc sacrificium fidei symbolum significet, iam superius diximus. De quo quidem pugillo tollimus, quando partem aliquam, et illam precipue de qua anima accusabatur, a toto separamus. Hanc autem super cordis accusati hominis altare incendimus, postquam hanc fidei partem ei et tenere, et credere, et diligere rationibus suademus. Deinde uero tollat sacerdos de manu eius sacrificium zelotypie, et eleuabit illud coram Domino, imponetque super altare. Sacrificium enim zelotypie, decimam partem sati farine diximus superius, quando decimum quidem  legis mandatum exposuimus, illud scilicet quo dicitur: »Non mechaberis .« Decimum autem, non secundum ordinem, sed secundum numerum dicimus. Hoc autem tollit sacerdos de manu eius, quando eam non mechatam fuisse ostendit. Eleuat autem coram Domino, et ponit super altare, et hoc omnes qui presto sunt auribus audire, et corde intelligere et credere facit. Quod autem post aquarum bibitionem, mulieris uenter, si rea fuerit, tumescit, femurque putrescit, hoc significare puto, quod postquam hereticus excommunicatus et damnatus est, omnis eius doctrina, et predicatio gignendi et pariendi uires amittit, omnibusque inutilis, uentosa et fetida esse uidetur. Sicut enim uentre et femore mulieres, ita doctrina et  predicatione adulterinos suos heretici gignunt et pariunt.



CAPUT uI.

»Locutusque est Dominus ad Moysen, dicens: Loquere ad filios Isrel, et dices ad eos: uir siue mulier cum fecerint uotum, ut sanctificentur, et se uoluerint Domino consecrare, a uino et ab omni quod inebriare potest, abstinebunt; acetum ex uino, et ex qualibet alia potione, et quidquid de uua exprimitur, non bibent, uuas recentes, et siccas non comedent cunctis diebus, quibus ex uoto Domino 176 consecrantur, quiquid ex uinea esse potest, ab uua passa usque ad acimum non comedent.« Hoc enim uotum, priusquam  sanctificentur et baptizentur, omnes Christiani faciunt, quoniam ad fidem uenientes, diabolo et omnibus operibus eius omnibusque pompis eius abrenuntiant. Quid est enim aliud uinum, et omne quod inebriare potest, non bibere, nisi a uitiis et peccatis abstinere, quibus anima inebriata sensum et rationem, omnemque uirtutem et fortitudinem amittit? Unde bene non solum uinum, uerum etiam et uuas, quidquid ex uinea, usque ad acimum esse potest, abiicere precepit, ut non solum agendo, uerum etiam neque cogitando peccemus.

»Omni tempore consecrationis sue nouacula non transibit super caput eius, usque ad completum  diem quo Domino consecratur. Sanctus erit crescente cesarie capitis eius.« Caput etenim anime mentem dicimus, cuius quidem capilli sancte cogitationes intelliguntur. Hic autem Nazareus semper ornatus, et nunquam priuatus esse debet. Qui enim semper bene cogitat, non facile peccat; male enim cogitationes sunt causa peccandi, secundum illud: »Ex corde enim exeunt cogitationes male, adulteria, furta, homicidia .« Crescant ergo mentis capilli, crescant bone cogitationes, quibus Nazareus semper ornetur et tucatur. Sequitur:

»Omni tempore consecrationis sue super mortuum non ingredietur, nec super patris quidem, et matris, sororisque funere contaminabitur.« Super  mortuum enim ingredi, est mortale et criminale peccatum committere. Patris autem et matris, fratris et sororis funere contaminatur quicunque mala parentum exempla imitatur. Hac autem figura, omnia membra, que nos scandalizant, a corpore nostro separare iubemur. Hinc autem et Dominus patris funere cuidam se contaminare uolenti ait: »Dimitte mortuos sepelire mortuos suos, tu autem uade, et predica regnum Dei .« Mortem ergo fugiamus, et uitam sequamur: »Ego, inquit Dominus, sum uia, ueritas, et uita .« Sequitur:

»Sin autem mortuus fuerit subito quispiam coram eo, polluetur caput consecrationis eius, radetque caput suum in die purgationis sue; in die  septimo radet illud.« Tunc enim subito quispiam morietur coram eo, quando suggerente diabolo peccatum aliquod agit, quo anima moriatur, que coram eo et in eo est. Et tunc quidem caput consecrationis eius polluitur, quando eius mens, eiusque sancta conuersatio abominabilis et sordida efficitur. Quod radet illico, ut in ipsa capillorum tonsione insinuet, quo dolore et qua penitentia interius constringatur. Neque enim decet ut exteriori capillatione pulcher appareat, qui mentem interius peccando decaluauit; neque crubescat penitere, qui non erubuit peccare. In hoc enim, qui caput radit, crimen se egisse ostendit, quoniam aliter Nazareo caput radere non licebat. Quid ergo aliud est caput radere quam per penitentiam peccatum ostendere.? Ille autem raditur  illico, et in eadem die, qui statim penitentia ductus non tardat conuerti ad Dominum, neque differt de die in diem. Raditur autem rursus et die septima, ut quemadmodum cepit, sic usque in finem in penitentia perseueret. »Qui enim perseuerauerit usque in finem, hic saluus erit .« Unde et Dauid: »Et peccatum meum contra me est semper .« Septima enim dies ultima est. Prima ergo die, et septima raditur qui, ex quo peccat, penitere non cessat. Semper ergo rasus, semper penitens et dolens appareat, qui crimen committit, neque se Nazareum et iustum fingat qui peccando iustitiam amisit.

»In octauo autem die offeret duos turtures et  duos pullos columbe sacerdoti in introitu tabernaculi testimonii; facietque sacerdos unum pro peccato et alterum in holocaustum, et deprecabitur pro eo, quia peccauit super mortuo; sanctificabitque caput eius in die illo, et consecrabit Domino dies separationis illius, offerens agnum anniculum pro peccato; ita tamen, ut dies priores irriti fiant, quoniam polluta est sanctificatio eius.« Quamuis enim dies iudicii octaua dicatur  tamen omnis dies octaua esse potest, quia huius uite hebdomada finita, anima a corpore separatur. Hac autem die ille Nazareus  offert Iesu sacerdoti magno duos turtures, uel duos  pullos columbe, id est corporis et anime castitatem et innocentiam. Hoc autem in introitu tabernaculi testimonii, id est in ingressu regni celestis. Faciet quoque sacerdos alterum pro peccato, et alterum in holocaustum, quoniam per hec et peccata ei dimittet, et Deo Patri reconciliabit, et deprecabitur pro eo. Semper enim, ut Apostolus ait, pro nobis apud Patrem interpellat . Et tunc quidem reconciliabit eum, et sanctificabit et consecrabit Domino, offerens agnum anniculum, quia enim post peccatum humiliter penitens, quasi agnus innocenter uixit, agni innocentia a peccato solui promeruit, uiuat ergo ut agnus, uiuat ut humilis, et innocens, qui suam penitentiam uult sibi esse fructuosam. Quod autem ait: »Ita tamen dies priores irriti  fiant,« illud esse uidetur, quod per Ezechielem Dominus ait: »Si autem auerterit se iustus a iustitia sua, et fecerit iniquitatem, omnes iustitie eius quas fecerat, non recordabuntur .« Si ergo peccauerit iustus et penitentiam egerit, saluabitur quidem, non quia iustus fuit, sed quia penitentiam egit, unde et priores iustitie dies non immerito periisse uidentur. Ea uero que 177 sequuntur de illo Nazareo intelligantur, qui omni tempore uite sue sine crimine uixit, et usque in finem in bonis operibus perseuerauit. Talis enim Apostolus exstitit, qui ait: »Nihil mihi conscius sum .« Tales et episcopos, et sacerdotes eligi precipit. Sequitur:

 »Ista est lex consecrationis, cum dies quos ex uoto decreuerat complebuntur, adducit eum ad ostium tabernaculi federis, et offert oblationem eius Domino, agnum anniculum immaculatum in holocaustum et ouem anniculam immaculatam pro peccato, et arietem immaculatum, hostiam pacificam.« Nostrorum autem Nazareorum uota non ad tempus fiunt, sed simul cum uita complentur. Cum enim sancti ex hac uita transeunt, tunc et celestis palatii ianuas ingrediuntur, tunc sacerdos magnus iehsu Christus offert oblationes eorum Domino, quoniam sanctam uitam et bonam illorum conuersationem commendat, eos Patri reconciliat. Per agnum autem, et ouem, et arietem, in quibus totum genus ouium continetur, perfectam innocentiam,  humilitatem et simplicitatem intelligimus. Merito igitur cum his offertur qui in his uixit, et ab his uirtutibus non recessit. Quoniam autem tali sacrificio delectatur et pacificatur Deus, et peccata dimittit, ideo recte holocaustum, et pro peccato, et hostia pacifica dicitur. Canistrum ergo panum azymorum, qui conspersi sunt oleo, et lagana absque fermento, uncta oleo, ac libamina singulorum offeret sacerdos coram Domino, et faciet tam pro peccato, quam in holocaustum. Arietem uero immolabit hostiam pacificam, offerens simul canistrum azymorum, ac libamina, que ex more debentur. In his enim omnibus que azyma sunt et sine fermento, sancta, et sincera et incorrupta uita Nazarei designatur, qui uixit non in fermento malitie et nequitie  , sed in azymis sinceritatis et ueritatis, cuius omnia opera, quia nunquam misericordia et pietate caruerunt, merito hec non solum azyma, sed et oleo uncta referuntur. Hec ergo offert Christus sacerdos magnus pro Nazareo, quia in talibus illum commendans, Dominum ei per omnia placabilem reddit. Ipse enim dixit: »Qui me confessus fuerit coram hominibus, confitebor et ego eum coram Patre meo .« Siue ergo arietem, siue azymum aliquis pro nobis offerat, innocentis et sincere uite nostre commendatio intelligatur. Sequitur:

»Tunc radetur Nazareus ante ostium tabernaculi federis cesarie consecrationis sue, tolletque capillos  eius sacerdos, et ponet super ignem, qui est suppositus sacrificio pacificorum, et azymum coctum arietis, tortamque absque fermento, uuam de canistro, et laganum azymorum unum, et tradet in manibus Nazarei, priusquam rasum fuerit caput eius, susceptaque rursum ab eo, eleuabit coram Domino, et sacrificata sacerdoti erunt, sicut pectusculum, quod separari iussum est.« Quomodo uoto completo Nazareus raditur, non doloris uel penitentie, ut supra, indicium et ostentatio est, sed ut eius capilli in pacificorum sacrificio ponantur, quatenus non solum operibus, uerum et cogitationibus Deum placet. Diximus enim per capillos bonas cogitationes significari, que nimirum totius sacrificii sunt condimentum, quoniam ad cor respicit  Deus. Quod uero sacerdos tollit armum arietis, et tortam et laganum, et tradit in manibus Nazarei; susceptaque rursus ab eo eleuat coram Domino, hoc significare uidetur quia quidquid boni habemus, a Christo accepimus, per quem et nos ipsos, et bona nostra Deo tandem reddituri sumus. Unde Apostolus ait: »Quid enim habes, quod non accepisti? Quod si accepisti, quid gloriaris, quasi non acceperis?«  Armum habes, quo aliena opera feras, tortam azymam et laganum habes, fidem uidelicet et scientiam incorruptam, que te pascunt et nutriunt. Noli quasi de tuo gloriari, quoniam aliunde ea suscepisti, ideoque quasi non tua, ea sacerdoti te reddere oportet, cuius et sunt, sicut et pectusculum, quod separari iussum est. De Christi namque  pectore euangelica predicatio, fides nostra omnisque nostra bona operatio procedit. Omnia ergo illius sunt. Et quanquam omnibus bene agere licet, euangelizare tamen non omnibus licet, ideo de pectusculo dicitur, quod separari iussum est. Quid est autem quod sequitur: Post hec Nazareus potest bibere uinum? Si quidem per uinum uitia et peccata superius significauimus; aliud ergo est hoc uinum, illud uidelicet quo anima inebriata omnium erumnarum omniumque quas hic passa est tribulationum obliuiscitur. De quo Psalmista: »Inebriabuntur ab ubertate domus tue, et torrente uoluptatis tue potabis eos .« Hec autem de Nazareo dicta sint.



CAPUT uII.

 Sequitur autem de duodecim principibus qui sex plaustra et duodecim boues Domino obtulerunt, quibus tabernaculum et cuncta eius onera portarentur. Que quidem ualde necessaria erant, et Leuite eius tabernaculi onera cunctamque supellectilem difficile ferre poterant. In his allegoriam querere non uidetur necessarium. Ibi allegoria necessario querenda est, ubi littera aliquid iubet, uel quod inutile sit, uel quod omnino careat ratione.

»Dixitque Dominus ad Moysen: Singuli duces per singulos dies offerant munera in dedicationem altaris. Primo die obtulit oblationem suam Nahason filius Aminadab de tribu Iuda, feceruntque in ea acetabulum 178 argenteum pondo  centum uiginta siclorum; phiala argentea habens septuaginta siclos, iuxta pondus sanctuarii, utrumque plenum simila conspersa oleo in sacrificium; mortariolum ex decem siclis aureis, plenum incenso: bouem de armento, et arietem in holocaustum, hircumque pro peccato, et in sacrificium pacificorum boues duos, arietes quinque, hircos quinque, agnos anniculos quinque. Hec est oblatio Nahason filii Aminadab.« Unusquisque fidelis tabernaculum dici potest, secundum quod Apostolus ait: »Templum enim Dei sanctum est, quod estis uos ,« et altare, quod in eo fit sacrificium Deo acceptabile. Hoc autem altare tunc dedicatur, quando homo ad fidem conuertitur, et per baptismum Domino consecratur. Ad cuius dedicationem  Ecclesie duces, episcopi uidelicet et sacerdotes, munera offerunt, quoniam legis precepta, fidei documenta, sanctorum exempla, et uiuendi regulam eum instruunt qui nouiter conuersus in Christi militia incipit. Quid enim per acetabulum, et mortariolum, que ex solis denis numeris conficiuntur, nisi hunc librum legis intelligimus, qui ex decem preceptis constituitur? Computa singulorum numerum, et denarium numerum ubique inuenies. Que quidem bene simila oleo conspersa et incensa esse dicuntur, quoniam liber iste, et ea doctrina que oleo sancti Spiritus, et misericordie et pietatis unctione abundat, et odore suauissime intelligentie plenus est. Et quoniam totus sapientie et scientie luce prefulget, non immerito aurea et argentea  predicta uasa esse dicuntur. Sicli uero ad mensuram sanctuarii computantur, quoniam omnia legis precepta ueritatis iustitieque libra sunt ponderata. Offerunt preterea predicti duces in huius altaris dedicationem bouem de armento, et arietem, et agnum anniculum in holocaustum, quoniam Christi passionem, labores et innocentiam Domini nouiter conuerso annuntiant. Hic enim bos de armento patriarcharum et prophetarum assumptus agrum Ecclesie coluit, et uerbi semine seminauit Hic aries ad uictimam ductus non aperuit os suum. Hic est agnus, qui tollit peccata mundi. Huius ergo exempla laborando, patiendo, et innocenter uiuendo sequimur. Nulli autem absurdum uideatur, quod etiam hircus dicitur pro peccato, quia propter peccata  nostra inter iniquos deputatus est. Obtulerunt autem, et boues duos in sacrificio pacificorum, arietes quinque, hircos quinque, quinque agnos anniculos, quatenus nouus miles in his et laborare, et sui corporis sensus regere discat: duos enim boues habemus, animam scilicet et corpus, quibus et iugum Christi, quod suaue est, ferimus, et in agro eius desudamus; que duo si in nobis consenserint, quidquid petierimus, ut ait euangelista, impetrabimus. Habemus autem et quinque sensus, per quos Deum nobis pacificamus; si tamen innocentes, et mundi fuerint. Omnia enim animalia munda sunt. Hircos tamen immolare, est carnis maceratione libidinosum sensum occidere et superare. Similia autem dona, et sacrificia ceteri quoque duces obtulerunt. Omnibus  ergo hec una expositio sufficiat.



CAPUT uIII.

Sequitur autem de candelabro, quod ab australi parte poni precipitur, ut luceat super mensam, que ab aquilone posita erat. Hoc enim candelabrum Christus est, de quo in Exodo sufficienter diximus. Quod bene austro ponitur, quoniam »Deus de austro uenit, et sanctus de monte Pharan .« De mensa quoque in eodem libro tractauimus, per quam utriusque Testamenti doctrina significatur; que quidem, nisi huius candelabri lumine, nec intelligitur, nec illuminatur. Est autem posita ab aquilone, ubi septem diabolos esse Scriptura commemorat. Prius ergo ad hanc mensam accedat, eiusque dapibus reficiatur, quicunque diabobo pugnaturus  occurrit.

Hinc autem precepit Dominus Moysi, ut tollat leuitas de medio filiorum Isrel, et purificet eos, atque aspergat aqua lustrationis, radantque omnes pilos corporis sui, deinde tollant duos boues, et congregata omni multitudine filiorum Isrel, ponent filii Isrel manus suas super leuitas, et offeret eos Aaron coram Domino, ut seruiant in ministerio eius. Leuite quoque ponent manus super capita boum, ex quibus Moyses unum offert pro peccato, et alterum in holocaustum, et orat pro eis; sicque purificati leuite postea tabernaculum ingrediuntur. Quod autem tunc leuite purificabantur, et aqua sanctificata aspergebantur, et totius carnis pilos radebant, hoc  significabat quod nostri quoque leuite, omnisque clericorum ordo ab omni uitiorum sorde purificari, ab omni crimine lauari, et ab omni superflua, et praua cogitatione mundari debent. Ponunt quoque filii Isrel manus suas super eos, ut leuite intelligant quanto oneri quantoque labori subiiciantur: pro omnibus enim eos laborare oportet qui manus omnium ferunt, et quod omnium manus in tabernaculo agere debuerant, hoc illi soli faciant qui omnium manus in se susceperunt. Et Aaron quidem offert eos Deo, quoniam episcoporum est reliquos ordines et consecrare et Deo offerre. Sed quid per duos boues, super quos leuite manus suas ponunt, nisi corpus, et animam intelligimus? qui enim corpus et animam suam sapienter domant, et ab omni praua  concupiscentia 179 compescunt, illi nimirum his bobus super capita manus suas tenent. Horum enim sapiens domitor Apostolus erat, qui ait: »Castigo corpus meum, et in seruitutem redigo .« Si autem sic domiti fuerint, tunc Moyses, id est Saluator noster alterum offert pro peccato, et alterum in holocaustum, quatenus eorum sacrificio et peccata soluantur, et Dei gratia suscipiatur. Breuiter autem in hoc libro de sacrificiis dicere disposuimus, quoniam in Leuitico plenissime disputauimus. Neque difficilia hec illis fore putamus, qui per illum librum transeuntes ad istum perueniunt. Ingrediuntur autem leuite, post hanc purificationem in tabernaculum, quoniam qui sic purificantur, et Ecclesie, et celi tabernaculo digni sunt. Tandem in fine huius  capitis precepit Dominus, ut leuite a uigesimo anno usque ad quinquagesimum in tabernaculo seruiant; deinde uero custodes uasorum fiant. Quinquagesimo enim anno, id est iubileo, omnis seruus redditur libertati, in qua et leuite incipiunt quiescere a labore: necesse enim fuit ut iuuentute laborarent, et carnem domarent, quatenus carnis uoluptates facilius superarent. Hac autem etate, quoniam iam et uires deficiunt, et calor minuitur, quiescere iubentur: custodiunt tamen tabernaculum, et ea que in illo sunt; quia sepe contingit, ut uirtutes, que per laborem acquiruntur, per otium perdantur. Nostri corporis tabernaculum, et si que uirtutes in eo sunt, nos custodire oportet, quoniam in qualibet  etate peccare possumus, nobisque diabolus, callidus latro, semper insidiatur.



CAPUT IX.

Precepit autem Dominus filiis Isrel ut faciant Phase in tempore suo, id est quarta decima die mensis primi. Qui autem immundi sunt super anima hominis, aut in uia procul, quoniam suo tempore hoc agere nequeunt, faciant illud quarta decima die secundi mensis ad uesperam cum azymis, et lactucis agrestibus. Quid est enim, quod Phase, id est agni immolatio, non fit nisi quarta decima die? Nisi quia ad Christi carnem, et sanguinem nemo accedere debet, qui lumine decem dierum ueteris Testamenti, et quatuor Noui nondum est illustratus. Decem enim sunt uerba legis: Euangelia uero quatuor, quorum  lumine quorumque fide mundus illuminatur. Ad Phase ergo faciendum dignus non est qui hoc lumine et his diebus illuminatus non est. Id ipsum autem est pollui super anima hominis, quod est pollui super mortuo, quod quidem superius iam dictum et expositum est. Procul autem in uia sunt, qui propter peccata, in quibus perseuerant, longe ab Ecclesie religione et a Deo facti sunt, de quibus Psalmista ait: »Longe a peccatoribus salus .« Hi autem Phase cum ceteris facere non possunt, quoniam »qui hoc indigne manducat et bibit, iudicium sibi manducat et bibit, non diiudicans corpus Domini .« Mundentur ergo prius, et ad Deum, et ad Ecclesiam reuertantur, et sic comedant. Et hec quidem transcurrimus,  quoniam in Exodo plenissime dicta sunt  . De hoc autem sacrificio peregrino et aduene comedere licet, per quos gentiles ad fidem conuersos intelligimus. Sequitur autem de nube qua semper tabernaculum tegebatur. Que et in nocte quidem illuminabat, et in die a solis calore defendebat. Per hanc autem sancti Spiritus gratie figurantur, quibus nostre ignorantie tenebre illuminantur, et a uitiorum estu, et a luxurie ardore defendimur. Nos enim sumus tabernaculum Dei, de quibus ipse ait: »Inhabitabo in illis, et ambulabo in eis .« Sed quid est quod ad huius nubis imperium, tabernaculum et figitur et mouetur? nisi quia cum bene agimus, non nostre potestatis sumus, sed Spiritus, qui in nobis est: ipso enim regimur,  ipso docemur, ipso recto itinere ad patriam dirigimur.



CAPUT X.

»Locutus est Dominus ad Moysen, dicens: Fac tibi duas tubas argenteas ductiles, ad quarum uocem castra moueantur, populus congregetur, exercitus ad prelium preparetur, et in Kalendis aliisque festiuitatibus, super holocaustis cum eis decantetur.« Per duas tubas, duo Testamenta intelligere possumus, que quare argentee dicantur manifestum est: argentum enim eloquii puritatem designat. Sunt autem et ductiles, quia super incude cordis nostri sancti Spiritus malleo quotidie fabricantur; ductile enim sine malleo et incude fieri non  potest. Cum enim Testamentorum precepta discimus, doctorum linguas, quasi malleum corda nostra ferientes, sentimus. His autem tubis apostoli et doctores de cunctis mundi partibus populos ad Ecclesiam conuocauerunt; his nos ad bella parare; his contra hostes dimicare; his nos, et uitia, et malignos spiritus superare docent. Harum quoque sonitu discimus qualiter uiuamus, qualiter in uia  mandatorum Dei curramus, qualiter quoque Deo laudis et iubilationis hostias immolare debeamus: sic enim eorum sonus secundum audientium capacitatem distinguitur, ut unusquisque quid agere debeat facile in eis cognoscere ualeat. 180 Hic autem Moyses hortatur Obab filium Raguelis cognatum suum, ut secum proficiscatur, cui ille ait: »Non uadam, sed reuertar ad terram, in qua natus sum.« Et ille: »Noli, inquit, nos relinquere: tu enim nosti in quibus locis per desertum castra ponere debeamus, et eris ductor noster.« Quid est enim, quod Moyses gentilem hominem ductorem exercitus ponere uult, cuius ipse Dominus ductor erat? Sciebat, quod homo uanus et superbus, nisi quibusdam laudibus et blanditiis, sue salutis consiliis non  acquiesceret. Unde et nobis regula datur, potentes homines et superbos, etiam adulationibus, ad iustitiam et ueritatem conuertere, non esse peccatum  .

»Profectique sunt de monte Domini uiam trium dierum, arcaque federis Domini precedebat eos, per tres dies prouidens castrorum locum. Nubes quoque super eos erat, dum incederent.« Quid enim trium dierum uia, nisi fides Trinitatis? Primo siquidem die uenitur ad Patrem, secundo ad Filium, tertio ad Spiritum sanctum: tanta est uia, nec infra stare, nec ultra precedere licet; alioquin precedens arca relinquitur, et fides Ecclesie non tenetur. Qui uero sic ambulant semper nube, et gratia Spiritus sancti obumbrantur.



CAPUT XI.


»Interea ortum est murmur populi, quasi dolentium, pro labore, contra Dominum. Quod cum audiret, iratus est, et accensus ignis Domini in eos deuorauit extremam castrorum partem. Cumque clamasset populus ad Moysen, orauit Moyses ad Dominum, et absorptus est ignis.« De hoc enim Apostolus ait: »Neque murmuraueritis, sicut quidam illorum murmurauerunt, et perierunt ab exterminatore .« Hec autem omnia in figura contingebant illis, scripta sunt autem ad nostram correctionem. Corrigamur ergo ne et nos similiter pereamus. Ignis enim iste ignem eternum significat, qui impie murmurantes et Deo detrahentes  exuret, preter eos duntaxat qui penitentia ducti ad Christum, qui per Moysen significatur, confugientes, eius auxilio tueri merebuntur.

Sequitur autem de eo quod populus carnium desiderio fleuit, cupiens esse in Aegypto, quoniam in mentem ei uenerunt cucumeres, porrique, cepe et allia. Unde et Dominus iratus est ualde, sed et Moysi res intoleranda uisa est. Dedit ergo eis Dominus  carnes, mandans illis multitudinem coturnicum in mensam, qui uolabant in circuitu castrorum, altitudine duorum cubitorum super terram. Quid est hoc, popule stulte et insipiens, pane celesti abundas, et cepas et allia concupiscis? Manna respuis, et carnes affectas? Manifesta est igitur hec allegoria. Usque hodie namque Iudeorum populus litteram sequitur que occidit, non spiritum qui uiuificat, carnalem in lege, non spiritualem intelligentiam querit. uenit Christus, uenit panis uiuus, qui de celo descendit; dedit manna, dedit cibum, qui non perit, sed qui permanet in eternum, habentem omne delectamentum et omnem saporem suauitatis. Dedit euangelicam predicationem; aperuit sensum discipulis suis ut Scripturas intelligerent.  Hoc est igitur manna, quo interior homo noster et reficitur, et pinguescit. Qui legis precepta nonnisi ad litteram intelligi uolunt, quid aliud, quam cucumeres, et pepones, porrosque, et cepas, et allia comedunt? In his autem etiam hereticorum, philosophorum, et petarum scripture significantur. Unde non solum Iudeos, sed promiscuum quoque uulgus, qui cum eis de Aegypto ascenderat, eodem desiderio, hec historia fleuisse commemorat. Nos ergo non coturnices iuxta terram uolantes queramus, neque carnalem sequamur intellectum, qui altius a terra non separatur; sed post illam aquilam uolare discamus, que ait: »In principio erat uerbum, et uerbum erat apud Deum, et Deus erat uerbum .« Et merito quidem tunc Dominus iratus est  ualde; merito quoque Moysi res intoleranda uisa est. Quis enim tolerare potest, quod manna respuitur, et cepe, et allia eliguntur? Quis facile ferat, quod populus tanto labore de tam dura seruitute ereptus, pro comedendis alliis in Aegyptum redire desiderat? Sed uideamus quid sequitur: »Adhuc carnes, inquit, erant in dentibus eorum, nec defecerat huiuscemodi cibus: et ecce furor Domini concitatur in populum, percussitque eum plaga magna nimis.« Apparet ergo eos per omnia esse infelices, quorum praua desideria Deus exaudit: fortasse hos non occidisset nisi eius carnes male quesitas dedisset. Rogemus ergo Dominum, ne nos exaudiat, cum male aliquid postulamus.  »Hec enim omnia, ait Apostolus, in figura contingebant illis .«

Nunc autem precipit Dominus Moysi, tantis malis increduli populi affecto ut eligat septuaginta duos uiros de senioribus Isrel, qui simul cum eo unus populi ferant, et non ipse solus grauetur. Quod cum factum esset, »descendit Dominus per nubem, et auferens de spiritu, qui erat in 181 Moyse, dedit illis. Cumque requieuisset in eis spiritus, prophetauerunt, nec ultra cessauerunt.« Manifestissime namque isti septuaginta duo uiri septuaginta  et duos Christi discipulos designant, quos non, de alio, sed de illo Spiritu, qui in Christo erat  Deus impleuit, quo repleti Christi magnalia predicauerunt, nec ulterius a predicatione cessarunt.



CAPUT XII.

Locutaque est Maria et Aaron contra Moysen propter uxorem eius Aethiopissam, dicentes: Dominum non solum Moysi, sed sibi quoque esse locutum. Unde et Dominus iratus est ualde, erat enim Moyses uir mitissimus super omnes homines. Dixitque Dominus ad Aaron et Mariam: »Quare non timuistis detrahere seruo meo Moysi, qui in omni domo mea fidelissimus est? cui ego ore ad os loquor, et palam, et non per enigmata, et figuras Deum  uidet; ceteris autem prophetis per somnium et uisionem apparebo. Iratusque contra eos abiit; nubes quoque recessit, que erat super tabernaculum. Et ecce in Maria apparuit candens lepra, quasi nix. Orauitque pro ea Moyses, dicens: Domine Deus, obsecro, sana eam. Cui Dominus: Si pater eius exspuisset in faciem illius, nonne debuerat saltem septem dierum rubore suffundi? Separetur septem diebus extra castra, et postea reuertatur.« Significationem uideamus: Moyses enim Christum, uxor eius Aethiopissa Ecclesiam de peccatoribus collectam, Maria plebem Iudaicam, Aaron uero Iudeorum pontifices et sacerdotes designat. Sepe enim Iudeorum plebs atque pontifices contra Christum locuti sunt, dicentes, sibi quoque in scripturis prophetarum  Deum esse locutum, quibus magis credendum esset quam Christo: qui quasi uxorem Aethiopissam diligens et complectens, cum publicanis et peccatoribus manducabat. Unde et eis Dominus, quasi Moysi credentibus, in Moyse credere fingentibus dicebat: »Si crederetis Moysi, crederetis utique et mihi; de me enim ipse scripsit .« Quod autem super omnes homines Christus mitissimus fuit, ex eo intelligi potest, quia sicut agnus ad uictimam ductus non aperuit os suum, et pro suis quoque crucifixoribus orauit. Et fidelissimus quidem in domo Dei, que est Ecclesia, exstitit, quia se pro ea morti tradere non dubitauit. In hoc autem quod dicit, quia palam et non per enigmata;  et figuras Deum uidet, manifestissime docet quod non de Moyse, sed de Christo in figura Moysi loquebatur. Moysi enim Dominum uidere cupienti, Dominus ipse in Exodo loquitur, dicens: »Non uidebit me homo, et uiuet .« Et Ioannes apostolus: »Deum nemo uidit unquam .« Noster quoque Moyses sic ait: »Nemo uidit Patrem, nisi Filius, et cui uoluerit Filius reuelare .« Constat ergo primum Moysen, nonnisi per enigmata, et figuras Deum uidisse  . Quod autem sequitur: quod  Dominus contra eos iratus abiit et nubes recessit a tabernaculo, quid aliud significare putamus, nisi quia Iudeos Saluatori nostro detrahentes, eique credere nolentes, simul cum ipso Pater, et Spiritus sanctus dereliquit? Et tunc quidem in Maria apparuit candens lepra quasi nix, quia impia Iudeorum plebs, ex tunc sue infelicitatis maculis est polluta, pro qua, sicut pro Maria Moyses Christus orauit, dicens: »Pater, ignosce illis; non enim sciunt quid faciunt .« Manet tamen adhuc Synagoga extra castra, quoniam nondum septem dies completi sunt, ut redeat ad Ecclesiam: »Cum enim plenitudo gentium introierit tunc Isrel saluus fiet .« Tunc ergo septem dies isti complebuntur, quoniam non sunt dies nisi septem. Patrem  autem in faciem spuere, est aliquem Ecclesie prelatum contemnere, qui aliquem subiectorum suorum pro suis facinoribus palam, et manifeste redarguit, et excommunicauit. Qui quidem septem dierum rubore perfunditur, si usque ad perfectam penitentiam, uel etiam quandiu uiuit, pro suis peccatis erubescit.



CAPUT XIII.

Hinc autem narratur quod Moyses ex precepto Domini miserit duodecim uiros ex principibus Isrel de deserto Pharan, ubi tunc populus morabatur, ad considerandam terram promissionis; erat autem tempus, quando precoque uue uesci possunt. Pergentes igitur explorauerunt terram, abscideruntque palmitem cum uua sua, quem portauerunt in uecte  duo uiri, reuersique sunt post quadraginta dies, portantes quoque de malis 182 granatis et de ficis. Ostendentes autem fructus terre dixerunt filiis Isrel: »uenimus ad terram, que reuera fluit lacte et melle, ut ex his fructibus cognosci potest. Sed cultores fortissimos habet, et urbes grandes et muratas, unde nequaquam ad hunc populum ualemus ascendere, quia fortior nobis est. Caleph uero et Iosue dicebant: Ascendamus, et possideamus terram. Fleuit ergo turba tota illa nocte, uolens sibi ducem constituere et reuerti in Aegyptum.«



CAPUT XIu.

»Cumque Caleph et Iosue, scissis uestibus pre  dolore, eos confortarent, ipsique eos iam lapidibus obruere uellent, apparuit gloria Domini super tectum federis, cunctis uidentibus.« Ego quidem hos duodecim principes, duodecim apostolos intelligerem, nisi quia timuerunt, et ad terram promissionis populum ascendere dissuaserunt, eisque ruine mortisque causa fuerunt. Alia ergo interpretatio  querenda est. Sed intelligamus modo per istos omnes Ecclesie principes, id est episcopos, ut per Caleph et Iosue, solos bonos; per ceteros autem, omnes alios significemus. Denarius enim numerus, quoniam omnes in se numeros continet, aliquando plures, aliquando omnes significat. Et hic quidem decem remanent, duobus tantum de duodecim subtractis. Per hos ergo decem malos principes, omnes malos Ecclesie principes intelligamus: omnes enim boni et mali terram uiuentium laudant, omnes eius gloriam et benedictionem extollunt, eiusque felicitatis fructus ante audientium aures et oculos predicando ponunt; sed quoniam male uiuunt, et male de se exemplo praue actionis ab ea repellunt. De his enim Dominus ait: »Quoniam habentes clauem scientie, ipsi intrare  nolunt, et eos qui uolunt intrare, non permittunt .« Malis ergo pereuntibus, soli boni principes terram uiuentium ingrediuntur.

»Et dixit Dominus ad Moysen: Usquequo detrahet mihi populus iste? Quousque non credet mihi? uoluitque eos interficere; sed orauit pro eis Moyses, dicens: Deus patiens, et multe misericordie, auferens iniquitatem, et scelera, nullumque innoxium derelinquens, qui uisitas peccata patrum in filiis, in tertiam et quartam generationem; dimitte, obsecro, peccatum populi huius. Dixitque Dominus: Dimisi iuxta uerbum tuum. uiuo ego, et implebitur gloria Domini uniuersa terra. Attamen omnes qui uiderunt maiestatem meam, et signa que feci, et tentauerunt me iam  per decem uices, nec obedierunt uoci mee, non intrabunt terram promissionis.« Quia enim patiens est Dominus, diu peccatores exspectans, non statim punit; quia misericors est, eorum iniquitates et scelera aufert qui per penitentiam conuertuntur. Nullum tamen innoxium derelinquit, quia non iustificabitur in conspectu eius omnis homo. uisitat autem peccata patrum in filiis in tertiam et quartam generationem, in illis, duntaxat qui patres suos iniquitate et scelera imitantur; alioquin filius non portabit iniquitatem patris. Dimisit autem Dominus propter Moysen seruum suum populi peccatum, sed non dimisit penam peccati: omnes enim propter peccatum hoc per annos quadraginta in deserto mortui sunt, quicunque a uiginti annis, et supra  numerati fuerant. Et in hoc quidem uerum esse probatur quod dicitur: »Quia non uindicat Dominus bis in idipsum.« Quod autem ait, »qui tentauerunt me iam per decem uices,« finitum pro infinito posuit, idemque est per decem uices quod est per multas uices, quoniam hic numerus omnes in se numeros continet.



CAPUT Xu.


»Locutusque est Dominus ad Moysen, dicens: Loquere ad filios Isrel, et dices ad eos: Cum ingressi fueritis in terram habitationis uestre, quam ego dabo uobis, et feceritis oblationem Domino in holocaustum, aut uictimam pacificam  , uota soluentes, uel sponte offerentes munera, aut in solemnitatibus uestris adolentes odorem suauitatis Domino, de bobus siue de ouibus: offeret, quicunque immolauerit uictimam, sacrificium simile, decimam partem ephi, consperse oleo, quod mensuram habebit quartam partem hin, et uinum ad liba fundenda eiusdem mensure dabit in holocaustum, siue in uictimam per singulos agnos, et per arietes erit sacrificium simile duarum  decimarum, que conspersa sit oleo tertie partis hin: et uinum ad libamentum tertie partis eiusdem mensure offeret in odorem suauitatis Domino. Quando uero de bobus feceris holocaustum, aut hostiam, impleas uotum, uel pacificas hostias Domino dabis per singulos boues, simile tres decimas consperse oleo, quod habet modium mensure hin et uinum ad liba fundenda eiusdem mensure, in oblationem suauissimi odoris Domino. Sic facies per singulos boues, et arietes, et agnos, et hedos. Tam indigene quam peregrini eodem ritu offerent sacrificia: unum preceptum, atque iudicium erit tam uobis quam aduenis terre.« Significationem uideamus. Quare enim filiis Isrel modo dicitur, ut priusquam ad  terram promissionis uenerint, in omni holocausto similam, et oleum, et uinum offerant, nisi 183 quia in deserto hec non habebant? precipitur ergo eis ut priusquam his abundauerint, quicunque immolauerit agnum, offerat et sacrificium simile decimam partem ephi, et olei et uini quartam partem hin. Qui uero immolauerit arietem, offerat cum eo duas decimas simile, decimam partem hin. At uero qui bouem Domino obtulerit, offeret simul cum eo duas decimas simile, et uini et olei totum hin. Hoc autem holocaustum, et hec sacrificia non queramus extra nos. Omnia hec si uolumus, in nobis inuenire possumus. Nos sumus agni, et arietes et boues, nos et simila et decime sumus, nos et oleo et uino  sumus perfusi. Omnia ergo hec offerimus, si tantum nos ipsos Domino offeramus. Si uis esse aries et agnus, sis innocens, patiens et mansuetus; si uis esse bos, subiicere et humiliare sub iugo Christi, et labora firmiter et confidenter in agro Ecclesie; si uis esse simila, sis totus candidus et sine fermento, et quanto plus contereris et affligeris, tanto candidior et pulcher fies. Decima uero dicitur homo, quia  ipse est drachma decima, ipse est et ouis centesima. Hec autem decima simile, id est homo, azymus sincerus, et incorruptus oleo Spiritus sancti, et uino euangelice predicationis, totus et intus et extra perfusus est. Hoc enim oleo sanati, et hoc uino inebriati sumus. Quamuis autem plures decime hic enumerentur, omnes tamen idem significant. Nihil enim plus due decime hic significant quam una, nichil plus tres quam due; una enim totam fidelium multitudinem designat; due uero Iudeorum populum, et gentilium: tres uero totidem mundi partes, Asiam uidelicet, Africam et Europam  .

Hic autem precipit Dominus filiis Isrel ut sicut de areis, ita etiam de cibis et pulmentis Domino primitias offerant, per quod misericordiam in pauperes,  et eleemosynarum largitatem facile intellexerim. Sequitur autem ut, si per ignorantiam omnis multitudo peccauerit, offerat uitulum de armento, holocaustum in odorem suauissimum Domino, et sacrificium eius ac libamina, ut ceremonie postulant, hircumque pro peccato, rogabitque pro eis sacerdos, et dimittetur eis. Hoc autem peccatum illud esse puto, quo filii Isrel Christum occiderunt, quod quidem per ignorantiam factum esse, ipse quoque ostendit, dicens: »Non enim sciunt quid faciunt .« Et Petrus apostolus: »Et nunc, fratres, scimus, quia per ignorantiam fecistis, sicut et principes uestri .« Agant ergo penitentiam, et offerant uitulum, eumdem ipsum, quem occiderunt, lauando, et predicando, credendo,  bibendo et manducando: ut tali sacrificio delectatus Dominus dicat: »Sacrificium laudis honorificabit me .« Quid uero per sacrificium, et liba, et ceremonias intelligi debeat, modo superius diximus, cum de simila, et oleo, et uino loqueremur.

Hircum autem pro peccato offerre, est carnem peccatricem penitentie igne comburere, ut a peccato soluatur. Sacerdos autem animus est qui, in ara cordis geminatus et compunctionis hostiam offerens, et pro se, et pro aliis exaudiri meretur; animi enim precipue culpa fit, quod per ignorantiam peccamus; eiusdem ergo interuentu fiat ut exaudiamur. Quod si anima una nesciens peccauit, offeret  capram anniculam pro peccato suo, et deprecabitur pro ea sacerdos  , ut supra. Hoc autem ad unumquemlibet pertinet, qui nescienter errat, et aliter quam se ueritas habeat intelligit et credit. Hic ergo, cognito peccato suo, offerat capram que, quoniam eiusdem generis est, id ipsum significat quod modo diximus hircum significare. Anima uero, que per superbiam aliquid commiserit, siue ciuis  ille sit, siue peregrinus, quoniam aduersus Dominum rebellis fuit, peribit et populo suo. Hoc autem perspicue de heretico intelligitur, unde et merito rebellis uocatur. Magna enim superbia est, ut tota Ecclesia reclamante et fidei catholice dogmata ostendente, aliquis contra rebellare, suamque sententiam contentiose defendere uelit. Talis ergo peribit, cuiuscunque gentis sit, cuiuscunque ordinis, cuiuscunque conditionis et religionis.

Sequitur autem de homine, quem filii Isrel extra castra ducentes  lapidibus obruerunt. Per hoc autem datur intelligi quod illi qui pactum Dei uiolant et Ecclesie Dei instituta cum ceteris fidelibus custodire et obseruare recusant, ab Ecclesia pelli, et ab omnibus  damnari et excommunicari debeant: tot enim lapidibus obruitur, quot assentientibus excommunicatio confirmatur.

»Dixit quoque Dominus ad Moysen: Loquere filiis Isrel, et dices ad eos, ut faciant sibi fimbrias per angulos palliorum, ponentes in eis uittas hyacinthinas, quas cum uiderint, recordabuntur omnium mandatorum Domini, nec sequantur cogitationes suas, et oculos per res uarias fornicantes, sed magis memores preceptorum Domini faciant ea.« Hoc autem capitulum non multa expositione indiget; si quidem ipse qui scripsit, exposuit. Ad hoc autem 184 uittas hyacinthinas in fimbriis ponere iussit, ut signum quoddam eis esset quo celestium mandatorum memores, uana et inutilia  non cogitarent, hyacinthus enim celi colorem habet. Sint ergo uitte hyacinthine, sancte, celibesque cogitationes, que fimbriis, id est sententiis mandatorum Dei innexe, ab omni fornicatione oculos nostros tueantur. De fornicatione oculorum Dominus ait: »Qui uiderit mulierem ad concupiscendum eam, iam mechatus est in corde suo .«



CAPUT XuI.

Sequitur autem de seditione, quam Core, Dathan et Abiron fecerunt contra Moysen et Aaron, uolentes sibi sacerdotium uindicare, consentientibus eis ducentis quinquaginta uiris de maioribus Synagoge, et hos quidem se terra aperiens deglutiuit, ceteros autem thuribula tenentes, et incensum offerentes  ignis consumpsit. Deinde precepit Dominus ut Eleazar, filius Aaron, tolleret thuribula que in igne iacebant, eaque in laminas produceret, et altari eas affigeret, ut uidentes eas filii Isrel, semper huius facti memores essent et ad sacerdotium solis filiis Aaron constitutum, accedere non presumerent. Quoties enim Dominum filios Isrel pro suis iniquitatibus puniisse legimus, semper illud Apostoli meminisse debemus: »Hec omnia in figura contingebant illis; scripta sunt autem ad correctionem nostram .« Timeat ergo omnis homo contra episcopos, Ecclesieque principes seditionem facere, et ea, que ad se non pertinent, iniuste sibi timeat uindicare: qui enim hoc agit, Deo blasphemat.  Unde hic dicitur: »Si descenderint in infernum uiuentes, scietis quia blasphemauerunt Domino.« Quare autem thuribula in laminas producta altari affigantur, ipse qui scripsit, exposuit. »Quod enim sunt littere legentibus, hoc sunt he lamine legem nescientibus.« Has ergo circa cordis altare affixas habet, qui earum non obliuiscitur. Utinam nostri reges et principes, utinam Simoniaci, Ecclesieque inuasores has in cordis altari affixas habuissent, et mortis Chore, Dathan et Abiron non obliuiscerentur! Qui uero hec thuribula in mortibus persecutorum sanctificata esse dicit, sanctam Ecclesiam ex cohabitatione Simoniacorum, et inuasorum, pollui, eorumque separatione significari significat.



CAPUT XuII.

 Hic autem precepit Dominus Moysi ut tollat singulas uirgas per singulas tribus, et unusquisque superscribat nomen. Aaron autem scribat nomen suum in uirga Leui, ponatque eas in tabernaculum federis. Cuius autem uirga germinauerit, ipsius sit sacerdotium. Rogemus et nos Dominum nostrum Iesum Christum ut uirgas et regimen nostrum germinare faciat, ne sicci et sine fructu in domo eius inueniamur. Non est enim pontifex, cuius uirga non germinat. Hoc autem miraculum contra eos obiici potest, qui uirginem parere potuisse negant: non enim mirabilius est uirginem parere, quam uirgam siccam ab una nocte flores, et fructus germinare.



CAPUT XuIII.

»Dixitque Dominus ad Aaron: Tu et filii tui, et  domus patris tui tecum portabitis iniquitatem sanctuarii, et tu, et filii tui simul sustinebitis peccata sacerdotii uestri. Sed et fratres tuos de tribu Leui, et sceptrum patris tui sume tecum, prestoque sint, et ministrent tibi; ad uasa tamen sanctuarii, et ad altare non accedant.« Hec ad sacerdotes pertinent, et quecunque intra uelum sunt. Non enim episcopi et sacerdotes, uerum etiam ceteri ordines clericorum iniquitatem sanctuarii totiusque Ecclesie peccata sustinent et portant. Magnum utique onus et graue ad ferendum; multumque necessarium esset ut propriis iniquitatibus carerent, qui aliorum portant iniquitates, ceterosque a peccatorum pondere subleuare precipiuntur. ualde enim nos semper  sollicitos esse oportet, qui et proprias et aliorum iniquitates flere iubemur. Interdicitur autem leuitis ad uasa sanctuarii, et ad altare accedere, ne forte ea, que episcoporum sunt, temere usurpare presumant.

»Locutusque est Dominus ad Aaron: Omnis oblatio, et sacrificium, et quidquid pro peccato atque delicto redditur mihi, et sedit in Sancta sanctorum tuum erit, et filiorum tuorum, in sanctuario comedes illud. Mares tantum comedent ex eo, quia consecratum est tibi.« Sicut enim omnes decime leuitarum erant, ita omnes primitie, omnesque oblationes, et omnia sacrificia erant sacerdotum: in quo sicut et in ceteris omnia maiora sacramenta ad ipsos pertinere significatur. Comedebant  autem illud in sanctuario, quia occultiora diuina mysteria in conuentu fidelium exponere debemus, in quo non sint nisi mares, qui et fide, et intellectu sint fortiores. Hoc enim soli ordini sacerdotali consecratum et dedicatum est. »Primitias autem, quas uouerint, et obtulerint filii Isrel, tibi dedi et filiis, et filiabus tuis iure perpetuo; qui mundus est in domo tua uescetur ex eis.« Primitie namque, non tantum prima, sed et meliora quoque intelligi possunt. Unde in Exodo auri, et argenti, et gemmarum primitie leguntur. Omnes ergo primitie sacerdotum sunt, 185 eorumque filiorum et filiarum, quoniam quecunque fidelia sunt, quecunque sancta, quecunque religiosa, quecunque in uirtutibus moribusque precipua, sacerdotum sunt, et illorum qui ab eis  per aquam baptismatis generantur et regenerantur. Siue masculi sint, siue femine, id est siue perfecti, siue minus perfecti, omnes unam fidem unamque doctrinam participant. Ab hac autem participatione soli heretici separantur, quia immundi sunt, quamuis et ipsi sacerdotum filii sint. Precipit autem Dominus ut omnia primogenita, et omne animal  immundum redimatur, munda uero non redimantur. Quorum sanguinem fundet sacerdos super altare, et adipem adolebit, carnes uero illius erunt, sicut pectusculum consecratum et armus. Quid enim per primogenita nisi fidem et animam intelligimus, que nimirum prima, precipua, et cariora sunt? Hec autem sacerdotum esse dicuntur quoniam eorum ministerio et fides et anime  Deo offeruntur. Aliter enim nemo baptizatur, nisi prius fidem et animam suam sacerdotibus offerat. Animal autem immundum redimitur, quia fides et anima uiolata penitentie pretio restauratur  . Munda uero non redimuntur, sed offeruntur, quia non indiget redemptione quod liberum est, nullique obnoxium seruituti. Sanguis autem illorum super altare funditur, quoniam illorum uita et anima Deo redditur. Delectatur autem Deus in illorum adipe, per quem anime uirtus et fortitudo significatur. Carnes uero eorum sunt sacerdotum, sicut et pectusculum consecratum et armus, quia sic pertinet ad sacerdotes sanctorum uitas predicare, sicut et consilia dare, et onera portare. De hominis autem  primogenitis iam superius diximus, que quidem post unum mensem, quinque siclis redimuntur; quatenus postquam baptizantur, et Deo offeruntur, quinque sui corporis sensus sic sacerdotibus tradant, ut iam non uoluptatibus, sed Deo seruiant. Precipitur autem leuitis ut ipsi quoque primitias offerant, decimam uidelicet partem decimarum, que eis a populo offerebantur. Unde manifestum est non semper primum aliquid primitias significare. Decimas autem ideo damus, quoniam ipsi decime sumus: nos enim sumus drachma decima, nos sumus et ouis centesima; quod enim centesimum est, decimum est: nos sumus et decimus ordo, quoniam  nouem sunt ordines angelorum. Quoniam igitur decimas damus, nosmetipsos quasi decimas in decimis Domini commendamus. Hec autem breuiter transcurrimus, quoniam de his superius locuti sumus.



CAPUT XIX.

»Locutusque est Dominus ad Moysen et Aaron, dicens: Ista est religio uictime quam constituit Dominus: precipe filiis Isrel ut adducant ad te uaccam rufam etatis integre, in qua non sit macula, nec portauerit iugum, tradetisque eam Eleazaro sacerdoti, qui eductam extra castra, immolabit in conspectu omnium; et tingens digitum in sanguine eius asperget contra fores tabernaculi septem uicibus, comburetque eam cunctis uidentibus;  tam pelle et carnibus eius, quam sanguine, et fimo flamme traditis.« Quid enim per hanc uaccam, nisi Christi carnem intelligimus? Que bene quidem rufa dicitur, utpote proprio sanguine cruentata. Est autem et etatis integre, quia in iuuentute passus est Dominus. Nulla autem macula in ea est; quia sicut de Saluatore nostro scriptum est: »Peccatum non fecit, nec dolus inuentus est in ore eius. .« Unde et hec iugum non portasse dicitur, in quo uitiorum seruitus designatur. Et quoniam Dominus noster sacerdotibus, eorumque principibus a populo traditus est; ideo et hec Eleazaro tradi iubetur. Quod extra castra ducitur, et in conspectu omnium immolatur, totaque  simul cum pelle, carnibus, et sanguine, et fimo flammis traditur, Apostolus exposuit, dicens: »Quorum enim animalium infertur, sanguis in sancta per pontificem, horum corpora cremantur extra castra: ita et iehsu, ut sanctificaret per suum sanguinem populum, extra portam passus est .« Sed quid illud significasse putabimus, quod sacerdos tingens digitum in sanguine eius contra fores tabernaculi septies aspergebat? nisi forte hoc, quod Iudei clamantes dixerunt: »Sanguis eius super nos, et super filios nostros .« Bene autem septies fiebat, quia parentes et filii, et nepotes, et quicunque ex eis fuerint, usque ad seculi consummationem, hac maledictione tenentur obnoxii. Quia enim non sunt dies,  nisi septem, quod septies fit, cunctis diebus fieri intelligitur. Lignum quoque cedrinum, et hyssopum, coccum bis tinctum sacerdos mittet in flammam, que uaccam uorat, et tunc lotis uestibus, et corpore suo ingredietur in castra, commaculatusque erit usque ad uesperam. Lignum autem cedrinum, quod imputribile est, redolentisque nature, sanctos significat: hyssopus quoque, qui in petra naturaliter nascitur, eos designat, quorum Christus est fundamentum. Similiter autem et coccus bis tinctus eos demonstrat, qui Dei et proximi dilectione inflammantur. Merito ergo hec simul cum uacca in flamma 186 ponuntur, eamque legendo, et memorando,  magno igne interius succenduntur. Toties enim lignum cedrinum, et hyssopus, et coccus cum uacca exuritur, quoties illi, qui per hec significantur, Christi passionis memores, doloris, tristitieque igne torquentur. Hoc autem de apostolis, ceterisque satis conuenienter intelligi potest, qui eius passioni interfuerunt. Per sacerdotem autem, qui uaccam immolat, et per hominem, qui eam comburit, non solum Caiphas, et ille impius populus, qui tunc temporis erat, uerum et totus populus Iudeorum omnesque eorum sacerdotes, qui eis et in genere, et in malitia succederent, rectissime significantur. Et isti quidem immundi erunt usque ad uesperam, per quam huius mundi finem intelligimus; tunc enim lauabunt uestimenta sua, tunc aqua baptismatis  interius et exterius purificabunt faciem suam; tunc castra ingredientur, et per fidem ad Ecclesiam conuertentur, secundum illud: »Conuertentur ad uesperam ;«---»In diebus illis saluabitur Iuda ;«---»Cum plenitudo gentium introierit, tunc Isrel saluus fiet .«

»Colliget autem uir mundus cineres uacce, et effundet eos extra castra in loco purissimo, ut sint multitudini filiorum Isrel in custodiam, et in aquam aspersionis, quia pro peccato uacca combusta est. Cumque lauerit, qui uacce portauerit cineres, uestimenta sua, immundus erit usque ad uesperam.« Quid enim per cineres uacce, nisi Christi reliquie designantur? Que sint autem eius reliquie, dicit euangelista: »Postquam, inquit,  manducauit, sumens reliquias, dedit eis, et dixit: Hec sunt uerba, que locutus sum apud uos manens  .« Has ergo reliquias, id est uerba Christi, et predicationem euangelicam, que ipse celos ascendens discipulis dereliquit, collegit uir mundus, cetus uidelicet apostolicus. Notandum autem, quia neque sacerdos, neque ille, qui uaccam comburit, sed solus ille, qui cineres colligit uir mundus dicitur. Ducunt ergo apostoli cineres uacce, id est apostolicam predicationem extra castra Iudeorum, et effundunt eos in loco purissimo, id est in Ecclesia gentium, nolentes iam dare sanctum canibus, et mittere margaritas ante porcos. Et magis quidem Christi uerba sunt nobis in custodiam,  et in aquam aspersionis, et emundationis, quam illi cineres essent filiis Isrel. Sed quare uir iste, qui mundus eligitur, postquam cineres, qui et ipsi mundi sunt, portat, et aqua abluitur, immundus dicitur? Nisi fortasse, quia quantum ad aliorum comparationem mundus est; quantum autem ad perfectionem, quandiu uiuit, mundus non est? Quis enim gloriabitur mundum se habere cor? Astra enim non sunt munda in conspectu Dei. Qui enim mundus est, adhuc indiget, ut pedes lauet . Hoc enim Dominus dicit.

»Qui tetigerit cadauer hominis, et propter hoc septem diebus fuerit immundus, aspergetur ex  hac aqua die tertio, et septimo, et sic mundabitur; si die tertio aspersus non fuerit, septimo non poterit emundari.« Quicunque ex Adam nascitur, cadauer hominis tetigit, quia priusquam cadauer, et mortis legibus subditus esset, neminem generasse legitur. Propter hoc igitur, quantum ad se, omnis homo septem diebus est immundus, quia nisi aqua baptismatis regeneretur, nunquam est mundus. Unde hic dicitur, ut huiusmodi homo aspergatur hac aqua die tertio, quatenus sub trina immersione baptizatus illuminari a Domino mereatur. Aspergatur autem et septimo die, ut per manuum impositionem septem gratiis Spiritus sancti confirmetur. Quare autem die septimo emundari non potest, qui in die tertio hac aqua aspersus non fuerit.  nisi quia nemo ab episcopo confirmatur qui prius in Trinitate non sit baptizatus?

»Omnis, qui tetigerit humane anime morticinum, et aspersus hac commistione non fuerit, polluet tabernaculum Domini, et peribit ex Isrel, quia aqua expiationis non est aspersus, immundus erit, et manebit spurcitia eius super eum.« Quid enim per anime morticinum, nisi hereticos intelligimus? qui non secundum corpus, sed secundum animam morcui sunt. Horum autem morticinum tangere, est eorum impietatibus acquiescere. Qui autem hoc egerit, nisi predicta aqua, id est euangelica doctrina aspersus et mundatus fuerit, polluet tabernaculum Domini, ceteros uidelicet in errorem inducens, et ipse peribit, et immundus  erit, et spurcitia eius manebit super eum, sicut ipsa ueritas ait; »Qui crediderit, et baptizatus fuerit, saluus erit; qui uero non crediderit, condemnabitur .« Sequitur:

»Ista est lex hominis qui moritur in tabernaculo. Omnes, qui ingrediuntur tentorium illius, et uniuersa uasa, que ibi sunt, polluta erunt septem diebus. uas, quod non habuerit operculum, et ligaturam desuper, immundum erit.« Tabernaculum enim Ecclesia est, in qua nomo moritur, nisi Christianus; moritur autem, si a fide catholica separetur. In huius autem tentorio quicunque fuerint, eiusque fidei, et collegio se sociauerint, immundi erunt. Unde et merito illa uasa  hoc in loco immunda esse dicuntur, quia non operculum habent, nec ligaturam; quoniam illi omnes immundi sunt, cuius aures ad huius mortui fidem et doctrinam clause non sint. Quid autem per septem dies significetur, sepe iam diximus.

187 »Si quis in agro tetigerit cadauer occisi hominis, aut per se mortui, siue os illius, uel sepulcrum, immundus erit septem diebus.« Sicut enim per tabernaculum Ecclesia, ita et per agrum ea que extra Ecclesiam sunt significantur. Septem ergo, id est omnibus diebus sunt immundi, qui extra Ecclesiam sunt, siue quia cadauer primi hominis, quem diabolus occidit, nascendo tetigerunt,  siue quia ipsi in multis peccatoribus adherendo, se ipsos peremerunt. Os autem mortui tangere, est de doctrina heretici hominis unamquamlibet partem suscipere. Sepulcrum uero mortui tangit, qui totum eius librum fetore et putredine plenum ueneratur et suscipit. Qualiter autem et isti mundari debeant, audiamus.

»Tollent de cineribus combustionis, atque peccati, et mittent aquas uiuas super eos in uas, in quibus cum homo mundus tinxerit hyssopum, asperget ex eo omne tentorium, et cunctam suppellectilem, et homines huiuscemodi contagione pollutos, atque hoc modo mundus lustrabit immundum tertio, et septimo die: expiatusque die septimo lauabit et se, et uestimenta, et immundus  erit usque ad uesperum.« Hoc enim, quod Apostolus ait: »Qui non nouerat peccatum, pro nobis peccatum fecit ,« eum ex hoc loco sumpsisse arbitramur. Sicut enim hic cineres peccati intelliguntur cineres uacce combuste pro peccato; ita et ibi peccatum intelligitur hostia pro peccato. Et in eo quidem uiuas aquas super cineres ponebant, hanc doctrinam uiuificatricem per illos cineres quodammodo innuebant. Hec autem aqua ab homine mundo cum hyssopo spargitur, quoniam quicunque hanc doctrinam predicant, et mundus esse debet, et super illam petram radicatus, et fundatus, de qua dicitur: »Petra autem erat Christus .« In petra naturaliter nascitur hyssopus. Sic ergo homo mundus purificat hominem immundum,  et quecunque illius sunt, fidem uidelicet, intellectum, scientiam, et doctrinam, eiusque anime tentorium, id est corpus. Quid autem per diem tertium et septimum intelligendum sit, iam superius diximus. Quare etiam qui sic expiatus iterum lauetur, et sit immundus usque ad uesperam, iam dictum est: eadem autem sepe repetere non est opus.



CAPUT XX.

Sequitur autem de eo quod populus ueniens in desertum Sin, deficiente aqua, uersus est in seditionem contra Moysen et Aaron. Qui, ex precepto Domini, congregata omni multitudine ante petram, dixerunt: »Num de petra hac uobis aquam poterimus  eiicere? Percussitque uirga bis silicem, et egresse sunt aque largissime. Dixitque Dominus ad Moysen et Aaron: quia non credidistis mihi, ut sanctificaretis me coram filiis Isrel, non introducetis hos populos in terram quam dedi eis.« Quantum enim fides possit, quantumque incredulitas noceat, hoc in loco apertissime monstratur. Hoc autem in Exodo exposuimus. Quamuis enim hoc et illud miraculum non idem sit, utriusque tamen expositio eadem est; magisque ad nunc locum illa expositio, quam ad illum pertinere uidetur. ualde autem nobis timendum est, ne et nos increduli simus; dum hos tantos uiros propter unius rei incredulitatem in tantum discrimen uenisse uidemus. Hoc tamen et illis ad utilitatem, et nobis accidit ad  exemplum. Utilis est enim illa mors, que hominem a labore soluit, et in gaudium, et in quietem inducit. Ascendit igitur Aaron supra montem Hor, ibique, iubente Domino, mortuus est. Hor enim lumen interpretatur; merito ergo in monte luminis moritur, qui tenebras fugiens ad glorie claritatem festinat.



CAPUT XXI.

Audiuit autem Chananeus uenisse Isrel, pugnauitque contra eum, et uicit, duxitque predam ex eo. At Isrel uoto se Domino obligans, ait: si dederis populum istum in manu mea, delebo urbes eius. Tradidit ei Dominus Chananeum, quem ille interfecit, subuersis urbibus eius. Chananeus iste diabolus est, qui contra nos in primo homine pugnauit,  et uicit, et non paruam a nobis predam tulit, dum ipsa nos immortalitate priuauit. Contra hunc autem uoto obligati sumus, quicunque ad fidem uenientes, eique abrenuntiantes, aduersus eum arma suscepimus. Toties ergo eum interficimus, eiusque urbes subuertimus, quoties ad fidem incredulos, et ad penitentiam peccatores conuertimus.

Hinc autem narratur quod populus iam itinere et labore fatigatus murmurauit contra Moysen. Unde et Dominus misit in eos ignitos serpentes, qui eos occidebant. Orauitque Moyses pro eis. Cui precepit Dominus ut serpentem eneum faceret, quem percussi aspicientes sanarentur. De hoc enim serpente Dominus ait: »Sicut Moyses exaltauit serpentem in deserto, ita exaltari oportet Filium hominis, ut  omnis qui credit in eum non pereat, sed habeat uitam eternam .« Aspice ergo serpentem, id est crede in Christum. Igniti autem serpentes maligni spiritus intelliguntur, qui cunctis uiuentibus nequiores, igne et furore credulitatis omnia superant, et isti quidem eorum animas perdunt, et contra eos maxime possunt, qui contra Christum murmurare eique male uiuendo detrahere non cessant. Qui ergo ab his serpentibus percussi fuerint, currant non ad serpentem, 188 sed ad similitudinem serpentis, currant ad eum, qui iniquitatem non fecit, et tamen inter iniquos deputatus est: »Qui in similitudinem carnis peccati apparuit, ut de peccato damnaret peccatum in carne :« qui nunc exaltatus  est in lignum salutis, ut illum deiiceret qui prius in lignum concupiscentie ascenderat.

uenit deinde populus contra Arnon, in fines Amorrhei; »siquidem Arnon terminus est diuidens Moabitas, et Amorrheos. Unde dicitur in libro bellorum Domini. Sicut fecit in mari Rubro, sic faciet in torrentibus Arnon. Scopuli torrentium inclinati sunt, ut requiescerent in Ar et recumberent in finibus Moabitarum.« Hoc, inquit, scriptum erat in libro bellorum Domini, quem nos quidem non habemus, quoniam filii Isrel, sicut in mari Rubro, Domino pro eis dimicante, uictores exstiterunt, sic et uincerent in torrentibus Arnon. Amorrheos autem, quia duri erant et fortes, metaphorice scopulos uocat. His tamen uictis et humiliatis, in eorum finibus  requieuerunt filii Isrel, id est infra ipsos fines Amorrheorum et Moabitarum. Preceperat enim Dominus filiis Isrel, ne tangerent filios Moab et Amor, qui fuerant filii Loth. Similiter autem nec filios Esaan, qui habitabant in Seir et Edom.

»Ex eo autem loco apparuit puteus, super quo locutus est Dominus ad Moysen: Congrega populum, et dabo ei aquam. Tunc cecinit Isrel carmen istud: Ascendat puteus; canite ei. Puteus quem foderunt principes, et parauerunt duces multitudinis in datore legis, et in baculis suis.« Iste puteus Nouum Testamentum est, quem Ecclesie principes, apostoli uidelicet et doctores in datione legis parauerunt  , foderunt et exposuerunt. Quod autem ait, in bacillis suis; hoc audiant, qui  baculos habent, et uel baculos abiiciant, uel puteos fodiant. In eo enim, quod isti principes cum baculis suis puteum fodiebant, eos, qui baculos habent, id est Ecclesie regimina, sanctarum Scripturarum profunda scrutari, et cunctis sitientibus uiuam aquam propinare iubebant. Quod autem superius significari diximus per Chananeos, quos deleuit Isrel, idipsum significatur per Sehon regem Amorrheorum, et Og regem Basan. Illa ergo expositio hic quoque sufficiat.



CAPUT XXII.

Sequitur autem de Balaam, qui cupiditate ductus iuit ad Balac filium Sephor, ut malediceret filiis Isrel. Cum enim Dominus et prius ne illuc iret, interdiceret, cernens eum nimirum eundi cupidum,  postea abire permisit, tamen ne populo malediceret, interdixit. Infelices ergo, qui in malis desideriis a Domino exaudiuntur; et quoniam auari facile cupiditate decipiuntur, et miraculo asine loquentis, et angeli uoce, idipsum quod prius iubentis admonetur. Iuit ergo Balaam, et quia maledicere ausus non fuit, aliam uiam inuenit, ne promissa pecunia priuaretur. Hoc autem diximus, ut quantum sit auaritie malum, intelligatur. uerba autem Balac, et sacrificia Balaam alius exponat; ego enim in eis laborare non curo. Sola ergo exponamus, que prophetie spiritu Balaam dixisse uidetur.



CAPUT XXIII.

»De summis silicibus uidebo eum, de collibus considerabo illum. Populus solus habitabit, et  inter gentes non reputabitur. Quis dinumerare possit puluerem Iacob, et nosse numerum stirpis Isrel? Moriatur anima mea morte iustorum, et fiant nouissima mea horum similia.« In illo enim populo Balaam non suo, sed spiritu Dei, iam totam Ecclesiam uidebat; unde et se iusti morte mori, et ei similis fieri optabat: »Beati enim mortui,  qui in Domino moriuntur .« Quid autem per summos silices et colles, nisi utriusque testamenti altos, difficiles et figuratos sermones intelligamus? Ad hos ergo accedat, hos uideat et legat, quicunque Dei populi uitam, conuersationem, gloriam, felicitatem, ceteraque uidere et considerare desiderat. In hoc enim speculo Ecclesie pulchritudo uidetur. Et iste quidem populus solus habitabit. Ubi? Utique in terra uiuentium. Non reputabitur inter gentes, sine baptismate morientes; qui quoniam innumerabilis est, puluis uocatur.

»Iterum Balaam assumpta parabola  ait: Sta, Balac, et ausculta; audi, fili Sephor. Non est Deus quasi homo, ut mentiatur, nec ut Filius hominis, ut mutetur. Dixit ergo, et non faciet?  Locutus est, et non implebit? Ad benedicendum adductus sum, benedictionem prohibere non ualeo. Non est idolum in Iacob, nec uidetur simulacrum in Isrel. Dominus Deus eius cum eo est, et clangor uictorie regis in illo. Deus eduxit eum de Aegypto; cuius fortitudo similis est rhinocerotis. Non est augurium in Iacob, nec diuinatio in Isrel. Temporibus suis dicetur, Iacob, et Isreli quid operatus sit Deus. Ecce populus, ut leena consurget, et quasi leo erigetur. Non accubabit donec deuoret predam, et occisorum sanguinem bibat.« Quare, o insipiens 189 Balaam, toties Deum tentas, quem tu ipse nec mentiri, nec mutari, ut Deum posse, testaris? Sufficere tibi debuerat, quod semel dixit, cuius uoluntas nec sacrificii, nec  locorum mutatione mutatur; unde manifestum est, quia non sponte Dei populo benedicis, sed quia benedictionem prohibere non uales. Doles, quia non est idolum in Iacob; ideoque nefando tuo consilio factum est ut postea sacrificarent Beelphegor. Dominus adduxit eum de Aegypto, cuius fortitudo similis est rhinocerotis, quoniam singulari omnipotentia omnia superat, sicut et hoc animal uno cornu quidquid inuadit, prosternit. Et quamuis modo non sit idolum in Iacob, suo tamen tempore dicetur de illo, quod aureos, argenteos, ligneosque deos operatus sit. Lege prophetas, et hoc de Isrel dixisse inuenies. Leoni autem hic populus comparatur, et predam deuorasse, sanguinemque bibisse refertur, quod qui non intelligit, et hos, et regum,  et Machabeorum libros legat, in quibus quam multum sanguinis fuderit, inueniet.



CAPUT XXIu.

»Iterum autem Balaam assumpta parabola ait: Dixit Balaam filius Beor: Dixit homo, cuius obturatus est oculus  ; dixit auditor sermonum Dei, qui uisionem Omnipotentis intuitus est, qui  cadit, et sic aperientur oculi eius: quam pulchra tabernacula tua Iacob, et tentoria tua Isrel, sicut ualles nemorose, ut horti iuxta fluuios irrigui, ut tabernacula, que fixit Dominus, quasi cedri prope aquas. Fluet aqua de situla eius, et semen illius erit in aquas multas. Tolletur propter Agag rex eius, et auferetur regnum illius. Deus eduxit illum de Aegypto, cuius fortitudo similis est rhinoceroti. Deuorabunt gentes hostes illius, ossaque eorum confringent, et perforabunt sagittis. Accubans dormiuit ut leo, et quasi leena, quam suscitare nullus audebit. Qui benedixerit tibi, erit ipse benedictus; qui maledixerit tibi, in maledictione reputabitur.« Ecce enim Balaam se ipsum obturatum, et excecatum dicit, cuius oculi non  aperiuntur, nec in eius ruina et damnatione. Nemo enim est, cuius oculi ad ueritatem cognoscendam uel post mortem non aperiantur. Tabernacula autem, hominum collectiones, singulares Ecclesias dicit, que quoniam uirtutibus, et sapientia, et sanctitate abundant, ualli umbrose, et horto irriguo, et cedris comparatur. De situla autem illius fluit aqua, de cuius pectore semper manat indeficiens sapientia. Semen autem illius erit in aquas multas, per quas ex illo populo in multas gentes fieri designat; extolletur propter Agag rex eius. Primus enim huius populi rex fuit Saul qui, sicut legitur in libris Regum, pugnauit contra Agag regem Amalec, pro quo in superbia elatus, quasi ad gloriam sui triumphi eum reseruauit, et Deo inobediens fuit, qui ab homine  usque ad pecus totum Amalec delere precepit, unde et regnum amisit, ut de eius stirpe rex ulterius non nasceretur. Longa est historia, quam, qui legerit, clarius hec intelliget.

»Sumpta iterum parabola ait: Dixit Balaam filius Beor: Dixit homo, cuius obturatus est oculus, qui cadens apertos habet oculos: uidebo eum, sed non modo, intuebor illum, sed non prope. Orietur stella ex Iacob, et consurget uirga de Isrel, et percutiet duces Moab, uastabitque omnes filios Seth, et erit Idumea possessio eius, hereditas Seir cedet inimicis suis: Isrel uero fortiter aget. De Iacob erit, qui dominetur, et perdat reliquias ciuitatis.« Balaam enim, quia  scienter peccat, ideo de se rectissime dicit: Quod cadens apertos oculos habeat, sicut econtra ille clausis oculis cadit, qui nesciens et ignoranter peccat. Quod autem ait: »uidebo eum sed non modo, intuebor illum, sed non prope,« de ultimo iudicio intelligi potest, quando et boni, et mali omnes astabimus ante tribunal Christi, de quo statim subinferens ait: »Orietur stella ex Iacob,« quia totus mundus illuminabitur; »et consurget uirga de Isrel,« quia stultorum imperitia corrigetur. Hoc autem de Christo totum intelligatur, qui de Isrel secundum carnem originem ducens, cunctis mundi nationibus dominatur. Et ipse quidem perdet reliquias  ciuitatis, nempe Ierusalem, cuius reliquie sunt omnes iniqui, solis bonis in eius edificia introductis. Potest autem et iuxta litteram intelligi de Dauid hoc, quod dicitur: »Orietur stella ex Iacob, et consurget uirga de Isrel,« etc. Ipse enim in illo populo cunctis regibus, et fortitudine, et sanctitate clarior fuit. Ipse percussit Moab, et mensus est cum funiculo, cequans terre. Quere hoc in libris Regum. »Ipse quoque uastauit filios Heth,« per quos Chananeos, et ceteros, qui prius in terra promissionis habitauerant, intelligere debemus. De quo et Rebecca in Genesi loquitur, dicens: »Tedet me uite propter filias Heth, et si acceperit Iacob uxorem de stirpe huius terre, nolo uiuere .«---»Facta est autem Idumea possessio eius,«  sicut scriptum est: »Et posuit in Idumea custodes, statuitque presidium, et facta est uniuersa Idumea Dauid seruiens .« Est autem et Seir in Idumea.

»Cumque uidisset Amelec, assumpta parabola, ait: Principium gentium Amelec, cuius extrema perdentur.« Et hos enim, sicut et illos superauit Dauid. »uidit quoque 190 Cineum, assumpta parabola, ait: Robustum quidem est habitaculum tuum, sedet si in petra posueris nidum tuum, et fueris electus de stirpe Cin, quandiu poteris permanere? Assur enim capiet te.« Quid enim hic aliud queramus, cum hos ab Assyriis captos esse sciamus? »Assumpta parabola iterum locutus est. Heu quis uicturus est, quando ista faciet  Deus? uenient in triremibus de Italia, superabunt Assyrios, uastabuntque Hebreos, et. ad extremum etiam ipsi peribunt.« Et hoc quidem completum esse uidemus. Scimus enim Romanos trans mare nauibus aduectos, et has, et multas alias gentes suo imperio subiugasse, quos quidem iam periisse dicerem, si non adhuc deterius perituros esse putarem.



CAPUT XXu.

»Morabatur autem eo tempore Isrel in Setim  . Et fornicatus est populus cum filiabus Moab, que uocauerunt eos ad sacrificia sua. Atilli comederunt, et adorauerunt deos earum. Initiatusque est Beelphegor et iratus Dominus ait  ad Moysen: Tolle cunctos principes populi, et suspende eos contra solem in patibulis, ut auertatur furor meus ab Isrel. Dixitque Moyses ad iudices Isrel: Occidat unusquisque proximos suos, qui initiati sunt Beelphegor.« Aliud enim Dominus iubet, aliudque Moyses facere uidetur. Precepit enim Dominus Moysi, ut cunctos populi principes contra solem suspendat in patibulis. Et fortasse id ipsum significat, et quod Dominus iubet, et quod Moyses agit. Magnum enim patibulum, et penam prope intolerabilem mihi ille sustinere uidetur, qui fratrem et filium palam scienterque interficit. Quid enim est aliud contra solem, nisi  palam et manifeste? Non enim tanto dolor afficerentur, si hoc in nocte, uel nescienter agerent. Si quis autem hoc aliter intelligat, non contendo. Occisa est autem ibi hominum multitudo, uiginti tria millia. Et tunc quidem »stetit Phinees, et placauit, et cessauit quassatio ,« interficiens fornicatores, scilicet Zarin filium Salu, et Corbi filiam Sur. Interficiamus et nos fornicationis spiritum, et in nobis caste uiuendo, et in aliis bene monendo, quatenus iram Dei placare ualeamus. Hoc enim, si sacerdotes egerint, reputabitur eis ad iustitiam usque in sempiternum.



CAPUT XXuI.

Post hec autem Moyses, iubente Domino, posuit manus super caput Iosue coram Eleazaro sacerdote  et omni multitudine. Et replicans omnia, que mandauerat Dominus, dedit ei partem glorie sue, constituit eum pro se ducem populi. Hoc enim et Christus Dominus fecisse legitur, qui priusquam celos ascenderet, uicarios sibi, totiusque Ecclesie duces apostolos constituit. Quibus et partem glorie sue tribuens, signa et uirtutes in suo nomine facere precepit ; qui quasi manus Christi super capita habentes, ab omni potestatis incursu, omnisque aduersitatis impetu securi exstiterunt.



CAPUT XXuII.

Expositio huius capitis in quo Iosue assumitur, et caput populi constituitur, deest in editione, nec in codicibus mss. reperitur.



CAPUT XXuIII.

 »Dixitque Dominus ad Moysen: Hec sunt sacrificia, que offerre debetis; agnos anniculos immaculatos duos quotidie in holocaustum sempiternum; unum offeretis mane, et alterum ad uesperam: decimam partem ephi simile, que conspersa sit oleo purissimo, et habeat quartam partem hin, et libabitis quartam partem uini per singulos agnos in sanctuario, alterumque agnum similiter offeretis ad uesperam.« Quid enim per duos agnos, nisi duo testamenta intelligimus? in quibus omne sacrificium laudis, et iubilationis plenissime continetur. Hos autem mane et uespere, imo septies in die offert Ecclesia, secundum illud: »Septies in die laudem dixi tibi .« Quamuis per mane et uesperam, que sunt diei  extremitates, totus dies rectissime intelligi possit. His autem duobus agnis additur decima simile, et uini, et olei, quarta quoniam illud decem uerbis, hoc autem quatuor Euangeliis continetur. Idem ergo per agnos significatur, quod per decimam, et per quartam intelligitur: hec enim testamenta, et agni sunt, quia nulli nocent, omnesque innocentes uiuere docent; et simila qua anima nutritur, et oleum quo sanatur, et uinum quo inebriatur. Merito ergo tale sacrificium, mane et uespere, id est tota die fieri iubetur, quatenus sine intermissione Deus laudetur, populus ad agni innocentiam prouocetur, anima celesti pane 191 satietur, mens oleo Spiritu sancti inuncta sanetur, et calice Euangelii potata inebrietur. Et quoniam  non est pretiosa laus in ore peccatoris, tale sacrificium in sanctuario, id est in conuentu fidelium fieri precipitur. Sequitur:

»Die autem Sabbati offeretis duos agnos anniculos, immaculatos, et duas decimas simile oleo consperse in sacrificio,« et cetera, ut supra. Et hoc sacrificium idem est, quod superius. Duas decimas offerre, est legem intelligere. Que oleo quidem aspergitur, si misericordia temperetur; temperatur autem, si spiritualiter intelligatur: littera enim occidit.

»In Kalendis autem, id est in mensium exordiis, offeretis holocaustum Domino: uitulos de armento duos, arietem unum, agnos anniculos septem immaculatos, et tres decimas simile, oleo  consperse, per singulos uitulos, et duas decimas simile oleo consperse per singulos arietes: et decimam decime simile, etc. . . . Hircus quoque offeretur Domino pro peccato in holocaustum sempiternum cum libamentis suis.« De hoc enim sacrificio, et de his uitulis Apostolus ait: »Per ipsum ergo offeramus hostiam laudis semper Deo, id est uitulos labiorum confitentium nomini eius .« Hec igitur hostia laudis, et duo uituli labiorum, duo testamenta intelligantur, sine quibus ad laudem proferendam labia mouere nescimus. Offeramus autem et arietem unum, predicemus Christi passionem, qui sicut ouis ad uictimam ductus non aperuit os suum.

Huic autem arieti iungamus septem agnos, id est  septem S. Spiritus gratias; in eo esse, semperque manere debemus. Sepe autem iam diximus quid per decimam intelligatur; siquidem ipse est drachma decima, ipse est ouis centesima, unde etiam non solum decima, sed et decima decime dici potest: si enim centum ouibus decimam dare uolueris, decem dabis: decies enim decem centum fiunt; huius autem decime ouis centesima decima est: est ergo homo decima decime. Quod autem simila dicatur homo, audi Apostolum: »Expurgate uetus fermentum, ut sitis noua conspersio, sicut estis azymi .« Conspersio enim pro farina ponitur. Denique cui nisi farine additur fermentum? Quid nisi panis dicitur azymus? Sed unde panis, nonne de simila? Simila ergo homo. Hec autem simila  oleo spargitur, quia Dei misericordia, et S. Spiritus gratia homo perunctus et sanatur, et renouatur. De hac ergo simila, id est de hominibus demus tres decimas per singulos uitulos; duas per arietem, et decimam decime per unumquemque agnum. Unum ergo idemque significant omnes. Hoc est enim omnis homo, quod duo populi, quod tres mundi partes Quia ergo per duo testamenta conuertuntur omnes, et per Christi passionem redimuntur omnes, merito tres decime sequuntur uitulum, due arietem, et decima decime agnum. Sed quare hec omnia uino perfunduntur, nisi ut spiritualis intelligentie sapore dulcescant, insipida enim, et irrationabilia hec esse uidentur: ut ergo saporem  habeant, hoc spiritualis expositionis odore perfundantur. Sed quoniam ipsa quoque expositio secundum mensuram fieri debet, plus uini ponitur in uitulis, plus in ariete, quam in singulis agnis. Cur autem in hirco Christus immoletur, hec est maxima et principalis causa, quia ut impius damnatus est, et quasi sceleratus cum latronibus crucifixus est. Quem nos ergo ueneramur in agno, hunc Iudei abominantur in hirco. Similiter autem et in Pascha, et in Pentecoste, et prima, et decima die mensis septimi sacrificare iubet. Hec igitur una sit omnium expositio.



CAPUT XXIX.

»Quintadecima uero die mensis septimi, que uobis erit sancta atque uenerabilis, omne opus  seruile non facietis in ea, sed celebrabitis solemnitatem Domini septem diebus, offeretisque holocaustum in odorem suauissimum Domino: uitulos de armento tredecim, arietes duos, agnos anniculos quatuordecim immaculatos, et in libamentis eorum simile oleo consperse; tres decimas per uitulos singulos, qui sunt simul uituli tredecim, et duas decimas arieti uno, id est, simul arietibus duobus, et decimam decime agnis singulis, qui sunt simul agni quatuordecim, et hircum pro peccato.« Qui per septimum mensem, eiusque primam, et decimam, et quintam diem significet, et quare opus seruile in eo non fiat, cur etiam septem diebus hec solemnitas celebretur in Leuitico exposuimus. Nunc ergo de sacrificiis uideamus, que in  hac solemnitate sine differentia, uno eodemque modo, per septem dies fiebat; preter hoc tantum, quod de uitulis per singulos dies unus minuebatur. Prima enim die offerebantur tredecim, secunda duodecim, tertia undecim, et sic de reliquis, usque ad septimam, in qua nonnisi septem offerebantur. Sed quid per uitulos, nisi apostolos? Qui nisi tredecim essent, aut Paulus, aut Matthias inter eos locum non haberet. His autem uitulis tota Ecclesia et arata, et seminata est. Duo uero arietes, et agni quatuordecim id ipsum significant. Significant enim duo Testamenta, que in quatuor Euangeliis, et in decem uerbis continentur. Sunt ergo et duo, et quatuordecim, quoniam ex quatuor et decem fiunt. Similiter autem et tres decime, et due decime, et  decima decime idipsum significant. In his enim omnis homo significatur; de quo due quidem, et tres decime fiunt, quoniam in duos populos, et in tres mundi partes homo diuiditur. Merito ergo he decime uitulis, 192 et arietibus, et agnis iunguntur, quatenus omnis homo cuiuscunque gentis sit, et in quacunque mundi parte habitet, sanctorum apostolorum, duorumque Testamentorum fidem et doctrinam sequatur et teneat. Offerebant itaque pontifices apostolos in uitulis, testamenta in arietibus, et agnis, totamque Ecclesiam, ubique diffusam  in decimis offerebant. Et de his quidem modo superius diximus. Quod autem unus uitulus de numero per singulos dies subtrahatur, fortasse apostolorum obitum designat; quorum numerus, dum alter post alterum de hoc mundo exiret, quotidie quodammodo minuebantur. Arietes autem, et agni, et decime neque crescunt, neque minuuntur, quoniam semper et Testamenta duo sunt, et Euangelia quatuor, et uerba legis decem, et Ecclesia una, ex Asia, Africa et Europa, ex Iudeis et gentibus constituta.

»Die octauo, qui est celeberrimus, omne opus seruile non facietis in eo, offeretis holocaustum in eo in odorem suauissimum Domino: uitulum unum, et arietem unum, et agnos anniculos immaculatos  septem, sacrificiaque eius, et libamina singulorum per uitulum, et arietem, et agnos rite celebrabitis, et hircum pro peccato.« Dies enim octauus idem est, ac primus, etiam Dominicus appellatur, et ab omni Christiano celeberrime colitur et ueneratur. Hac die mundus cepit; hac die Christus a mortuis resurrexit, hac etiam die ultima resurrectio fiet. Unde et quidam psalmi pro octaua titulantur. Hac ergo die omnis Ecclesia, instantius quam in ceteris, offert Domino holocaustum et hostiam laudis; Christum uidelicet laudando et predicando; hoc enim per uitulum, et arietem, et septem agnos significatur. Que sequuntur, cum persepe recantata sint, preterimus.



CAPUT XXX.

 »Narrauit Moyses filiis Isrel omnia, que ei Dominus imperauerat. Et locutus est ad principes tribuum filiorum Isrel. Iste est sermo, quem precepit Dominus: Si quis uestrum uotum Domino uouerit, aut se constrinxerit iuramento, non faciet irritum uerbum suum, sed omne, quod promisit, adimplebit.« Omnia enim uota iuramento, que bona sunt, et contra iustitiam non fiunt, reddi debent. Ideoque Ecclesie principes, quibus ista dicuntur, quidquid uouerint aut iurauerint, reddere oportet, quoniam tam cauti debent esse et in uouendo, et in iurando, ut nichil contra iustitiam iurent uel uoueant. Unde et subditur: Quod puella, que est in domo patris, uel uxor alicuius, si aliquid uouerit aut iurauerit, et hoc pater uel  maritus audiens non contradixerit, rea erit, et quidquid promiserit eam reddere oportebit; si uero audiens contradixerit, non tenebitur iuramento. Isti enim patres et mariti, Ecclesie principes esse uidentur, quorum singule et uxores, et filie sunt. Uxores quidem, quia de eorum semine pariunt; filie uero, quia eorum ministerio regenerantur. Horum ergo est uota discernere, et iuramenta iudicare. Nemo ergo agere presumat, quecunque Ecclesie doctores interdicunt, etiam si ea nouerit aliquis  . Iniusta enim uota irrita esse debent.  Que autem uota, uel iuramenta isti uel consensu approbant, uel dictis confirmant, ea reddere necessarium est. Quare hoc? Quia quidquid dicunt, iustum est. Sic ergo fit ut iusta uota, et sancta promissa omnis homo persoluere debeat; quia nemo est qui ea persoluere et reddere interdicat; iniusta uero omnia irrita fiant. uerumtamen qui scienter contra iustitiam iurat, quamuis hoc eo iuramento quod a sanctis interdicitur, non teneatur, non tamen putare debet se confestim liberum esse a peccato: non iurare debuerat, quod peccatum esse sciebat. Peniteat ergo, non quia iuramentum non agit, sed quia scienter contra iustitiam iurauit. »uidua et repudiata quidquid uouerint, reddent.« Quid enim si male uouerint? mala enim uota reddi  non debent; dicatur ergo, quidquid bene uouerint. Quia enim sue libertatis sunt, et nullius potestate premuntur, libere possunt uouere, quod uolunt. Per has tamen eas animas intelligere possumus, que a mundi huius complexibus et uoluptatibus separate a stultis hominibus repudiantur, et despectui habentur. Tales autem, quia sapientes sunt, et bona tantum agere desiderant, quidquid uouere uoluerint, earum indicio relinquatur. Si uero uxor uel uoto uel iuramento se obligauerit, ut ieiunio uel abstinentia alia affligat animam suam, nisi maritus hoc audiens confestim interdixerit, reddere oportebit. Hoc autem nichil significare uidetur, nisi quia prepositorum iudicio subiectorum uita temperari debeant: quibus si bonum aliquid uouentibus assensum  prebuerint, eos iam ulterius sine periculo reuocare non possunt.



CAPUT XXXI.

Sequitur autem de Madianitis, contra quos filii Isrel ex precepto Domini pugnantes, eos uicerunt, omnesque interfecerunt, inter quos et Balaam et quinque principes illorum occisi sunt, 193 nullusque ex eis remansit, preter uirgines tantum, quas filii Isrel reseruantes, manserunt cum eis extra castra septem diebus, secundum hoc, quod eis iusserat Moyses. Per has enim, sicut et per alias gentes, Dei populo aduersantes, demonum exercitum, et uitiorum multitudinem intelligere debemus. Sed quid per quinque principes, nisi quinque nostri corporis sensus  intelligamus? Cum his enim predicti hostes contra nos ueniunt: cum his nobis bella ciuilia mouent, nostrisque armis nos impugnant, et nos contra nos pugnare compellunt. Si ergo hos primum uicerimus, et secundum priorem statum interfecerimus, subito in nobis omnium uitiorum corruet multitudo. Per uirgines autem, quas filii Isrel sibi reseruant, eas animas intelligimus, que diaboli corruptionem fugientes ad Christi fidem, et Ecclesie societatem se transferunt, et pro sua pulchritudine Dei populo placent. Cum quibus nimirum manent septem diebus extra castra, quia et illi, qui a gentilitate ad Deum conuertuntur, et illi per quos conuertuntur,  omni tempore manent extra Synagogam; unde neque hic dicitur, quod ut prius, post septem dies ad castra reuertantur: septem enim dies omne tempus significant.

»Qui occiderit hominem, uel occisum tetigerit, lustrabitur die tertio, et septimo. Et de omni preda, siue uestimentum fuerit, siue uas, et aliquid in utensilia preparatum de caprarum pellibus, et pilis, et ligno, expiabitur.« Iudei enim homicide sunt. Etiam tetigit occisum quicunque de Adam natus est, cui dictum fuerat: Quocunque die de hoc ligno comederis, morte morieris. Isti ergo, ut saluari possint, tertio, et septimo die expediuntur, sicut et cetera que de omni preda uenerunt, et diabolo rapta sunt; siue uas fuerit, siue uestimentum,  siue quidlibet aliud de caprarum pellibus, uel pilis, uel ligno, in aliqua utensilia preparatum, per quod non solum homines, uerum etiam eorum fidem, scientiam, uitam, mores, omnemque conuersationem, et cunctam interioris hominis supellectilem intelligere possumus. Omnia enim cum ipso homine purificantur.

»Aurum, et argentum, et es, et ferrum, et stamnum, et plumbum, et omne quod potest transire per flammas, igne purgabitur. Quidquid autem ignem non potest sustinere, aqua expiationis sanctificabitur, et lauabitis uestimenta uestra die septimo, et purificati postea castra intrabitis.« Per aurum enim, et argentum, et cetera, que ignem sustinere possunt, eos intelligimus, quibus Deus  fortitudinem tribuit, ut igne passionis, et martyrii expientur, quamuis aqua baptismatis sanctificati non sint. Et isti quidem die septimo, id est in hac ultima etate, lauantes in sacro fonte uestimenta, carnem suam, non solum Ecclesie, uerum etiam et celi castra purificati ingrediuntur.



CAPUT XXXII.

Omittitur in quo, iuxta uulgatam, filii Isrel ad pugnam apti promittunt Moysi, relictis mulieribus, paruulis, et armentis, contra hostes ad terram promissionis obtinendam proficisci.



CAPUT XXXIII.

Hic autem Moyses describit quadraginta mansiones, quas populus fecit donec ueniret ad terram  promissionis. De quibus, si secundum hominum interpretationem, et secundum res in eis gestas, si quis tractare uellet, in longum sermonem eas extendere posset  . Nos autem de numero pauca dicamus. Quadragenarius enim numerus ex quatuor constat, et decem  decem autem et quatuor, ut iam sepe diximus, uetus et Nouum Testamentum designant, quoniam illud in decem uerbis, et hoc in quatuor concluditur Euangeliis. Sicut ergo illi per quadraginta mansiones ad terram promissionis transierunt, ita et nos per decem legis mandata, et quatuor Euangelia transeuntes, duce Iesu, in terram  uiuentium intraturi sumus. Beati autem illi qui in his mansionibus morantur et habitant. Beati qui in sacris uoluminibus utriusque Testamenti delectantur; semper manna abundant, nunquam pane celesti carent, nunquam eis deficit panis uiuus qui de celo descendit. Illi cibo spirituali nutriuntur, illi aqua de petra reficiuntur; illos sancti Spiritus gratia in die obumbrant, in nocte illuminant; illi reuera dicere possunt: »Dominus regit me, et nichil mihi deerit, in loco pascue ibi me collocauit .« Beati ergo sunt, si non murmurauerint, si Deum non tentauerint, si in fide non hesitauerint, si carnes non quesierint, id est si legem carnaliter non intellexerint, et cepas, et allia non concupierint. uerumtamen quia Ramesses interpretatur tinea, quotiescunque  penitentia, uel alio quolibet modo uitiorum tineas a nobis excutimus, de Ramesse nos exire intelligamus, et tunc quidem uitiis superatis, diisque Aegyptiorum contritis, Phase confidenter facere possumus. Quoniam autem Sochot tabernacula interpretatur, quando in concilio iustorum et congregatione religiose uiuimus, in Sochot nos esse sciamus. Quia uero Ethan dicitur consummatus; quando aliquod bonum perficimus, in Ethan nos 194 esse gaudeamus. At uero quia Athairot interpretatur corona, quoties de aliquo uitio triumphamus, toties in Athairot castrametamur. Ante Magdalum tentoria figimus, quando turres et munitiones diaboli expugnamus, sic enim interpretatur Magdalum. Sumus autem in Mara, si peccatorum recordatione,  uel seculi aduersitatibus amaricamur, quoniam Mara amarum interpretatur. Quia uero Elim dicitur aries, tunc in Elim habitamus quando apostolorum innocentiam et simplicitatem imitamur. Unde et merito in Elim duodecim fontes et septuaginta palme esse dicuntur, per que duodecim apostoli, et septuaginta duo Christi discipuli figurantur. Quando uero populum ad baptismum et ad fidem inuitamus, super mare Rubrum tentoria figimus; siquidem et illi et in nube, et in mari sunt baptizati. Sed ueniamus in desertum Sin, accedamus ad seruitutem Dei, et preparemus animas nostras ad tentationem. Sin enim tentatio interpretatur. Per hoc enim postea transire poterimus in Detheca,  quod interpretatur remissio: illis enim remittuntur peccata, qui diabolicas superant tentationes. Quoties aliquid fermentamus, et manus, et opera ad corruptionem laxamus, toties in Alis, et in Raphidim nos esse doleamus. Alis enim fermentare, Raphidim uero manus laxare dicitur. Unde et merito ibi aqua populo defuisse legitur: facile enim populus corrumpitur, et peccat, si ei euangelice doctrine aqua defuerit. Et tunc quidem quodammodo in Sinai legem recipimus, quando nos in sacris uoluminibus exercemus. Quando uero illicita concupiscimus, tunc ad Aseroth, angustiarum domum festinamus, sic interpretatur. Hoc ergo modo cognita historia, et nominum interpretatione, facile singulorum significationes prudens lector inueniet. Que nos quidem per  singula diceremus, nisi quia facilia sunt, et breuitati operam damus.



CAPUT XXXIu

In quo termini, et dimensiones terre promissionis describuntur, omittitur.



CAPUT XXXu.

»Dixitque Dominus ad Moysen: Precipe filiis Isrel, ut dent leuitis de possessionibus suis, urbes ad habitandum, et suburbana earum per circuitum, ut ipsi in oppidis maneant; et suburbana sint pecoribus, et iumentis, que a muris ciuitatum forinsecus per circuitum mille passuum tendentur contra Orientem, et contra Meridiem similiter erunt duo.« Per hoc enim apertissime datur intelligi, quod clericorum ordo sublimiorem locum in Ecclesia  tenere debeat, aliisque omnibus quasi propriis iumentis et pecoribus imperitare; unde et pastores non immerito uocantur. Quod uero suburbana mille passuum spatio tenduntur, omnem mundi ambitum eorum regimini, et ditioni subditum esse ostendit; idem enim significat mille, quod omnes, quoniam hic numerus perfectus est, omnesque in se numeros continet, qui in se quidem replicari possunt, crescere uero non possunt. Notandum autem, quod duo millia cubiti in mille passibus concluduntur; unde et constat, quod duo cubiti unum passum faciunt.

»Dixitque Dominus ad Moysen: Quando transieritis Iordanem, intrantes terram Chanaan, disperdite cunctos habitatores illius, et eorum simulacra confringite, mundantes terram.« Qui ergo per  baptismum ad Ecclesiam uenimus, terram, Id est carnem nostram ab omni uitiorum sorde mundemus, unumque et uerum Deum colamus, et adoremus.

»Ait autem Dominus ad Moysen: Loquere filiis Isrel, et dices ad eos: Quando transgressi fueritis Iordanem in terra Chanaan, decernite que urbes esse debeant in presidia fugitiuorum, qui nolentes sanguinem fuderint: in quibus cum profugus fuerit, cognatus occisi eum non poterit interficere, donec stet in conspectu multitudinis, et causa illius iudicetur. De ipsis autem urbibus, que ad fugitiuorum subsidia separantur, tres erunt trans Iordanem, et tres in terra Chanaan,  tam filiis Isrel quam aduenis atque peregrinis, ut confugiat ad eas, qui nolens sanguinem fuderit. Si quis autem uel ferro, uel lapide, uel ligno, uel manu per odium, aut insidias hominem occiderit, cognatus occisi, statim, ut inuenerit, iugulabit. Si uero fortuito, et absque odio, et inimicitiis hoc egerit, priusquam sic esse probatum fuerit, innocens liberabitur, et non occidetur, sed ad ciuitatem, ad quam confugerat, reducetur, manebitque ibi, donec sacerdos magnus, qui oleo sancto unctus est, moriatur.« Tres enim ciuitates trans Iordanem, et tres in terra Chanaan, idem significant; per quas, fides, spes, caritas intelligi possunt: nunquam enim poterit esse securus, qui domum suam in his ciuitatibus non fundauerit. Ad  has autem quicunque fugerit, non occidetur. Si enim secundum litteram absolute intelligamus, ut illi qui sponte, siue quod maius est per odium, uel per insidias hominem occidunt, in his ciuitatibus fugiendi subsidium non habeant  penitentie ianuas claudimus. Aliter ergo intelligendum est. Plerumque enim per homicidas corporis, animarum homicidas intelligimus. Animarum uero homicide, maxime Iudei et heretici intelliguntur, qui falsa persuasione animas a Christi fide separantes, interficiunt. Horum autem illos uolentes et per odium, et per insidias peccare intelligamus, qui sic peccant, ut nunquam 195 se peccasse peniteat, et malum, quod uelle ceperunt, nunquam uoluisse desistant. Nemo enim  sic est uolens, sicut ille, cuius uoluntas non mutatur. Alios autem, et si peccauerunt uolentes; attamen quia iam sunt nolentes et penitentes, dicamus eos sanguinem fudisse nolentes. Ille ergo fudit sanguinem uolens, qui uoluntate in fundendo sanguine est perseuerans. Si quis ergo fuderit sanguinem uolens, id est qui a uoluntate fundendi sanguinem non recesserit, moriatur. Qui uero fuderit sanguinem nolens, id est iam penitens, et non fudisse uolens, fugiat ad has ciuitates, et saluabitur. Si enim fidem Ecclesie receperit, si spem Ecclesie habuerit, si caritatem Ecclesie tenuerit, non morietur.  Quod si extra has ciuitates eum inuenerit propinquus occisi, confestim eum iugulabit. Quis sit iste propinquus, lege in Euangelio de Samaritano, et inuenies Christum esse, qui eos quidem, quos extra has ciuitates inuenerit, occidet, et eterne morti damnabit. Quod autem iste homicida non reuertitur ad propria, donec sacerdos magnus moriatur, hoc Moyses significasse uidetur, quia ante Christi passionem nemo post peractam penitentiam ad celestem patriam reuertebatur. Iudei quoque et heretici quicunque Iesum sacerdotem magnum nondum uenisse, uel mortuum esse, uel resurrexisse credunt, in patriam reuerti non possunt, sic enim nondum istis Christus mortuus est; sicut Marie nondum ad Patrem ascenderat, cum ait: »Noli me tangere:  nondum enim ascendi ad Patrem meum .« Nobis autem Christus iam mortuus est: nos iam eius morte et sanguine redempti sumus. Nobis ergo ad propria redire, et de huius mundi exsilio in ciuitatem sanctam Ierusalem ipse nos introire concedat, cui cum Patre, et Spiritu sancto gloria, et honor in secula seculorum. Amen.



CAPUT XXXuI.

Hoc postremum libri Numerorum caput, in quo filiis Isrel precipitur, ut quilibet de tribu sua sibi sumat uxorem, et ad aliam non transeat, ne confundantur tribus, omittitur a sancto Brunone.

Explicit liber Numerorum.



INCIPIT EXPOSITIO IN DEUTERONOMIUM.



PRAEFATIO.


196 Quia in aliis libris Moysi, quod Dominus dedit, locuti sumus; restat nunc quoque in hoc ultimo libro, quod ipse donauerit, dicamus. Dicitur autem liber iste, Deuteronomium, quod secunda lex interpretatur; quoniam et Nouum significat Testamentum, et ea, que in aliis dicta sunt, in isto quodammodo innouantur et replicantur. Nos autem, que in superioribus libris exposita sunt, pretermittentes, cetera, non omnia tamen, sed difficiliora queque cum Dei adiutorio exponere aggrediamur. Ab hoc capitulo loquendi exordium sumamus.



CAPUT XIII.

»Si audieris in una urbium tuarum, quas Dominus Deus tuus dabit tibi ad habitandum, dicentes  aliquos: Egressi sunt filii Belial de medio tui, et auerterint habitatores urbis terre tue, atque dixerint: Eamus, et seruiamus diis alienis; quere sollicite, et diligenter rei ueritate perspecta; si inueneris, certum esse, quod dicitur, et abominationem hanc opere perpetratam, statim percuties habitatores urbis illius in ore gladii, et delebis  eam. Omnia quoque, que in illa sunt, congregabis in medio platearum eius, et cum ipsa ciuitate succendes, ita ut uniuersa consumas Domino Deo tuo, ut sit tumulus sempiternus; non edificabitur amplius, et non adherebit de illo anathemate quidquam in manu tua.« Si audieris, inquit, ubicunque fueris, ab aliquo nuntiante tibi filios Belial, id est hereticos, qui iugo fidei non tenentur , si, inquit, audieris eos de medio tui exiisse, fidemque Ecclesie reliquisse, aliosque secum a iustitia auertisse, et deos alienos, id est malignos spiritus securos esse, quere rem diligenter, quam cum ueram esse cognoueris, gladio spiritus, quod est uerbum Dei, omnem nefandam illam congregationem percuties et delebis:  insuper et omnia, que illius sunt, simul cum ipsa in medio eius succendes, id est eternis suppliciis condemnabis. Simul enim cum hereticis, omnis eorum peruersa scientia et doctrina  abominari et damnari debet, quatenus sic destruatur ut ulterius in memoria non habeatur. Hoc est enim, quod ait: »Non edificabitur  amplius, et non adherebit de illo anathemate in manu tua,« per quod intelligere debes, ut nichil de illa heresi adhereat menti et fidei tue. Sequitur:



CAPUT XIu.

»Filii estote Domini Dei uestri. Non uos incidetis, nec facietis caluitium super mortuo, quoniam populus sanctus est Domino Deo tuo, et te elegit, ut sis ei in populum peculiarem de cunctis gentibus, que sunt super terram.« Imitetur Deum, qui eius esse uult. Decet enim ut parentum imaginem in se filii representent. Se autem incidere, et caluitium super mortuo facere magni doloris indicium est. De mortuo uero non dolere, sed gaudere debet Christianus. Qui enim bene moritur, ad Deum tendit. Doles ergo, o mulier, quod uir tuus ad Deum tendit:  doles, o homo, quod frater, uel filius tuus ad Deum uadit, non bene doles. uideamus etiam quid Apostolus dicat: »Mortui estis, et uita uestra abscondita est cum Christo in Deo .« Isti enim adhuc uiuentes huic mundo mortui erant. Et sepe quidem uidemus super his, qui mortui sunt, uel etiam qui sic mori desiderant, fratres, et propinquos dolere, et isti ergo non bene super mortuo dolent. Ille quoque non bene dolet, qui super iniquo mortuo dolet; de mali namque perditione non dolendum, sed gaudendum est: dolendum potius erat de uita ipsius, que iustitie et bonitati contraria erat. De talibus tamen quandiu uiuunt et dolere, et flere debent sancti, si forte eorum orationibus conuertantur. Sic enim et Samuel flebat Saulem. Post  mortem uero pro eis flere infructuosum est. Denique cum Dominus dicat: »Ego quoque in interitu uestro ridebo ,« quis de illo dolere audeat, de quo Dominus ridet et gaudet? De nullo igitur mortuo dolendum est, nisi de illo, qui fidei moritur, et a Deo separatur. Sequitur autem de animalibus mundis et immundis, de quibus in Leuitico sufficienter diximus.

197 »Omne quod mundum est, comedite, quidquid autem morticinum est, ne uescamini ex eo. Peregrino, qui inter portas tuas est, da, ut comedat, aut uende ei, quia tu populus sanctus Domini Dei tui es.« Hoc autem iuxta litteram illi obseruantes saluabuntur, et sic per illam umbram  Dei populns erant, sicut et nos modo per ueritatem. Nos enim secundum apostolicam doctrinam, nichil immundum et commune iudicamus . Quidquid in macello uenit, comedimus, interrogantes propter conscientiam. Scientes etiam, quia non est personarum acceptator Deus . Neminem ad fidem uenientem ab Ecclesie corpore separamus. Omnem cibum Ecclesia suscipit, id est omnem hominem suo corpori inducit. Nos ergo sumus peregrini, nos immunda a Iudeis emimus, et comedimus. Iudei enim fuerunt apostoli, qui nos ista docuerunt, ut nichil commune, et immundum esse credamus; modo fidem ipsi nobis uendiderunt, hanc anime pretio emimus, pro hac Christi serui facti sumus. Et quidem sicut nos modo nisi omnia comedamus,  perimus; sic et illi tunc si comedissent, periissent. Omnia enim comedit, qui omnia comedenda fatetur.

»Non coques hedum in lacte matris sue.« Illis hoc dicitur, qui Christum adhuc lactantem, et puerum occidere uoluerunt. Et hoc quidem in Exodo exposuimus.

»Anno tertio separabis aliam decimam ex omnibus, que nascuntur tibi eo tempore, et repones inter ianuas tuas, uenietque leuites, qui aliam non habet partem nec possessionem tecum, et peregrinus, et pupillus, et uidua, quia intra tuas portas sunt, et comedent, et saturabuntur, ut benedicat tibi Dominus Deus tuus in cunctis operibus manuum tuarum que feceris.« Multa enim Moyses  in superioribus libris de decimis locutus est; nunc autem aliam decimam introducit, que ualde dignior ceteris esse uidetur. Per hanc enim spiritualem legis intelligentiam significari puto; decem enim sunt uerba legis, que prius quidem Iudei ad litteram intelligentes, obseruantes, unam decimam dabant. ueniente autem tertio anno, id est tertio seculorum tempore, iam alia decima datur, quo eadem decem uerba spiritualiter intelliguntur. Tria enim sunt tempora: Primum ante legem; secundum sub lege, tertium sub gratia. Hoc autem tertium, quod nunc agitur a Christi natiuitate cepit. Hoc ergo tertio anno, siue tertio tempore, Ecclesie doctores cordis sui cellario condiderunt. Bene autem dicitur ex omnibus, que nascuntur eo tempore, quia et si prius  littera nata fuisset, littere tamen intelligentia spiritualis hoc tempore nata est. De hac autem decima uiuunt leuite, de hac decima uiuit clericorum ordo, de hac comedunt et saturantur quicunque cibis spiritualibus delectantur. Hanc peregrini, id est gentiles ad fidem uenientes; hanc pupilli et uidue, nequissimum patrem et maritum diabolum deserentes, suscipiunt. Sint ergo due decime, due mandatorum intelligentie.



CAPUT Xu.

»Septimo anno facies remissionem, que hoc ordine celebrabitur. Cui debetur aliquid ab amico, uel proximo, aut fratre suo, repetere non poterit; quia annus remissionis est Domini. A peregrino, et aduena exiges: ciuem, et propinquum repetendi  non habes potestatem, et omnino indigens, et mendicus non erit inter uos.« Septimus enim dies, et septimus annus, sicut iam in aliis libris exposuimus, hec ultima etas intelligitur, de qua Apostolus ait: »Nos sumus, in quos fines seculorum deuenerunt .« In hac ultima autem etate remissionem facere debemus, sicut Dominus ait: »Dimittite, et dimittetur uobis .« Itemque: »Nisi remiseritis hominibus peccata eorum, nec Pater uester celestis dimittet uobis peccata uestra .« Hec sunt ergo debita, que a proximo, uel ab Ecclesie ciuibus non repetere, sed dimittere debemus. Quod autem ab aduena, et peregrino hec repetere concedit, damnatis,  et infidelibus hanc remissionem non ualere significat, siue etiam dimittas, siue non dimittas, ille tamen nichilominus periturus est. Quid enim Iudeis in infidelitate persistentibus profuit, quod Dominus ait: »Pater, ignosce illis, non enim sciunt, quid faciunt .« Debitum ergo ab his exigitur, siquidem non dimittitur. In eo uero, quod ait: »Et omnino indigens, et mendicus non erit inter uos,« ad eleemosynarum largitatem nos prouocare uidetur. Sequitur:

»Fenerabis gentibus multis, et ipse a nullo accipies mutuum: dominaberis nationibus plurimis, et tui nemo dominabitur.« De diuitiis spiritualibus Ecclesia non fenerauit: nulla enim gens est, cui ipsa fidem suam non predicauerit, et cum omnes gentes  fidem eius suscepissent, ipsa nullius gentis fidem suscepit, et ipsa quidem tandem dominabitur omnibus, cui preter Deum nemo dominabitur.

»Cum tibi uenditus fuerit frater tuus Hebreus, aut Hebrea, et sex annis seruierit tibi, in septimo anno dimittes eum liberum; et quem libertate donaueris, nequaquam uacuum abire patieris, sed dabis uiaticum de gregibus, et de area, et de torculari, quibus Dominus Deus benedixerit tibi. Sin autem dixerit; Nolo egredi, eo quod diligat te, et domum tuam, et bene sibi apud te sentiat esse, assumes fibulam, et perforabis aurem eius in ianua domus tue, et seruiat tibi usque in eternum. Ancille quoque similiter facies. Non auertas ab eis oculos tuos, quando dimiserit eos liberos,  198 quoniam iuxta mercedem mercenarii per sex annos seruiuit tibi.« Quoniam enim Hebreus transiens interpretatur, omnis homo Hebreus intelligi potest, qui ab infidelitate ad Ecclesiam transit. Hos autem doctores Ecclesie pretio Domino emunt. Idem uero per sex annos, quod per sex dies significatur; non enim sunt dies nisi sex, in quibus seruile opus fieri liceat. Qui igitur sex annis seruit, a seruitute non recedit. Sed sciendum est, quia seruorum Dei alii sponte seruiunt, et gratam habent seruitutem, alii uero non sponte, et onerosam seruiunt seruitutem. Et multos quidem tales in Ecclesia uidemus, qui nichil boni seruitii sua sponte faciunt; seruiunt tamen aut uerecundia, aut timore. Hos autem in septimo anno, id est uite termino  completo, liberos abire Ecclesia permittit, qui nulla ulterius seruitute seruiunt, sed melius eis fuerat adhuc seruisse, quam tali libertate liberos abiisse. Et uide quam bonus Dominus, qui nec etiam ipsos malos seruos et ingratos uacuos abire permittit, sed dat eis uiaticum de gregibus, et de area, et torculari. Intelligit enim hoc sacramentum, intelligit et hoc nomen, nec ignorat quid uiaticum significet. Unde et ultima hora penitentibus hoc uiaticum recipere persuadet, qui per totam uitam usque ad sedem iudicis securi perferantur. Hoc enim uiaticum Christi corpus et sanguis est, quod prius quidem de gregibus accipiebatur, nunc autem de area et de torculari suscipitur. Quis enim hoc non intelligat,  quis nesciat, quid agnus significet, qui in Pascha immolabatur: »etenim Pascha nostrum immolatus est Christus .« De area namque suscipitur panis, et uinum de torculari, que ineffabiliter in Christi carnem et sanguinem conuertuntur. Sequitur autem de bono seruo, qui libentissime seruiens, nunquam a Domini sui uult recedere seruitute. Quare hoc? Quia eum diligit, et domum eius, que est Ecclesia, semperque sibi apud eum bene esse sentit. Hunc ergo ducit Dominus ad ianuam domus sue, et perforat aurem eius ut ei seruiat in perpetuum. Qui enim ad ianuam ducitur, ab omnibus, qui in domo sunt, uidetur; merito ergo bonus seruus ducitur ad ianuam, ut quam fidelis et obediens sit omnibus innotescat, ceterique  bonum exemplum de eo capiant, et qui nondum aures perforatas habent, sibi ad eius exemplum perforari faciant. Tales enim aures Domino querebat, cum diceret: »Qui habet aures audiendi, audiat .« Iste ergo, quia per sex annos, id est toto tempore uite sue, quasi mercenarius seruiens, sui laboris mercedem semper exspectauit, bene remuneratus ad superne patrie rediit libertatem: seruiuit ergo, non ut seruus, sed ut mercenarius; quoniam seruo pro labore non dantur mercedes. Sequitur autem de primogenitis, que si masculini generis et sine macula fuerint, cuncta Deo sacrificare iubentur. Et de his quidem in superioribus libris satis locuti sumus. Quod autem hic dicitur, ut primogenita, que maculam  habent, non immolentur Domino, sed comedantur ab his qui mundi sunt, et ab his qui mundi non sunt, hoc significat quod criminosi ad ordinem quidem sacerdotalem subuehi non possunt, ab Ecclesie tamen corpore et communione separari non debent. Sed hoc solum in eis obseruandum est ut Iudeorum sanguis non comedatur, sed quasi aqua super terram fundatur. Qua in re manifeste ostenditur, quoniam et si iniquis communicamus, iniquorum tamen peccatis non acquiescere, sed ea uehementer abiicere et abominari debemus.



CAPUT XuI.

Quod autem sequitur de tribus festiuitatibus, quas Iudei celeberrimas habebant, ideo hic non exponimus, quia in aliis libris, et maxime in Leuitico  sufficienter exposuimus.

»Non plantabis lucum, et omnem arborem iuxta altare Domini Dei, nec facies tibi, atque constitues statuam, que odit Dominus Deus tuus.« His enim uerbis omnis idolorum cultura, omnisque infidelium superstitio interdicitur.



CAPUT XuII.

Hoc autem capitulo precipit ut omne ambiguum, omnesque maiores cause sacerdotum iudicio finiantur: cuius sententie quicunque superbiens obedire noluerit, moriatur. Qua in re sacerdotum scientia et iustitia, populique erga eos obedientia, qualis et quanta esse debeat breuiter insinuat.

»Cum ingressus fueris terram, quam Dominus  Deus tuus dabit tibi, uoluerisque tibi regem constituere; de gente tua, et de fratribus tuis eum constitues: qui cum fuerit constitutus, non multiplicet sibi equos, nec reducat populum in Aegyptum; presertim cum Dominus uobis preceperit, ut per eamdem uiam non reuertamini; nec habeat uxores plurimas, que eius animum alliciant: neque habeat in mensa pondera auri, et argenti. Postquam sederit in solio regni, scribat sibi Deuteronomium legis huius, accipiens exemplar a sacerdotibus, et legat illud cunctis diebus, faciens ea, que in eo scripta sunt; neque declinet ad dexteram, uel ad sinistram, ut longo tempore regnet ipse, et filii eius  .« Utinam hoc 199 capitulum reges nostri intelligant, intellectumque  custodiant, neque tantis malis Ecclesiam Dei afficiant. Hoc autem non solum de secularibus, uerum etiam de spiritualibus Ecclesie regibus intelligi potest. uerum eum de gente nostra, de gente utique Christiana et religiosa, et de nostris fratribus, id est de melioribus Ecclesie filiis eligere, et constituere debemus. Qui ergo rex constitutus fuerit, non multiplicet sibi equos, quorum superbo apparatu in bellum ruat, humilemque populum prosternat. Per hoc enim intelligere possumus, ut superborum famulatu atque consiliis non eleuetur. Hoc autem rex Dauid intelligens, ait: »Hi in curribus, et in equis, nos autem in nomine Dei nostri magnificabimur .« Nec reducat populum in Aegyptum, sermone uidelicet et exemplo eum ad  peccata conuertens. Per eamdem autem uiam reuertitur, qui ad peccatum, quod penitendo reliquerat, iterum redit. Nec habeat uxores plurimas, que eius animum illiciant. Hoc autem Salomon surda aure preteriens, non solum plurimas, sed alienigenas duxit uxores, a quibus miserabiliter illectus, idola adorasse legitur. Spiritualiter autem multe uxores multe religionum secte intelligi possunt. In mensa uero pondera auri et argenti prohibentur, quoniam his facillime in contemptum Dei, et in superbiam eleuatur. Hunc autem librum, qui inter noua et uetera medius discurrit, scribere sibi, et obseruare precipitur, ut secundum Euangelium de thesauro suo noua, et uetera proferre possit. Cuius fidei exemplar a sacerdotibus suscipitur, si secundum  eorum doctrinam custoditur. Ille uero nec ad dexteram, nec ad sinistram declinat, qui a ueritate, et a recto itinere non recedit.



CAPUT XuIII.

»Non habebunt sacerdotes et leuite, et omnes, qui de eadem tribu sunt, partem et hereditatem cum reliquo Isrel, quia sacrificia Domini, et oblationes eius comedent, et nichil aliud accipient de possessione fratrum suorum; Dominus enim ipse est hereditas eorum, sicut locutus est illi.« Hac sententia mundum relinquere, et soli Deo adherere iubemur, et qui Deum in partem suscepimus, nullam  aliam partem queramus, ne forte dum aliam partem querimus, hanc, que omnino melior est, amittamus. Magna enim est hereditas, si illum hereditamus, qui omnia possidet. Hoc autem illi custodiunt, qui solis necessariis contenti, omnia communia habent. Sequitur:

»Hoc erit iudicium sacerdotum a populo, et ab his, qui offerunt uictimas, siue bouem, siue ouem immolauerint, dabunt sacerdoti armum ac uentriculum, primitias frumenti, uini, et olei, et lanarum partem ex ouium tonsione. Ipsum enim elegit Dominus Deus tuus de cunctis fratribus tuis, ut stet et ministret nomini Domini, ipse et filius eius in sempiternum.« Armum enim omnium uictimarum sacerdotes suscipiunt, ut per hoc omnium onera  se portare intelligant, secundum quod ad Aaron Dominus ait: »Tu, et filii tui, et domus patris tui portabitis iniquitatem sanctuarii.« Eum ergo, qui multis oneribus premitur, multos armos habere oportet. Sed quare uentriculum sacerdotes suscipiunt, nisi ut sanctarum Scripturarum cibum coquant et digerant, atque ex eo cuncta ecclesiastici corporis membra pascant et nutriant? In uentriculo enim, id est stomacho omnis cibus digeritur, quo omnia corporis membra nutriuntur. Suscipiunt preterea sacerdotes uini, et olei, et lanarum primitias, ut habentes uictum et amictum, his contenti sint. Sed quales eos esse putamus, quibus omnes primitie dantur? Sed quare dantur? uis audire quare? Quia primi sunt, quia maiores sunt; quia in omnibus  obtinent principatum, et omnia eis debent esse subiecta. Isti ergo primi sedeant, primi ambulent, istos reliqua turba sequatur. Qui enim eos sequitur, non ambulat in tenebris, sed habebit lumen uite.

»Dixitque Dominus ad Moysen: Prophetam suscitabo eis de medio fratrum tuorum similem tui, et ponam uerba mea in ore eius, loqueturque ad eos omnia, que precepero illi. Qui autem uerba eius, que in nomine meo loquetur, audire noluerit, ego ultor existam.« Multos enim prophetas huic populo Deus dedit, qui quamuis Dei mandata, et uiam uite eis nuntiarent, et Moysi in sermone et miraculis similes essent; non solum eis non crediderunt; uerum etiam sicut Dominus ait, alios lapidauerunt, alios occiderunt, alios contumeliis affecerunt. Potest  autem hoc specialiter de illo propheta intelligi, qui de se ipso loquitur, dicens: »Non est propheta sine honore, nisi in patria sua, et in domo sua ,« etc., quem Deus Pater non solum suscitauit, sed a mortuis resuscitauit. Hic autem et similis est Moysi, qui propheta, et maior tamen, et Dominus Moysi, qui et Patris sui uerba loqui significans, aiebat: »Mea doctrina non est mea, sed eius qui misit me, Patris .«



CAPUT XIX.

Sequitur autem de tribus ciuitatibus fugitiuorum, quas inter se equali spatio diuidi precipit, ut habeat  e uicino, qui propter homicidium fugerit, quo euadere possit.

»Hec erit lex homicide fugientis, cuius uita seruanda est. Qui percusserit proximum suum nesciens, et qui heri et nudius 200 tertius nullum contra eum habuisse odium comprobatur; sed abiisse cum eo simpliciter in siluam ad ligna cedenda, et incisione lignorum securis fugerit de manu, ferrumque lapsum de manubrio amicum eius percusserit, et occiderit, hic ad unam supradictarum urbium confugiet, et uiuet, ne forsitan proximus eius, cuius effusus est sanguis, dolore stimulatus persequatur, et apprehendat eum, si longior fuerit uia, et percutiat animam eius, qui non est reus mortis: Quia nullum contra eum odium prius habuisse  monstratur  .« Tres enim iste ciuitates, ut in libro Numeri exposuimus, fides, spes, caritas intelliguntur; que quidem equali spatio inter se diuiduntur, quia his, qui saluandi sunt, equaliter, simulque occurrunt. Per siluam autem, in qua ligna ceduntur, he, et alie Scripture diuine legis intelligi possunt. In hac autem silua simpliciter ligna cedimus, quando fideli intentione singulas sententias disposuimus.

Fit autem aliquando, ut dum de his loquimur, aliquid minus idoneum ad intelligendum, ferro de manubrio delapso, percutiamus et occidamus. Tunc enim securis manum fugit, et ferrum de manubrio labitur, quando gladius spiritus, quod est uerbum Dei, incaute profertur. Tales ergo in hac silua fratribus circumstantibus ligna incidere debent, qui et  cedendi periti sint, et ferrum uerbum Dei retinere ualeant, ne fortasse aliquid contra fidem proferant, uel quod pro sui obscuritate scandalum faciat. Ipsi quoque, qui hec ligna cedendi peritiam habent, non omnia coram omnibus cedere debent; quedam enim sunt, que nonnisi in conuentu sapientum exponi debent. Qui ergo hoc modo fratrem percussit, si in aliqua predictarum ciuitatum refugium habuerit, non occidetur; refugium enim habet in ciuitate fidei, si propria conscientia defendatur, se contra fidem nescienter esse locutum, et quod dixit, non ideo dixerit, ut aliquem pro odio a fide catholica auertisset  ideoque quanto tempore in hoc odio permanent ad has ciuitates nullum refugium habent. Similiter autem  de spe, et caritate intelligatur. Proximus autem hominis occisi Christus est, qui per Samaritanum in Euangelio significatur. Et ipse quidem eos homicidas interficit, quos longe a predictis ciuitatibus reperit. De hoc capitulo locuti sumus in fine libri superioris.

»Non assumes, et transferes terminos proximi tui, quos fixerunt priores in possessione sua.« Nescio quam possessionem melius hic queamus intelligere, quam fidem nostram et doctrinam euangelicam. Huius autem terminos qui transferre conatur, et aliter quam a sanctis Patribus constituti sunt, mouere nititur, eterne damnationis reus efficitur.



CAPUT XX.


Hinc autem Moyses hortatur populum, ut si quando contra aduersarios suos ad bellum exierint, et eorum exercitum maiorem uiderint, non timeat, quia Deus secum est: et iam prelio appropinquante sacerdotes populum commoueant et confortent; duces quoque per singulas turmas, exercitu audiente proclament: »Quis est homo, qui edificauit domum nouam, et non dedicauit eam, uadat, et reuertatur in domum suam, ne forte moriatur in bello, et alius homo eius fungatur officio. Quis est homo, qui desponsauit uxorem, et non accepit eam, uadat, et reuertatur in domum suam, ne forte moriatur in bello, et alius homo accipiat eam. His dictis, addent reliqua, et loquentur ad populum: Quis  est homo formidolosus, et corde pauido? reuertatur in domum suam, ne pauere faciat corda fratrum suorum; sicut ipse timore perterritus est. Cumque siluerint duces exercitus, et finem loquendi fecerint, unusquique suos cunctos ad bellandum preparabit.« Hec enim Ecclesie principio et fini conueniunt; hec ad tyrannorum tempora rectissime referuntur, in quibus exiguus Christianorum populus contra innumerum persequentium exercitum dimicabat et dimicabit. Docet ergo Moyses, qualiter Ecclesie duces milites suos eo tempore instruere debeant. Fortes quoque hortatur ne timeant et, ut confidenter in hostem ruant, non in suis sed in Dei uirtute confidant, qui in eis remanent, pugnat et uincit. Ipse enim non solum uiros,  sed uirgines et mulieres tanta fortitudine corroborauit, ut impios imperatores uincerent, et Romanorum inexpugnabilem exercitum superarent. Sed quid per hominem, qui et nouam domum edificauit, et nondum eam dedicauit, nisi Christianum aliquem intelligimus, qui quamuis in baptismo ueterem hominem exuerit, et iam in nouum factus, Deum in domo sua, id est in seipso, qui templum Dei ab Apotolo uocatur, habitatorem susceperit, nondum tamen ad illam perfectionem peruenit, ut sicut se, alium diligat, et mundum penitus contemnat? Qui enim ad hoc peruenit, totum se ab integro Domino dedicauit. Qui uero hoc non habet, nondum idoneus est, ut tyrannorum gladios contra se prouocans, ad martyrium tendat. Reuertatur ergo in domum  suam, maneat in se, teneat fidem in occulto, et sit uel bonus confessor, qui martyr esse non meruit; melius est enim ei, ut sic maneat, quam in bello moriatur; moriatur, inquam, non corpore, 201 sed anima; si enim corpore moreretur, martyr esset. Qui ergo pre timore Deum negat, ille secundum animam in bello moritur. Idipsum autem et de illo intelligatur, qui uxorem desponsauit, et nondum eam accepit. Uxorem quidem desponsauit qui fide Christianam religionem promisit, cum hac enim uxore proles bonorum operum generatur. Hanc autem et si desponsauerit, nondum  tamen accepit, quia ad fidei et religionis perfectionem nondum peruenit. Huius autem perfectionis est mundum contemnere, et Deum et proximum toto corde diligere. Reuertatur ergo in domum suam et hic et ille ne forte in bello moriatur, et alius homo, et illius domum, et huius uxorem accipiat, id est tollat. Hac enim significatione Apostolus ait: »Sustinetis enim, si quis uos in seruitutem redigit, et si quis accipit ;« id est si quis uobis uestra bona tollit. Hominem autem ipsum diabolum uocari, ipse nos Dominus docuit dicens: »Inimicus homo hoc fecit .« Hic igitur homo Deum negantibus et domum, et uxorem tollit.

»Si quando accesseris ad expugnandum ciuitatem, offeres ei primum pacem. Si acceperit, et  aperuerit tibi portas, cunctus populus, qui in ea est, saluabitur, et seruiet tibi sub tributo. Sin autem fedus inire noluerit, et ceperint contra te bellum, oppugnabis eam. Cumque tradiderit Dominus Deus tuus illam in manu tua, percuties omne, quod in ea masculini generis est, in ore gladii, absque mulieribus, et infantibus, iumentis, et ceteris, que in ea ciuitate sunt. Omnem predam exercitui diuides, et comedes de spoliis hostium tuorum, que Dominus Deus tuus dederit tibi.« Hoc autem non solum de una ciuitate, uel tota gente, sed de uno quolibet intelligi potest. Ciuitas enim omnis homo est, habitatque in ea non parua ciuium multitudo, uirtutum quidem, si bonus est, uitiorum uero, si malus. Ad hanc autem expugnandam  accedimus, quando primi infidelem hominem ad Christi fidem conuertere tentamus. Et primum quidem ei offerimus pacem, Christum uidelicet Dei filium predicantes. »Ipse enim est pax nostra, qui fecit utraque unum .« Quam si acceperit, et portas ad audiendum et credendum aperuit, cunctus populus, qui in ea est, saluabitur. Bonus enim est populus ille, qui Euangelio portas aperit, et Christum ad se uenientem suscipit. Unde benedicitur, »ut cunctus populus saluetur,« non qui in ea fuerat, sed qui in ea est. Audito enim uerbo fidei, statim omnis erronea multitudo recessit, et sola ibi cum populo suo fides remansit. Hec autem ciuitas seruit Ecclesie sub tributo, quia fidelis homo semper tributa bonorum operum persoluit.  Utinam et nos secundum hunc modum omni tempore tributarii simus. Per eos autem, qui fedus accipere nolunt, et contra predicatores pugnare incipiunt, illos intelligimus, qui non facile conuertuntur, sed uana philosophia, et dialceticis syllogismis contra fidem, et Euangelium disputant. A talibus tamen sancti predicatores non statim recedant; sed quasi inimicissimam ciuitatem, eos oppugnantes, nunc Scripturarum exemplis, nunc miraculorum signis, nunc aliis rationibus eos aggrediantur, donec uicti succumbant, et ab infidelitate ad fidem conuertantur qui cum ueritati acquieue rint, confestim Christi bellatores, omnes eorum masculos, omnes eorum syllogismos, omnia eorum argumenta, omnia falsarum  Scripturarum exempla, quibus prius se defendebant, et in quibus confidebant, in eis perimerent, et destruerent, ut quidam eorum etiam suos codices exurerent, et se errasse confiterentur. Feminas autem, et pueros, et iumenta reseruabant, id est eas sententias, et rationes, que, aut sicut femine bonum aliquid parerent, aut sicut pueri nichil nocerent, aut sicut iumenta aliquid prodessent. Multas enim scientias habent gentiles, quas nemo prohibet habere Christianos. Predam autem exercitus distribuere, et hostium spolia diuidere, quid aliud est, nisi eos, qui nouiter diabolo erepti sunt uiris catholicis tradere, qui eos plenissime Christianam doceant religionem, et corpori ecclesiastico per omnia introducant? Sequitur: »Sic facies cunctis  ciuitatibus, que a te procul ualde sunt;« et non sunt de his urbibus, quas in possessione accepturus es. De his autem ciuibus, qui dabuntur tibi, nullum omnino permittas uiuere. Per hos enim, quos filii Isrel uiuere non permittunt, uitiorum exercitum, et Iudeorum, et hereticorum, et omnium in infidelitate permanentium intelligimus. Hec enim omnia eterne morti destinata sunt.

»Quando obsederis ciuitatem multo tempore, et munitionibus circumdederis, ut expugnes eam, non succides arbores de quibus uesci potest, nec securibus per circuitum debes uastare regionem, quoniam lignum est, et non homo, nec potest bellantium contra te augere numerum. Si qua autem ligna non sunt pomifera, sed agrestia, et  »in ceteros apta usus, succide, et exstrue machinas, donec capias ciuitatem, que contra te dimicat.« Id ipsum per hanc ciuitatem et per illam, de qua modo superius diximus, intelligi potest. Quod enim in illa ciues boni, hoc est in ista arbores fructifere; et quod in illa ciues mali, hoc est in ista ligna agrestia, ex quibus machinas fieri precipit; hoc datur intelligi, quia pagani et heretici plerumque a nobis suis scriptis superantur.



202 CAPUT XXI.

»Quando inuentum fuerit in terra, quam Dominus Deus tuus daturus est tibi, hominis cadauer occisi, et ignoratur cedis reus, egredientur maiores natu, et iudices tui, et metientur loco cadaueris singularum per circuitum spatia ciuitatum,  et quam uiciniorem ceteris esse perspexerint, seniores ciuitatis eius tollent uitulam de armento, que non traxit iugum, nec terram scidit uomere, et ducent eam ad uallem asperam, atque saxosam, que nunquam arata est, nec sementem recepit: et cedent in ea ceruices uitule; accedentque sacerdotes filii Leui, quos elegit Dominus Deus tuus, ut ministrent ei: et uenientes maiores natu ciuitatis illius ad interfectum, lauabuntque manus super uitulam, que in ualle percussa est, et dicent: Manus nostre non effuderunt hunc sanguinem, nec oculi uiderunt; propitius esto populo tuo Isrel, quem redemisti, Domine, et non reputes sanguinem innocentem in medio populi tui Isrel.  Et auferetur ab eis reatus sanguinis; tu autem alienus eris ab innocentis cruore, qui fusus est, cum feceris, quod precepit Dominus.« ualde hic locus difficilis est ad exponendum. Incipiamus tamen, et sequamur eum, qui ait: »Aperi os tuum, et ego adimplebo illud .« Per cadauer ergo hominis occisi, Christi corpus intelligamus, cuius utique cedis reus, secundum quemdam modum ignoratur: quod enim eum Iudei occiderint, non ignoratur; causa tamen, qua eum occiderint, ignoratur. Hoc enim Pilatus ipse testatur, dicens: »Nullam causam inuenio in homine isto .« Et Petrus apostolus: »Nullam, inquit, causam mortis inuenientes in eo, petierunt a Pilato ut interficerent eum .«  Usitata enim locutio est, ut cum de aliquo, qui pro suo reatu occisus est, interrogamus qui eum occiderit? respondeamus peccatum suum. Hoc ergo modo ignoratur, quis Christum occiderit, quoniam nullum peccatum in eo fuit, pro quo occidi debuisset. Quid ergo super hoc fieri debet? »Egrediantur, inquit, maiores natu, et iudices populi, et mentiantur a loco cadaueris singularum per circuitum spatia ciuitatum, et quam uiciniorem esse perspexerint, inde seniores ciuitatis illius egredientes faciant, quod sequitur.« Per maiores enim natu et iudices populi, apostoli intelliguntur: ipsi enim in Ecclesia primi fuerunt, ipsi a Deo iudices constituti, duodecim tribus Isrel iudicabunt. Ciuitas uero proxima cadaueri est Ierusalem, cuius seniores quidem  sunt patriarche et prophete, mortem hominis innocentis cunctis gentibus nuntiare iubentur. Et apostoli quidem plano facilique sermone Christi mortem annuntiant. Prophete uero suo more per enigmata et figuras. Hoc autem sequentia manifestabunt. Mensi sunt enim apostoli a loco cadaueris, id est a ciuitate Ierusalem omnes huius mundi ciuitates, quia in omnem terram exiuit sonus eorum, ubique Christi mortem predicantes, ubique eum sine causa crucifixum esse dicentes. Hoc autem, ut firmius crederetur, non fuit sufficiens solos apostolos hoc dixisse, sed eiusdem ciuitatis seniores ad ipsum testificandum egrediuntur: et isti quidem mentiri non possunt, quia seniores sunt, tum quia  ibi proximi fuerunt. Nulla enim nunc pars mundi est, in qua prophetarum libri non inueniantur; nusquam inuenitur locus, in quo Christi passionem prophete in scripturis suis non predicauerunt. Predicant autem per allegorias, quemadmodum hic in figura uitule obscure satis de Christo loquuntur. Etenim non tantum loquuntur uerbis, sed etiam factis; tollunt siquidem uitulam de armento, id est Christum Dominum nostrum de grege patriarcharum, que non traxit iugum, nec terram scidit uomere, quia Saluator noster omni libertate preditus, nulli uitiorum fuit obnoxius seruituti, magisque nos de celestibus, quam de terra cibum querere docuit. Ait enim: »Operamini cibum, non qui perit, sed qui permanet in eternum .« Et ducunt illam ad  uallem asperam, atque saxosam id est ad gentilem populum, qui uitiorum asperitate, et incredulitatis duritia horruerat: que uallis nunquam arata est, nec sementem recipit, que ante id temporis, neque Ecclesie cultores, neque uerbi Dei semen gentilitas cognouerat. »Et cedent in ea ceruices uitule.« Quid est hoc? In Iudea occisus est Christus, et in gentibus uitula iugulatur. Quid est ergo, quod Apostolus ait: »Christus semel mortuus est .« Semel enim mortuus est, et iam non moritur; toties tamen mori dicitur, quoties eius mors in Ecclesia nuntiatur et memoratur. Sic enim dicere solemus: Cras erit Natiuitas Domini, cras erit Pascha, cras erit Ascensio Domini; cum cras tamen nisi sola commemoratione non fiant. Sic igitur et prophete toties  uitulam inter nos occidunt, quoties per eorum scripta Christi passionis memores sumus. Adducunt etiam ad huius uitule occisionem sacerdotes filios Leui, ut per hoc manifeste intelligamus, sacerdotum hoc factum fuisse consilio, ut Christus crucifigeretur. Sed ne aliquis dicat: uos seniores, uos prophete, uos Christum occidistis, quia, sicut hic dicitur, uos uitulam iugulastis, et uestra prophetia exstitit causa, ut Christus occideretur. Propter hoc ergo ueniunt maiores natu ad interfectum, leuantque manus per uitulam, et dicunt: »Manus nostre non effunderunt hunc sanguinem, nec oculi uiderunt.« Quid enim non uiderunt? peccatum utique uel causam pro qua occideretur . Ignoratur ergo cedis reus, siquidem  ab ipsis prophetis non cognoscitur. »Et ueniunt, inquit, ad interfectum;« cum enim de Christi passione prophete loquantur, tunc ad interfectum ueniunt; cum uero de natiuitate ad natum, cum de resurrectione ad resurgentem, et sic de aliis. Sed quid est quod ad interfectum uenientes super uitulam manus imponunt, nisi quia idem sunt, et uitula et interfectus? Manus autem opera significant, quoniam manibus opera fiunt, et est causa pro effectu. Manus ergo supra uitulam ponunt qui omnia sua opera omnemque scripturam manuum suarum Christo Domino conuenire demonstrant. Tunc deinde orant pro populo, sed pro omni populo: orant enim pro eis, quos suo sanguine Christus redemit. Lege  prophetas, et hoc eos pluribus in locis orare inuenies. Quos enim redemit Christus, nisi eos, qui per fidem ad eius gratiam reuertuntur? Quod autem sequitur: »Tu autem alienus eris ab innocentis cruore, qui fusus est, cum feceris quod precepit Dominus,« Iudeis quidem specialiter dicitur. Unde post Christi passionem quidam penitentia ducti ad apostolos uenientes dixerunt: »Quid faciemus, uiri fratres;« quibus beatus Petrus ait: »penitentiam agite, et baptizetur unusquisque uestrum .« Hoc est ergo quod Dominus precipit, quod qui fecerit, innocens erit a sanguine Christi. »Si egressus fueris ad pugnam contra inimicos tuos, et tradiderit eos Dominus Deus tuus in manu tua, captiuosque duxeris, et uideris in numero  captiuorum mulierem pulchram, et adamaueris eam, uoluerisque habere uxorem; introduces in domum tuam, que radet cesariem, et circumcidet ungues, et deponet uestem, in qua capta est, sedensque in domo tua, flebit patrem et matrem suam uno mense, et postea intrabis ad eam, dormiesque cum illa, et erit uxor tua.« Hoc antem ad litteram non est intelligendum. Per hanc enim mulierem quidam expositores philosophorum doctrinam intellexerunt; ego uero animum hominis esse puto, qui secundum suam naturam cunctis mulieribus pulchrior est. Qui autem contra inimicos ad pugnam exeunt, doctores Ecclesie sunt; hostes uero, quicunque nostre religionis non sunt. Contra hos autem pugnare, est eorum eis errorem ostendere,  et ad Christi fidem eos inuitare. Et reuera quidem se Apostolus Ephesi ad bestias pugnasse dicit. uincuntur autem isti, et captiui ducuntur, quando derelicto errore ad fidem conuertuntur. Tunc ergo Christi milites quicunque ibi animam pulchram conspiciunt, eam amant, et uxorem ducere concupiscunt . Hanc autem ducunt in domum suam, id est in Ecclesiam sibi commissam, que cesariem quidem radit, et ungues circumcidit, quia quod inutile, et superfluum habet, spernit, et abiicit. Quid enim tam superfluum est homini, ut uitia et peccata? Quibus nisi caruerit, saluari non poterit. Deponit insuper uestem, in qua capta est, ueterem scilicet hominem exuens cum actibus suis. Quod autem ait: »Sedensque  in domo sua flebit patrem, et matrem suam uno mense;« hoc est intelligere, quia priusquam ad Ecclesiam uenerit, priusquam baptismi sacramenta suscipiat, flebit, et penitentiam aget, eo quod parentum suorum sit malitiam imitata. Pater enim eius diabolus fuit, secundum quod quibusdam Dominus ait: »uos ex patre diabolo estis ;« mater uero eius gentilitas. Uno uero mense flere, est secundum tempus ab episcopo dispositum penitentiam agere; quia mensis mensura dierumque numerus dicitur. Idem quoque est flere uno mense, quod est una dierum mensura et dispositione. Postea uero ingreditur ad eam, iam baptizatam, et dormit cum illa, et fit uxor eius, quia iam familiarius ei adheret, Ecclesieque sacramenta  pandit, et uerbi Dei semine impregnans, bona opera, quasi filios, parere facit. Sequitur:

»Si habuerit homo uxores duas, unam dilectam, et alteram odiosam, genueritque ex eis liberos, et fuerit filius odiose primogenitus, uolueritque substantiam inter filios suos diuidere, non poterit filium dilecte facere primogenitum, et preferre filio odiose, sed filium odiose agnoscet primogenitum, dabitque ei de his, que habuerit cuncta duplicia; iste est enim principium liberorum eius, et huic debentur primogenita.« Per hunc hominem episcoporum aliquem intelligere possumus, qui quamuis Ecclesiam regat, tamen quia in duas partes Ecclesia diuiditur, in bonos scilicet et malos, duas  uxores habere uidetur. Ambe iste uxores de episcopo generant, quia utriusque filios ipse per baptismatis aquam regenerauit. Quasi enim de episcopo generare, est secundum eius doctrinam filium baptizare. Sed quis episcoporum eam uxorem, id est eam partem sue plebis non diligat, que Deo fideliter seruit, et a christiana religione non recedit? Quis uero eam odiosam non habeat, que luxurie et uoluptatibus, periuriis et homicidiis, furtis et adulteriis, aliisque iniquitatibus dedita est? uerumtamen, sicut scriptum est, »Filius non portabit iniquitatem patris ;« si bonus filius ex matre tamen scelerata nascatur, non propter hoc perdet primogenita sua: similiter autem econtra, si ex optima matre filius iniquus oriatur, non ideo primogenitus  erit. Solus ergo ille primogenitus, et sacerdotalis dignitatis dignus iudicetur, qui bonus est, cuiuscunque sit filius, siue homicide, siue adulteri, siue pro alio crimine infamis. Dictum est enim: »Quia filius non portabit iniquitatem patris.« Quod autem seruorum filii ad sacros ordines non admittuntur, 204 ideo fit, quia non est Ecclesie Dei, aliena uiolenter rapere: si enim eorum Domini concesserint, nemo eos propter seruitutem a sacris ordinibus repellit. Seruitus enim non est peccatum; ipsi quoque mox ut ordinantur liberi fiunt. Quod enim Ecclesie est, in nullius bonis est. Suscipiunt autem duplicia; quia secundum Apostolum, »duplici honore presbyteri digni habentur .«

 »Si genuerit homo filium contumacem, et proteruum, qui non audiat patris, aut matris imperium, et cercitus obedire contempserit, apprehendent eum, et ducent ad seniores ciuitatis, et ad portas iudicii, dicentque ad eos: Filius noster iste proteruus, et contumax est, monita nostra audire contemnit, commessationibus uacat, et luxurie atque conuiuiis, lapidibus eum obruet populus ciuitatis, et morietur, et auferetis malum de medio uestri, uniuersus Isrel audiens pertimescat.« In hoc capitulo nichil significari puto, nisi quia sacerdotes, et episcopi, qui omnium aliorum spirituales patres et matres sunt, eos filios, qui eorum monitis et euangelicis institutis non obediunt, sed potius errores sequentes, omni luxurie, omnique  iniquitati se subiiciunt, excommunicare et eterne mortis damnare debeant. Ille excommunicatur, qui a toto populo, ut iam sepe diximus, lapidibus obruitur. Hoc autem non sine ordine fiat: ducatur prius ad seniores, et ad portam iudicii, inducatur ad concilium, et quid sanctorum Patrum decreta de eo iubeant audiatur.

»Quando peccauerit homo, quod morte plectendum est, et adiudicatus morti appensus fuerit in patibulo, non permanebit cadauer eius in ligno, et nequaquam contaminabis terram tuam, quam Dominus Deus tuus dederit tibi in possessionem.« Constat ergo secundum hec uerba, quia non omnis homo maledictus est, qui pendet in ligno, sed ille  solus, qui peccatis suis iuste iudicatus, et damnatus, et suspensus est; hic maledictus erat, etiamsi in ligno non suspenderetur. Cur ergo et ceteri pro suis iniquitatibus iuste damnati, quacunque pena interficiantur, non similiter a Deo maledicti dicuntur? Ideo fortasse, quia primus homo tunc in ligno pependit, quando pomum uetitum ex arbore rapuit, pro quo ipse, et humanum genus morti est adiudicatum. In hoc ergo ligno quicunque pendet et adhuc originali peccato tenetur, maledictus est. Ideoque precipit ut huius maledicti cadauer in ligno non permaneat, sed eadem die, qua sue mortis peccatum intellexerunt, in aqua baptismatis sepeliatur. Sed querendum nobis est quare Apostolus hanc sententiam ad Christum referens, ait: »Christus nos  redemit de maledicto legis; factus pro nobis maledictum, quia scriptum est: Maledictus omnis, qui pendet in ligno ;« sed maledictus a Deo est, qui pendet in ligno, premisso tamen, si peccauerit, quod morte plectendum est. Christus autem nichil peccauit, nichil ergo hoc ad eum. Sed quare, o beate Paule, dixisti: »Maledictus omnis, qui pendet in ligno ,« et non dixisti maledictus a Deo est omnis, qui pendet in ligno; cur non addidisti a Deo? imo, cur subripuisti quod in lege sciebas? Ideo utique, quia a maledicto populo maledictus est Christus: a Deo tamen non maledictus, sed super omnia benedictus est. Unde et Psalmista in eius persona dicit: »Maledicent illi, et  tu benedices .«



CAPUT XXII.

»Non uidebis bouem fratris tui, aut ouem errantem, et preteribis, sed reduces fratri tuo, etiam si non est propinquus tuus, nec nosti eum; duces in domum tuam, et erunt apud te, quandiu querat ea frater tuus, et recipiat. Similiter autem de asino, et de uestimento, et de omni re fratris tui, que perierat, si inueneris ea, non negligas quasi aliena.« Hoc autem specialiter episcopis et presbyteris dicere uidetur; ut non solum ouium suarum, uerum etiam et aliorum, si eas errare conspexerint, curam habeant. Sepe enim uidemus sub specie peregrinationis non tantum laicos, sed monachos et presbyteros uagabundos errare, quorum episcopos,  alios cognoscimus, et alios ignoramus. Hos autem, si possumus, predicatione et admonitione ad fratres nostros reducere debemus; aut si non possumus, quandiu apud nos sunt, quasi nostrorum debemus curam agere, ne nostra negligentia pereant.

»Si uideris asinum fratris tui, aut bouem cecidisse in uia, non despicies, sed subleuabis cum eo.« Sumus enim in uia mandatorum Dei, in qua Psalmista nequaquam fatigatus dicebat: »uiam mandatorum tuorum cucurri .« Frater noster Christus est, qui nos secum dicere precipit: »Pater noster, qui es in celis .« Fratres enim sunt, qui unius patris filii sunt. Huius asinus est stultus aliquis, piger, luxuriosus; huius bos est, quicunque in eius agro laborare  consueuit. Tales ergo, si in hac uia cecidisse uidemus , secundum quod possumus eos subleuare debemus: bonum enim habemus adiutorem qui etiam sine nobis asinum suum et bouem subleuare non est inualidus; adiuuemus ergo, ut nos adiuuemur.

»Non inductur ueste mulier uirili, nec uir utetur ueste feminea; abominabilis enim apud Deum est qui facit hec.« Non ut hec littera sonare uidetur, uestis mutatio, sed uirtutis emulatio abominabilem facit. Hypocrita enim se fingens, cum sit uiribus, et uoluptatibus femina, ueste induitur uirili; 205 similiter autem et uir sanctus, si eam mollitiem, que interius non est, exterius ostendit. femineo utitur uestimento. His autem Apostolus  consenticus ait: »Prouidemus bona, non tantum coram Deo, sed etiam coram omnibus hominibus .«

»Si ambulans per uiam in arbore, uel in terra nidum auis inueneris, et matrem pulli uel ouis desuper incubantem, non tenebis eam cum filiis suis, sed abire patieris, captos tenens filios, ut bene sit tibi, et longo uiuas tempore.« Si enim propter hoc bene mihi esse, et longo tempore uiuere scirem, nidos auium qualicunque labore per siiuas inuestigarem. Sed errant Iudei, si per misericordiam, quam habent in auibus, sibi bene esse et longo tempore uiuere sperant. Sit ergo hec auis apostolus Paulus. Nam et ipse Dominus, se auem esse significans ad Ierusalem loquitur, dicens: »Quoties uolui  congregare filios tuos, sicut gallina congregat pullos suos, et noluisti .« Hec autem auis et in arbore, et in terra edificauit, quia in altis ciuitatibus, et in locis humilibus populum ad fidem collegit. Hec et auis, et pullis desuper incubat, caritate, fide et predicatione baptizatos et non baptizatos fouens et nutriens . Quicunque ergo per uiam ambulans, ad patriam et ad Deum tendis, tene pullos huius auis, disce ab eis quod ipsi a matre didicerunt. Non teneas ipsam auem, permitte eam uolare ut aliis in locis nidificet, et aliis ciuitatibus predicet. Hoc enim apostoli faciebant, et in ciuitatibus, que fidem susceperant, episcopis ordinatis,  mox ad alias conuolabant.

»Cum edificaueris domum nouam, facies murum tecti per circuitum, ne effundatur sanguis in domo tua, et sis reus, labente aliquo et in preceps ruente.« Nouam enim domum edificat, qui ueterem hominem exuere, nouum imitari, et in nouitate uite ambulare, Ecclesiam sibi commissam admonet et docet. Ille murum per circuitum facit, quando fidem, spem et caritatem, patientiam et humilitatem totis uiribus tenere et custodire suadet. Nisi enim hoc fecerit, et hoc in muro fabricando studiosus fuerit, ipse sanguinis effusi reus erit, alio in preceps ruente et Dei Ecclesiam suo sanguine maculante. Hoc est enim, quod per Ezechielem Dominus ait: »Nisi annuntiaueris iniquitatem suam, ipse quidem morietur,  sanguinem autem eius de manu tua requiram .« De tecto quidem cadere, est de fidei sublimitate et animi puritate in criminalia quedam peccata corruere. Semper ergo episcopos uerbo Dei insistere et murum sancte predicationis opponere iam cadentibus, et peccato appropinquantibus oportet.

»Ne seres uineam tuam altero semine, ne et sementis, quam seuisti, et que nascuntur ex uinea, pariter sanctificentur.«---»uinea enim Dei Sabaoth, ait propheta, domus Isrel est ,« cuius semen est euangelica predicatio; non ergo seminetur altero semine. Quod enim alterum est, bonum non est. Quomodo ergo simul cum his, que ex uinea nascuntur, sanctificari potest? Heresis  enim catholice doctrine fraudulenter interposita, quomodo pariter sanctificatur, et non sanctificatur: eis enim, qui eam non intelligunt, non sanctificatur; eis uero, qui eam intelligunt, sanctificatur, quoniam quasi sancta ab eis recipitur. Unde ualde sanctis predicatoribus cauendum est, qualiter hereticorum et philosophorum exempla suis sermonibus interponant.

»Non arabis in boue simul, et asino.« In boue enim simul et in asino arare, est mundum et immundum, sapientem et stultum, iustum et peccatorem in predicatione pares facere, et simul mittere ad euangelizandum: non enim minus destruit alter, quam alter edificet.

»Non indueris uestimento, quod est lana linoque  contextum est.« Anime namque uestimentum caro est, que si casta fuerit lino texitur, lana uero, si luxuriosa. Linum enim propter candorem et castitatem, lana uero, quia de carne oritur luxuriam significat, que de carnis petulantia nascitur. Qui ergo lino uestiri non potest, lana induatur, id est, qui non potest se continere, cui uult, nubat, tantum in Domino : hoc enim Apostolus ait. Nemo autem lana simul induatur, et lino, ne uel fornicator castitatem simulet, uel castitatem simulans, fornicetur.

»Funiculos in fimbriis facies per quatuor angulos pallii tui, quo operieris.« Hoc in libro Numeri exposuimus.

Sequitur autem de uiro, qui diffamat uxorem suam.  Dicit se non inuenisse eam uirginem: unde eam dimittere uolens, a parentibus puella ducitur ad seniores urbis, et ad portam iudicii, ibique eum accusant, quod filiam suam dimittere uelit, simulque signa uirginitatis illius ostendentes, coram senioribus uestimentum expandunt, quod apprehendentes, uerberant eum, insuper et centum siclis argenti eum condemnant, quos ille dat patri puelle, quia diffamauit uirginem Isrel, neque eam ulterius dimittere poterit. Quod si uerum est, quod ei obiecit, eiiciatur puella extra domum, et lapidibus obruatur. Hec puella religio Christiana mihi esse uidetur. Hanc autem uxorem ducit, quicunque casto ei amore coniungitur. Cuius pater episcopus, cuius mater Ecclesia  est. Hec autem iam a pluribus diffamata est, qui primum eius castitatem cognoscentes, uehementissime eam dilexerunt. Hoc autem fit, quando aliquis in fide dubitans, contra ueritatem et religionem, 206 quam susceperat, loquitur. Talis ergo a parentibus puelle ad seniores urbis et ad concilium uniuersale ducatur, ubi non unus, sed plures seniores et episcopi inueniantur, ibique condemnetur, qui fidem in qua baptizatus est, et quam ab initio suscepit, iniuste diffamauit, et dixerit esse uiolatam. Simulque parentes puelle, id est illi, qui eam fidem et religionem ipsum docuerant, signa uirginitatis et incorruptionis ostendentes, uestimentum expandant, et librum aperiant, in quo manifesta documenta Christiane fidei continentur. Que postquam Ecclesie  seniores cognouerint, nichilque in puella eiusque parentibus reprehensibile inuenerint, uerberent illum, diris lingue uerberibus eum redarguentes. Insuper et centum siclis argenti eum condemnent, per quos omnia utriusque Testamenti mandata intelligimus; centenarius autem numerus perfectus est, ideoque omnia significat, quia omnes in se numeros continet. Argentei autem isti sicli dicuntur, propter eloquii puritatem; quos bene patri puelle homo iste dare precipitur, quatenus eum, uel iuramento, uel quolibet alio modo certissimum faciat, se deinde fideliter tenere et credere quecunque utriusque Testamenti mandata precipiunt. Quod postquam fecerit, iam ulterius uxorem suam dimittere non poterit. Quod si uerum est, quod ei obiecit, eiiciatur  puella extra domum patris, et lapidibus obruatur; hoc est autem ac si diceret: Si illa fides, atque religio corrupta et uiolata inuenta fuerit, eiiciatur de pectore episcopi, qui eam genuit et ab omnibus lapidibus obruta excommunicata intereat.

»Si dormierit uir cum uxore alterius, uterque morietur, id est adulter, et adultera, et auferes malum de medio Isrel.« Mors autem carnis, anime mortem significat, quam illi quidem patiuntur, qui tale nefas committunt.

»Si puellam uirginem desponsauerit uir, et inuenerit eam aliquis in ciuitate, et concubuerit cum illa, educentur uterque ad portam ciuitatis illius, et lapidibus obruentur; puella, quia non clamauit, cum esset in ciuitate; uir, quia humiliauit uxorem  proximi sui; et auferes malum de medio tui.« Quid enim per puellam uirginem, nisi in fide catholica baptizatam? Quid uero per uirum, qui eam desponsauit, nisi Christum intelligimus, unde et Apostolus ait: »Despondi enim uos uni uiro, uirginem castam exhibere Christo .« Hec autem puella in ciuitate corrumpitur, quando ab aliquo in Ecclesia heretica prauitate seducitur. Uterque ducitur ad portam ciuitatis, id est ante presentiam episcoporum, per quos quasi per portam cetera multitudo ingreditur, ibique lapidibus obruuntur, id est damnantur, et excommunicantur. Sepe enim iam diximus, quid lapides isti significent. Et puella quidem merito excommunicatur, quia cum  esset in ciuitate, clamare debuit, et ea, que sibi ab heretico dicebantur, uiris catholicis debuit propalare: hereticus uero, quia humiliauit et uiolauit uxorem proximi sui, doctrinam nempe catholicam, quam ipse integram profiteri debuerat, et ipse quidem proximus Christi dicitur, quia et si malus, Ecclesie tamen filius est.

»Si autem in agro reperit uir puellam que desponsata est, et apprehendens concubuerit cum illa, ipse morietur solus, puella nichil patietur, nec est rea mortis; quoniam sicut latro consurgit contra fratrem suum, et occidit animam eius, ita et puella perpessa est; sola erat in agro, clamauit, et nullus adfuit qui liberaret eam.« Si enim per ciuitatem Ecclesia intelligitur, quicunque in Ecclesia  non est, in agro est. Puella ergo desponsata, et per fidem Deo coniuncta, si forte ignoranter ad hereticorum turbam uenerit, ibique de fide aliquem male disputantem audierit, et id ipsum interrogans, et utrum catholicum et uerum sit intelligere uolens, cum nemo ibi nisi hereticus sit, quamuis multum clamet, nullus tamen adest qui ei ueritatem respondeat. Hoc igitur cum ad episcoporum iudicium uenerit, talis anima innocens iudicabitur, que non sua sponte, sed nescienter, furtim et per latrocinium uiolata est: hereticus autem contumax moriatur, id est eterna morte condemnetur.

»Si inuenerit uir puellam uirginem que non habet sponsum, et apprehendens concubuerit cum ea, et res ad iudicium uenerit, dabit, qui dormiuit  cum ea patri puelle centum siclos argenti, et habebit eam uxorem; quia humiliauit illam, non poterit dimittere eam cunctis diebus uite sue.« uidetur enim mihi, quod per hanc puellam, grammatica, dialectica, rhetorica, et cetere artes liberales significentur, que quidem, quantum ad se, uirgines sunt incorrupte. Dicitur autem hec puella non habere sponsum, quia quamuis pluribus coniuncta sit, tamen sic uniuscuiusque propria fit, ut que in uno est, in altero esse non possit. Unde dicitur grammatica Aristarchi, eo quod illius propria fuerit. Sic ergo et tu cum aliquam artem discere incipis, quamuis de altera generetur, eam tamen, que animo tuo coniungitur tua est, et alterius non est. Hoc  autem facile intelligunt, qui dialecticam sponsam sibi suscipere meruerunt. He enim puelle Augustino, Hieronymo, Ambrosio, Cypriano, ceterisque doctoribus coniuncte multos eis filios, multa scilicet librorum uolumina pepererunt. uerumtamen illi, qui eis coniunguntur, patri illarum centum siclos argenti dare iubentur. Quis est enim pater illarum, nisi ille, de quo dicitur: »Omnis sapientia a Domino Deo est, et 207 cum eo fuit semper, et est ante euum .« Huic autem centum siclos dare, est omnia, que in his, et in aliis Scripturis istarum magisterio, compositis continentur, fideliter, et sine errore exponere et intelligere: aliter enim sicli non erunt argentei, nisi ab omni corruptione fuerint alieni. Qualiter autem centum omnia significent, modo superius  diximus. Si ergo hec res ad iudicium uenerit, hoc est ad episcopos, qui ut sapientes, et bene periti Ecclesie filii, semper sapientie et lectioni operam dantes, cuncta fideliter intelligant et exponant, tamque nobilium puellarum coniugia non abiiciant.

»Non accipiet homo uxorem patris sui, nec reuelabit operimentum eius.« De hoc enim Apostolus Corinthios redarguens, ait: »Auditur inter uos talis fornicatio, qualis nec inter gentes; ita ut uxorem patris sui quis habeat .« Preterea quia unaqueque fidelis anima uxor est Dei, qui omnium pater est, qui aliquam animam in peccatum et errorem inducit patris uxorem corrumpere intelligi potest.



CAPUT XXIII.


»Non intrabit eunuchus attritis, uel amputatis testiculis, et abscisso ueretro Ecclesiam Dei.« Per hoc enim significatur, quod in celestem patriam nullus intrabit, qui bonorum operum sterilis, spiritualis generationis et fecunditatis instrumenta non habuit.

»Non ingredietur manser, hoc est de scorto natus in Ecclesiam Domini, usque in decimam generationem.« Quid est enim usque ad decimam generationem, nisi ad ultimam generationem? Decima enim generatio ultima est, quia et decimus numerus ultimus est. Qui ergo de scorto, id est de hereticorum adulterio natus est, nunquam sanctorum Ecclesie sociabitur. »Ammonites, et Moabites etiam  post decimam generationem non intrabunt in Ecclesiam Domini in eternum, quia noluerunt uobis occurrere cum pane, et aqua in uia, quando egressi estis de Aegypto.« Quid per hos intelligere debemus, nisi uitia et malignos spiritus, qui nos fame et siti spiritualis cibi et potus necare cupientes, quibuscunque modis possunt, aduersum nos bella concitant, omnique calliditate et fraudulentia nos decipere conantur? Cum his ergo nunquam pacem habeamus, nunquam eis bona queramus, sed semper eos delere, et a nobis repellere satagamus. »Non abominaberis Idumeum, quia frater est, nec Aegyptium, quia aduena fuisti in terra eius. Qui nati fuerint ex eius tertia generatione intrabunt in Ecclesiam Domini.« Idumei de genere Esau  sunt, et terreni interpretantur. At uero Aegyptii tenebre dicuntur, per quos gentilis populus significatur; primum quidem terrenus et peccator, totusque niger et tenebrosus. Ex his autem, qui tertia et generatione nascuntur, id est tertia mersione in baptismo regenerati intrant in Ecclesiam Dei. Potest autem per tertiam generationem hoc ultimum tempus intelligi; siquidem in tria tempora hec secula diuiduntur; id est ante legem sub lege, et sub gratia. Hac igitur ultima etate, que tertia est, nulli Ecclesia clauditur; Idumeis et Aegyptiis, terrenis et peccatoribus, cunctisque gentibus aperitur. »Quando egressus fueris aduersus hostes tuos in pugnam, custodies te ab omni re mala.« Hostes nostri  maligni spiritus sunt, a quibus facile superamur, nisi nos a uitiis custodiamur.

»Si fuerit inter uos homo, qui nocturno pollutus sit somnio, egredietur extra castra, et non reuertetur, priusquam ad uesperam lauetur aqua; et post solis occasum regredietur in castra.« Iudei nocturno somnio polluuntur, quia in tenebris legis precepta somniantes, et quasi per somnium exponentes, semper sordidiores fiunt, ideoque extra castra egressi et a Deo separati, non prius ad Ecclesie castra reuertentur, quam ad uesperam et solis occasum, id est ad seculi consummationem uenientes aqua baptismatis lauentur et mundentur. »Conuertentur ad uesperam ,« ut ait Psalmista.

 »Habebis locum extra castra, ad quem egrediaris ad requisita nature, gerens paxillum in balteo. Cumque sederis, fodies per circuitum, et egesta humo operies, quo releuatus es ; et sint castra tua sancta.« Stercora et egestiones uitia sunt, et peccata. Hec autem in castris fidelium fieri non licet. Quidquid igitur sordidum, quidquid fetidum, quidquid nefarium et uitiosum est a fidelium domibus et a sanctorum castris procul pellatur. Dominus enim ambulans, et habitans talium fetorem abhorrens commorari illic dedignabitur. Cetera uero, que hic dicuntur, magis ad narrationem, quam ad significationem pertinere uidentur.

 »Non trades seruum domino suo, qui ad te confugerit, habitabitque tecum in loco, qui ei placuerit, et in una urbium tuarum requiescet, ne contristes eum.«---»Omnis qui facit peccatum, seruus est peccati .« Huius autem Dominus diabolus est. Si igitur talis seruus penitentia ductus ad nos confugerit, non abiiciamus eum, neque a nostra communione repellamus; sed habitet nobiscum, et in sanctorum cetu conuersetur; nemo eum contristet, nemo eum de peccatis turpiter deprehendat. Hoc enim agere quid aliud est, nisi eum iterum diabolo tradere, et in desperationem adducere?

»Non erit meretrix de filiabus Isrel, neque  scortator de filiis Isrel.« Hoc iuxta 208 litteram in corpore, et secundum spiritualem intelligentiam in anima, omnes Christiani diligentissime obseruare debent. De anime namque fornicatione aduersum Isrel dicitur: fornicatus est Isrel per deos gentium. »Non offeres mercedem postribuli, nec pretium canis in domum Domini Dei tui; quidquid illud est, quod uouerint, quia abominatio est utrumque apud Dominum Deum tuum.« His uerbis sacerdotes Dei ea munera suscipere interdicuntur, que iniuste, et cum peccato acquiruntur;  unde scriptum est: »uictime impiorum abominabiles Deo ;« itemque: »Qui offert sacrificium de rapina, quasi qui immolat filium in conspectu patris .«

»Non feneraberis fratri tuo ad usuram pecuniam, nec fruges, nec quamlibet aliam rem, sed alieno. Fratri autem tuo absque usura id, quod indiget, commodabis, ut benedicat tibi Dominus Deus tuus.« Hec uerba pietate et dilectione plena sunt, quibus admonemur, ut sine usura iis subueniamus, quos ut idem genus nostrum, et eiusdem religionis diligere debemus. Unde non minus in Nouo, quam in ueteri Testamento feneratores damnantur. Non uacat tamen a mysterio, quod alieno populo, Iudeis fenerare ad usuram licet. Nos enim ad usuram et  legem, et prophetas ab eis accepimus: in usura enim non solum id quod datur, sed etiam id quod non datum est, per se luitur  . Unde manifestum est, nos ad usuram legem et prophetas suscepisse, qui in eorum solutione preter litteram, spiritualem quoque intelligentiam soluimus. Sacra enim Scriptura et pecunia nobis est, et aurum, et argentum, et cibus, et potus, et frumentum, et uinum, et oleum, et similia.

»Ingressus uineam proximi tui, comede uuas, quantum tibi placuerit, foras autem ne efferas tecum.« Mirum, nisi per hoc intelligere uolueris, quod in Euangelio Dominus ait: »Nolite sanctum dare canibus, neque mittatis margaritas ante porcos ;« ut que hic dicuntur uue,  ibi uocentur margarite. uinea igitur proximi nostri, uinea Christi Domini nostri, hec est quam modo uindemiamus, cuiusque uuas exponendo comedimus. Manifestum ergo est, maiora sacramenta foras offerenda, et omnibus exponenda non esse. »Si intraueris in segetem amici tui, franges spicas, et manu tua conteres, falce autem non metes idipsum.« Per segetem, et per uineam sacra Scriptura significatur. Ingressus igitur in hanc segetem amici mei, ingressus in hunc librum Domini mei, spicas frango, et cum labore sententias euello, quas manu anime, hoc est intelligentia conterens, granum ab aristis, et spiritum a littera secerno; falce autem non meto, quia nec facile, nec cito multa  exponendo transcurro. Iudei enim falce metunt, qui totum subito librum legentem, et colligentes, nichil intelligunt. Utinam et ipsi pauca legentes intelligere curarent



CAPUT XXIu.

»Si acceperit homo uxorem, et habuerit eam, et non inuenerit gratiam ante oculos eius propter aliquam feditatem, scribet libellum repudii, et dabit in manu illius, et dimittet eam de domo sua  . Cumque egressa alterum maritum duxerit, et ille quoque oderit, et dederit libellum  repudii, et dimiserit eam de domo sua, uel certe mortuus fuerit, non poterit prior maritus recipere eam, quia polluta est, et abominabilis facta est, coram Domino.« Quid per hanc mulierem, que propter suam feditatem a uiro suo dimittitur, nisi aliquam hereticorum sectam intelligamus? Cui si aliquis homo male coniunctus eius feditatem et errorem diuina inspiratione intellexerit, dimittet eam de domo sua, id est de secreto pectoris sui, et scribet libellum repudii, et dabit in manu eius, quia non sufficit solis et simplicibus uerbis, uerum etiam scripto et iuramento, tam nefando coniugio separari. Hoc enim ordine tale diuortium in Ecclesia fieri uidemus. Hec autem si alterum maritum duxerit ,  et ille similiter propter eamdem rem oderit, et dimiserit eam, uel certe mortuus fuerit, prior maritus eam recipere non poterit, tum quia polluta est, et abominabilis est, tum quia firmissima libelli separatione ab ea diuisus est. Hec nobis ad significationem, Iudeis uero ad cordis duritiam dicta sunt: sic enim in Euangelio Dominus ait: »Propter duritiam cordis illorum permisit eis dare libellum repudii, et dimittere uxores suas; ab initio non fuit sic .« Non quod bonum, quantum ad litteram hoc esset, sed quia dura corda aliter molliri non poterant. Unde et alibi dicitur: »Quia dedit illis precepta non bona .«

»Cum acceperit homo nuper uxorem, non procedet ad bellum, nec ei quidquam necessitatis  iniungetur publice.« Hoc de illis intelligimus, qui nouiter ad fidem uenientes, Christiane religioni iunguntur, ut bonorum operum filios ex ea, et cum ea generent, et ipsi quidem tandiu uacare, et ab ecclesiasticis dispositionibus alieni esse debent, donec in hac religione perfecti, 209 et domum suam bene disposuisse inueniantur; postea uero ad bellum procedere et contra hereticos, et tyrannos poterunt. »Non accipies loco pignoris inferiorem, et superiorem molam, quia animam suam apposuit tibi.« Has duas molas, Nouum et uetus Testamentum significare puto, et inferior quidem uetus, superior uero Nouum designat  . Ipsa enim Scriptura uoluitur; ipsa exponitur, ipsa in farinam cuncta conuertit, ipsa  nos pascit, ipsa nobis preparat unde uiuamus. Nos igitur loco pignoris hanc, uel illam ab Ecclesia non suscipiamus. Fidem dedimus, nichil carius habuimus; non itaque pignus, sed proprium sit, quidquid ab ea acceperimus. Quod enim pro pignore datur, hoc nequit semper haberi neque, ut uolumus, uti possumus. Non ergo loco pignoris, sed quasi proprias has molas suscipiamus. Neque enim sine eis uiuere ualemus. Quid enim nobis proprium erit, si uita ipsa pignus fuerit? Unde et merito hic dicitur: »Quia animam suam apposuit tibi;« quod tale est ac si diceret: Nihil tibi melius, nichil pretiosius dare potuit; in his eius uita, eius doctrina, eius fides, eiusque  anima consistit. Tene ergo quod habes, proprium tibi sit quod accepisti, quia nichil tibi melius in hac uita dari potuit. »Si deprehensus fuerit homo sollicitans fratrem suum de filiis Isrel, et uendito eo, accipiet pretium, interficietur, et auferes malum de medio tui.« Hoc et si ad litteram de plagiariis intelligatur, de malis etiam iudicibus intelligi potest, qui auaritia obcecati, pretio iustitiam peruertunt, et innocentes homines damnant, et uendunt. In morte uero corporis pena anime significatur.

»Obserua diligenter, ne incurras in plagam lepre; sed facies quecunque docuerint te sacerdotes Leuitici generis iuxta id quod precepi eis, et imple sollicite. Memento, queso, que fecerit  Dominus Deus uester Marie in uia, cum egrederemini de Aegypto.« Non de corporis, sed anime lepra ista dicuntur. Anime namque lepra peccatum est; illa anima leprosa, que peccati maculis est uulnerata. Hanc lepram incurrunt, qui Dei sacerdotibus credere nolunt. Hac et Maria percussa est, quia contra Moysem locuta est. Hac et Iudei percutiuntur, quoniam de Christo male loquuntur.

Cetera uero, que hic sequuntur, quoniam honestate, misericordia et pietate plena sunt, ad litteram sufficit intelligere, neque aliam significationem uidentur exquirere. »Memento quod et tu seruieris in Aegypto, et eruerit te Dominus Deus tuus. Idcirco precipio tibi, ut facias hanc rem. Quando messueris segetem in agro tuo, et oblitus manipulum  reliqueris, ne reuertaris, ut tollas eum; sed aduenam, et pupillum, et uiduam auferre patieris, ut benedicat tibi Dominus Deus tuus in omni opere manuum tuarum.« Ac si dicat: Ne despicias aduenas et peregrinos, quia et tu aduena fuisti in terra Aegypti. Sufficiebat autem Iudeis omnia hec ad litteram obseruasse, quamuis essent alterius rei significatiua. Hec enim quoniam hic narrantur, quamuis tunc temporis eis ad iustitiam contingebant, modo tamen eis mortem ministrant. Unde Apostolus ait: »Littera occidit, spiritus autem uiuificat .« Quid enim per hunc agrum, quem Iudei metunt, in quo et obliuiosi manipulos relinquunt, nisi hunc librum legis intelligimus? Hunc quotidie metunt, et colligunt, multoque plura post se  per obliuionem relinquunt, quam apertis oculis ante se congregant, atque intelligentiam spiritualem aduenis, pupillis et uiduis relinquunt. Si enim consideremus quanta in paucis uerbis sint sacramenta, ualde obliuiosos, stultos et metendi nescios hos messores inuenerimus, qui queque meliora relinquentes, paleis se onerant, et uacuis aristis. Quantum autem ad spiritualem intelligentiam, non precipiendo eis dicitur ad tollendos manipulos non reuertantur, sed prophetizando, quia sic futurum esse sciebat. Sic enim dicitur: »Exceca cor populi huius, et aures eius aggraua .« Illi enim ad tollendos manipulos reuertuntur, qui sacras Scripturas  legentes, iterum, atque iterum eadem repetunt, quia, ut quidam ait: uerba decies repetita placebunt. Unde etiam animalia, que non ruminant, immunda esse dicuntur. Quid est enim ruminare, nisi eumdem cibum sepius uoluere? Aduena autem, pupillus, et uidua Ecclesia gentium est, que de longe et ex omnibus mundi partibus ad Christum et ad fidem uenit. Hec est enim regina Austri, »que uenit a finibus terre audire sapientiam Salomonis .« De qua uidua et Psalmista loquitur: »uiduam eius benedicens benedicam, pauperes eius saturabo panibus .«

»Si fruges collegeris oliuarum, quidquid remanserit in arboribus, non reuerteris ut colligas: sed relinques aduene, pupillo ac uidue. Si uindemiaueris  uineam tuam, non colliges remanentes racemos, sed cedent in usus aduene pupilli et uidue.« Idipsum per oliuam, et uineam intelligitur, quod modo per agrum significari diximus. Diuina enim Scriptura et frumentum nobis, et oleum ministrat et uinum. In quibusdam enim locis quasi panis difficile editur: in quibusdam, ut uinum facile sorbetur; ubique autem quasi medicamentum et oleum anime medetur.



210 CAPUT XXu.

»Si fuerit causa inter aliquos, et interpellauerint iudices, quem iustum esse perspexerint, illi iustitie palmam dabunt: quem impium, condemnabunt impietatis. Si autem eum, qui peccauerit,  dignum uiderint plagis, prosternent, et coram se facient uerberari. Pro mensura peccati erit et plagarum modus  .« In hoc iudicio iustitia comprobatur, si illis, qui iustitiam habent, iustitie palmam tribuant, iniustos autem dissimili retributione afficiant. Merito autem in quadragenario plagarum numero correctionis modus constituitur, quoniam illa disciplina perfecta et integra est, que utriusque Testamenti auctoritate munitur. Quia enim quadragenarius numerus ex quater decies constat, utrumque significat Testamentum: quatuor enim decem, uel decies quatuor, quadraginta fiunt. Cur autem in decem uetus, et in quatuor Nouum Testamentum significetur, manifestum est. Hanc autem disciplinam se Apostolus sustinuisse significat, dicens: »A  Iudeis quinquies quadragenas una minus accepi .« Una ei adimebatur, ne fede laceratus abiret. Et rectius eis uidebatur, ut unam subtraherent, ne numerum a lege constitutum excederent. »Non ligabis os boui trituranti in area fruges tuas  .« De hoc Apostolus dicit: »Nunquid de bobus cura est Deo? « Significans hoc ad litteram non debere intelligi. Isti enim boues apostoli sunt, et doctores, qui in area Ecclesie sanctarum Scripturarum frumenta terentes, triticum a paleis, et spiritualem intelligentiam  separant a litteris. His autem os ligari non debet, quia dignus est operarius mercede sua. Unde idem Apostolus ait: »Si nos uobis spiritualia seminauimus, non magnum est, si carnalia uestra metamus .« Decet enim ut carnali cibo eum reficias, qui te spiritualibus deliciis pauit.

»Quando habitauerint fratres simul, et unus ex eis mortuus fuerit absque liberis, uxor defuncti non nubet alteri, sed accipiet eam frater eius, et suscitabit semen fratris sui, et primogenitum ex ea filium nomine illius appellabit, ut non deleatur nomen eius ex Isrel.« Isti sunt illi fratres, de quibus dicitur: »Ecce quam bonum, et quam iucundum habitare fratres in unum .« Isti enim, et si non corpore, mente tamen et spiritu,  omnes simul habitant. Ex his autem unusquilibet absque liberis moritur, quando aliquis episcopus ex hac uita transiens, nullum ex suis subiectis in Ecclesia sua talem relinquit, qui eius cathedra dignus habeatur. Queritur ergo ex alia ecclesia, cui uxor defuncti coniungatur. Et ipse quidem defuncti frater erit, non natura, sed officio. Et ut eiusdem bonitatis sit, et humanitatis, eiusdem fidei, et caritatis, et quasi frater fratri consimilis. Iste autem suscitabit semen fratris sui, ut quos in peccatis mortuos, uel malo somno grauatos inuenerit, ad bonum opus euigilare faciat; et primogenitum nomine illius appellabit. Primogenitum quidem, non quod primus genitus sit, sed qui merito sanctitatis inter omnes eius genitos primus, et maximus habeatur. Et iste quidem  uocabitur episcopus; hoc est enim nomen defuncti, ut non deleatur nomen eius ex Isrel, ut nunquam Ecclesia episcopo careat, et nunquam hoc nomen in ea deficiat. Si autem noluerit accipere uxorem fratris sui, que ei lege debetur, perget mulier ad portam ciuitatis, et interpellabit maiores natu, dicetque: »Non uult frater uiri mei suscitare semen fratris sui in Isrel, nec me in coniugem accipere, statimque accersiri eum facient, et interrogabunt. Si responderit: Nolo eam uxorem accipere, accedet ad eum coram senio ibus, et tollet calceamentum de pede eius, spuetque in faciem illius, et dicet: Sic fiet homini, qui non edificat domum fratris sui. Et uocabitur nomen  illius in Isrel domus discalceati.« Quare ante portam ciuitatis iudicium queritur, nisi quia ibi iudices sedent? Dominus de se ipso loquitur, dicens: »Ego sum ostium. Per me si quis introierit, saluabitur .« Et ante hanc portam sedent episcopi, ut eius lumine illustrati, nusquam deuient a ueritate recedentes. Ad hos omnes causas deferri, eorumque iudicio definiri opus est. His ergo presentibus accedit ad fratrem uiri sui, et quia eam in coniugium accipere noluit, tollet calceamentum de pede eius. Quid est calceamentum de pede tollere,  nisi euangelizandi licentiam auferre? Unde ait Apostolus: »Calceati pedes in preparatione Euangelii pacis .« Spuit insuper in faciem eius, quia palam et manifeste eum contemptibilem, et tanti honoris indignum esse ostendit. Hoc autem de illis rectissime intelligi potest, qui maiores ambientes, minoribus Ecclesiis prefici contemnunt; quos non animarum salutem, sed honoris gloriam querere non est dubium. Iustum autem esset, ut semper excalceati, et exputionum potius, quam talis coniugii digni iudicarentur. Hoc est enim, quod ait: »Et uocabitur nomen eius in Isrel domus discalceati.« Quis enim calceare eum audeat, quis calceati officium illi tribuat, qui ipsa nominis appellatione se excalceatum esse demonstrat?

 »Si habuerint inter se iurgium duo uiri, et unus contra alterum rixari ceperit, uolensque 211 uxor alterius eruere uirum suum de manu fortioris, miseritque manum, et apprehenderit uerenda eius, abscindes manum illius, nec flecteris super eam ulla misericordia.« uiri isti, qui inter se rixantur, episcopi sunt, qui pro rebus ecclesiasticis sepissime inter se contendunt. Horum autem ille fortior est, cuius causa pro sua iustitia maiores uires habere uidetur. Uxor uero alterius non solum tota eius Ecclesia, uerum etiam aliquis de plebe illius intelligi potest. Hic autem uolens eruere episcopum suum de manu fortioris, mittit manum, et apprehendit uerenda eius, si illum, cui rationibus resistere non ualet, conuiciis lauessit, et aliquid ei,  unde erubescere debeat, in faciem apponit. Super hoc autem nulla misericordia habenda est, sed manus illa procacissima statim est abscindenda, et lingua illa in frenis fortiter cohibenda. Quod autem et lingua manum habeat, Scriptura testatur: »Mors, et uita in manu lingue .«  Hec autem mihi nuper accidisse memini; qui dum pro Ecclesia Sipontina cum Beneuentano episcopo litigarem, mox archidiaconus eius per uerenda me arripere conatus, iniuste me diffamare cepit; sed eius lingue superba manus confestim abscissa est; et concilio reprehensus ueniam satisfaciens petiit, et impetrauit.

»Non habebis in seculo diuersa pondera, maius, et minus, nec erit in domo tua modius maior, et  minor. Pondus habebis iustum et uerum, et modius equalis, et uerus erit tibi, ut multo tempore uiuas super terram, quam Dominus Deus tuus dederit tibi. Abominabitur enim Dominus eum, qui facit hec, et aduersatur omnem iniustitiam.« Si huius seculi negotiatores hec secundum litteram intelligerent et custodirent, non tantum lucrarentur in eis decipiendo, quantum lucrarentur custodiendo. Nos autem non habeamus diuersa pondera in sacculo pectoris nostri, sed sint equa omnia et iusta. Nihil sine ordine, nichil sine libra et uera mensura faciamus. Et quia: »Non est personarum acceptio  apud Deum ,« nos quoque in iudicio personam non accipiamus.

Sequitur autem de eo quod Moyses precepit filiis Isrel, ut postquam in terra promissionis quiete habitarent, delerent totum Amalec de sub celo, quoniam occurrit eis in uia, et extremos agminis eius interfecit, quando exercitus erat fame et labore confectus. Quid enim per Amalec, qui populus brutus, siue populus lingens interpretatur, nisi hereticos intelligimus? Qui et quasi bruta animalia Deum non timent et eos, quos possunt, lingendo et adulando decipiunt. Et isti quidem populo Dei ad supernam patriam festinanti in uia occurrunt: isti eius iter impedire nituntur: isti, quia primos et fortiores non ualent, extremos quosque et imperfectiores  decipiunt et occidunt. Sed notandum nobis est quod tunc maxime hereticorum persuasio uires habet, quando populus fame et labore consumitur. Fame utique audiendi uerbi Dei: qui enim hoc cibo sunt refecti, hereticorum non timent insidias. Illi quoque facile ab eis uincuntur, quos in uia mandatorum Dei iam labore fatigatos currere tedet. Hunc ergo populum deleuit Ecclesia, et post tyrannorum bella, cum iam uideretur esse quieta, superauit.



CAPUT XXuII.

Precepit autem Moyses, ut postquam populus transierit Iordanem, erigat ingentes lapides, quos postquam calce leuigauerint, scribant in eis lucide et aperte omnia uerba legis huius, ut possit intrare terram lacte et melle manantem. Faciat quoque  altare super montem Nabal de lapidibus, quos ferrum non tetigit, et de saxis informibus et in politis, et offerat super eo holocaustum Domino Deo suo. De his lapidibus scriptum est: »Lapides sancti eleuabuntur super terram .« Hos ergo lapides illi erigunt, qui iam per Iordanem transierunt. Iordanem enim Iosue, Iordanem aperuit iehsu. Ipse nos docuit, quid Iordanis aqua significet, quoniam ibi baptizatus discipulis suis precepit, dicens: »Ite, docete omnes gentes, baptizantes eos in nomine Patris, et Filii, et Spiritus sancti .« Illi ergo sunt, qui erigunt ingentes lapides: isti sunt, qui ubique terrarum edificant Ecclesias: isti totius mundi reges, et principes ad fidem conuertunt. Isti quidem hos lapides leuigantes; isti eos et caritatis  glutino solidantes, scribunt in eis dilucide et aperte, non autem in nube et caligine, omnia uerba que in hoc libro noue legis continentur. Hec enim, ut Apostolus ait, »Non atramento, sed spiritu Dei in cordibus nostris scripta sunt .« Scripta sunt quoque uerba in corde Iudeorum, sed neque lucide, neque aperte, ideoque de eis dicitur: »Cecitas ex parte contigit in Isrel .« Quod autem ait, »ut possit intrare in terram lacte et melle manantem,« ex hoc significare uidetur, quod nemo terram uiuentium intrabit, qui prius per baptismum non transierit, et noue legis fidem  atque doctrinam non susceperit. Sed quid per altare significatur, quod de lapidibus impolitis et sauis informibus supra montem Nabal construitur? Ecclesia utique, in qua omnia sacrificia Christiane religionis quotidie fiunt. 212 Fit autem hoc altare super montem Nabal, quoniam sancta Ecclesia in gentili populo maxima ex parte constituta est. Nabal enim uetus uorago interpretatur. uetus autem uorago in hoc populo erat, quoniam ibi, ab antiquis temporibus, maior inferni perditionisque porta patebat. Constituitur autem hoc altare ex lapidibus et saxis informibus, que ferrum non tetigit, quoniam et sancta Ecclesia preter iustos ex impiis etiam, et peccatoribus, et insensatis, constituta est. Qui autem lapides colebant, et duri, increduli, infructuosique Dei formam,  et pulchritudinem, ad cuius imaginem facti fuerant, non habebant, non immerito ideo lapides uocantur. Hos autem ferrum non tetigit, quoniam nondum sancte predicationis ferramentis dolati, et formati erant. Nondum enim ad eos dolandos uenerat ille, qui ait: »Ut sapiens architectus fundamentum posui .« Super hoc autem altare holocaustum Domino offertur, et uictima pacifica immolatur, quia multis modis ei in sancta Ecclesia sacrificatur. Non est autem necessarium nos hic aliud de sacrificiis dicere, de quibus in superioribus libris multa locuti sumus. Quod autem ait: »Comedesque ibi, et epulaberis coram Domino Deo tuo,« non de carnali, sed de spirituali cibo intelligi debet. Hic enim cibus in Ecclesia sumitur, hic cibus coram  Deo comeditur: »Non enim in solo pane uiuit homo, sed de omni uerbo, quod procedit de ore Dei .« uerbum ergo Dei cibus, hoc autem cibo nutritur, et pinguescit anima. Que uero sequuntur, ideo non exponimus, quia facilia sunt, et maxima ex parte secundum litteram intelliguntur. His igitur pretermissis ad canticum accedamus.



CAPUT XXXII.

»Audite, celi, que loquor, audiat terra uerba oris mei.« Quantum ad litteram, celi et terra audire non possunt, quia insensibiles sunt, et aures, que audiant, non habent. Allegorice autem per celos iusti, per terram peccatores designantur. Magna ergo dicturus est, qui bonos et malos, et angelos  atque homines, iustos et peccatores ad audiendum inuitat. Et merito quidem celi dicuntur, quorum conuersatio in celis est . Merito etiam terra uocantur, quia de terra facti, sola terrena et transitoria diligunt.  »Concrescat pluuie instar doctrina mea: fluat ut ros eloquium meum.« Pluuia enim et rore fecundatur terra, quibus parturiens germinat, et germinans conseruatur. Talem igitur doctrinam suam fieri optat, qua campus anime madefactus in bonorum operum fructus prorumpat. »Quasi imber super terram, et quasi stille super gramina, quia nomen Domini inuocabo.« Talis, inquit, sit doctrina mea, et sic mentes, quas irrigat, uiuificet, nutriat et fecundet, sicut imber, et pluuiarum  stille super herbam, et gramina, crescere ea faciat Hoc autem ideo, »quia nomen Domini inuocabo;« cuius inuocatione sactificantur et gubernantur omnia. »Date magnificentiam Deo nostro, Dei perfecta sunt opera, et omnes uie eius iudicia.« Date, inquit, o celi et terra, magnificentiam Deo nostro, id est, magnificate. Dominum enim magnificare, est Dei magnificentiam predicare. Neque aliter magnificatur, qui neque crescere, neque minui potest. »Dei perfecta sunt opera.« Nihil imperfectum fecit Deus; multa tamen imperfecta uidemus, que Dei opera esse non dubitamus. De prima igitur creatione hoc intelligatur, in qua nichil fuit diminutum: nichil aliqua parte uitiatum. Magnificemus ergo illum, qui omnium primordia perfecta creauit.  »Et omnes uie eius iudicia.« uia eius est fides. Hac enim uenitur ad eum, sed hac iudicat infidelem. Hec ergo iudicium est. Similiter autem et patientia iudicantur impatientes, iustitia iniusti, et impietate impii, sic et in aliis. Omnes ergo uie eius iudicia. »Deus fidelis, et absque ulla iniquitate, iustus et rectus.« Unde manifestum est, quia uie eius non solum iudicia sunt, uerum etiam iusta iudicia. Letentur ergo boni, timeant et mali. Sed que timeant? Quia »peccauerunt ei.« Boni uero letentur, quia »filii eius« sunt, »et in sordibus non« sunt. Si enim adhuc in sordibus essent, eius filii non essent. Nunc autem ad posteriora mentem dirigens, et Iudeos idola colentes, et contra Christum insurgentes, in spiritu contemplatus,  exclamat, dicens: »Generatio praua, atque peruersa, heceine reddis Domino, popule stulte, et insipiens?« Hoc, inquit, de te ipso promeruit, quia hec tanta bona, que in sequentibus enumerantur, tibi largitus est? »Nunquid non ipse, est pater tuus, qui possedit te, et fecit, et creauit te?« Ipse, inquit, quem tu derelinquis, quem in diis alienis prouocas, et ad iracundiam concitas, ipse, non alius, est pater tuus, qui te ab initio possedit, et fecit, et creauit. Hoc autem nescis, fac quod sequitur, et uerum hoc esse probabis. »Memento dierum antiquorum, cogita generationes singulas: interroga patrem tuum, et annuntiabit tibi maiores tuos, et dicent tibi.« Quid dicent tibi? Hoc uidelicet: Iste, quem tu insipiens relinquis et despicis,  pater tuus est, et possessor, et creator. Hoc enim maiores tui testantur. Hoc Isaias, Ieremias, et ceteri prophete confitentur. Et ipse quidem, cum omnium Dominus esset, cum omnes gentes in potestate habuisset, te solum tamen in partem elegit; 213 te solum sue hereditatis funiculum esse uoluit. Hoc est enim quod dicit: »Quando diuidebat Altissimus gentes, quando separabat filios Adam, constituit numerum populorum iuxta numerum filiorum Isrel. Pars autem Domini populus eius; Iacob funiculus hereditatis eius.« uide igitur, quantum eum diligere, et quam fidelis esse debeas, qui ex omnibus mundi nationibus te solum in hereditatem suscepit. Hec autem diuisio gentium, et hec separatio  filiorum Adam, illa esse uidetur, que in turris edificatione facta est, siue potius, que in eius dispositione erat ante secula. Tunc enim constituit Dominus terminos populorum, iuxta numerum filiorum Isrel. Quoniam tot mundi partes fore constituit, quot et filios Isrel presciuit. Duodecim enim sunt mundi partes, totidem uenti inde spirantes. Cum enim quatuor sint uenti principales, unusquisque autem duos collimitaneos habeat, unum uidelicet a dextris, et alterum a sinistris, duodecim esse non dubium est. Si autem per filios Isrel apostolos significemus, hoc sic erit intelligendum, quia quod ipsi in predicatione mundum in duodecim partes diuiserunt, sic esse futurum prius a Domino constitutum fuerat. Alia uero translatio sic habet: »Constituit  terminos gentium, secundum numerum angelorum Dei;« ut tot ex electis celos ascendere intelligamus, quot malis in ruentibus ibi remanserunt. »Inuenit eum in terra deserta, in loco horroris, et uaste solitudinis.« Quid est enim »inuenit eum,« nisi cognouit, atque probauit? Tunc aliquem ex toto inuenimus, quando eum, qualis sit, manifeste cognoscimus. Et quia in aduersis homo cognoscitur, merito cum in deserto inuenisse Dominus dicitur. Quamuis enim Dominus huic populo plurima bona presti erit, multoties tamen, sicut superius legitur, eum tentauit, et ad iracundiam prouocauit. Ipse autem econtra semper ei miserebitur. Unde subditur: »Circumduxit eum, et docuit, et custodiuit quasi pupillam oculi sui.« Hoc est,  quod superius dicitur. Sufficit uobis circuire montem istum. »Et circuimus,« inquit Moyses, »montem Seir longo tempore.« Per quadraginta namque annos circumduxit eos Dominus per desertum, donec illi omnes introirent, qui prius a uiginti annis, et supra numerati fuerunt. Semper autem docuit, qualiter se habere debuissent, et quasi pupillam oculi eos custodiuit. Qua in re, maxima perfectaque custodia significatur. Usitata namque locutio est, ut eos, quos multum diligimus, quasi oculos nostros diligere dicamus. »Sicut aquila prouocans ad uolandum pullos suos, et super eos uolitans, expandit alas suas, et assumpsit eum, et portauit in humeris suis.« Sic, inquit, Dominus semper filios  Isrel custodiuit, et docuit ad iustitiam, et ad bonum opus prouocauit, ac super eos in columna nubis et ignis uolitauit, sicut aquila super pullos suos facere consueuit. Metaphorice loquitur, ut per hoc ei attentissima cura in illum populum fuisse demonstretur. »Dominus solus dux eius fuit, et non erat cum eo deus alienus.« Stulte igitur loquebantur filii Isrel, quando uitulum aureum adorantes dicebant: Isti sunt dii tui, Isrel, qui eduxerunt te de terra Aegypti. »Constituit eum super excelsam terram, ut comederet fructus agrorum.« Iam nunc de futuris, quasi de preteritis loquitur. uocat autem terram promissionis terram excelsam, siue quia montuosa est: siue quia aliis terris fecunditate excellentior et nobilior est; siue etiam quia terram uiuentium significat.  Ibi autem potius comedebat fructus agrorum; quibus fructibus et corpus et anima replebatur. Agri enim sunt isti libri, quorum fructum nunc exponendo comedimus. Hunc autem qui bene comedit super excelsam terram constitutus est. »Ut sugeret mel de petra, oleumque de saxo durissimo.« Hoc uidetur exponere Psalmista, ubi ait: »Dedit eis regiones gentium, et labores populorum possederunt. Ut custodiant iustificationes eius, et legem eius exquirant .« Hoc est enim: »Constituit eum super excelsam terram;« quod est dedit eis regiones gentium« Et hoc est: »comedere fructus agrorum,« et »sugere mel de petra, oleumque de saxo durissimo,« quod est, »custodire iustificationes eius, et legem eius exquirere.«  Qui enim sacras Scripturas bene uult meditari, ab omni perturbatione oportet eum esse quietum. Ideoque filii Isrel super excelsam terram constituti, ut, neminem timentes, quiete uiuerent et populorum labores possiderent, quatenus, omni cura semota, Dei iustificationes et legem eius exquirant. Quid enim aliud per petram, et saxum durissimum, nisi hanc legem intelligamus, que in tabulis lapideis scripta fuerit? De hac tamen petra, et de hoc saxo durissimo exsugimus, cuius dulcedine anima satiatur. Diuina namque Scriptura et cibus nobis est, et medicamentum. »Butyrum de armento, et lac de ouibus, cum adipe agnorum, et arietum filiorum Basan. Et hircos cum medulla tritici, et sanguinem uue biberent meracissimum.« Hec  secundum litteram uera sunt. Percusserunt filii Isrel Og regem Basan, et non solum armenta eius, oues, et agnos, et arietes, uerum etiam omnem terram eius possederunt. Possumus autem spiritualiter per armenta, et oues, et agnos, et arietes omnem patriarcharum et prophetarum multitudinem intelligere; qui, quoniam de spiritualibus parentibus nati sunt, non immerito filii Basan dicuntur. Basan enim pinguedo interpretatur. Dicuntur autem armenta propter 214 multitudinem, oues propter simplicitatem, propter innocentiam agni et propter ducatum arietes. De his autem et butyrum et lac, et adipem sumimus, quoniam eorum uerbis et, exemplis reficimur. Talis enim cibus dulcis est, et suauis. Sed  quid per hireos, qui in omni sacrificio pro peccatis immolantur, nisi Christus intelligitur, pro peccatis nostris immolatus, sicut Apostolus ait: »De peccato damnauit peccatum in carne .« Iudei ergo immolando, quodammodo Christum manducabant in hircis, quem nos modo comedimus in medulla tritici. Bene igitur utrumque posuit, ut et nostrum, et illorum sacrificium demonstraret. Quod uero per sanguinem uue meracissimum, Christi sanguis significetur, ex eo maxime intelligi potest, quod eum non uinum, sed sanguinem uocat. Iam tunc ergo ille populus Christi carnem, et sanguinem in figura comedebant; quem nos modo in ueritate comedimus. Ita unde ille populus circa se tantam Dei largitatem, et benignitatem sentiens, melior, et  Deo fidelior suo esse debuerat, inde in superbiam elatus, iniquior factus est; unde et subditur. »Incrassatus est dilectus, et recalcitrauit, incrassatus, impinguatus, dilatatus.« O mala pinguedo, que contra Deum recalcitare facit. »Prodiit quasi ex adipe iniquitas eorum .« Ipsa enim uerborum inculcatio nimiam illorum, et superabundantem iniquitatem ostendit. »Dereliquit Deum factorem suum, et recessit a Deo salutari suo. Prouocauerunt eum in diis alienis, et in abominationibus ad iracundiam concitauerunt.« Hoc autem exponit. »Immolauerunt demoniis, et non Deo; diis quos ignorabant. Noui recentesque uenerunt, quos non coluerunt patres eorum.« Plana sunt hec, que quidem illum populum idololatrie deditum  fuisse significant, qui et unum Deum factorem suum dereliquit, et nouos deos coluit, quos eius parentes non coluerunt. »Deum, qui te genuit, dereliquisti, et oblitus es Domini creatoris tui (Isa. LI, 13.« Hoc uidit Dominus, et ad iracundiam prouocatus, concitatus est, quia prouocauerunt eum filii sui et filie. Huic autem simile in psalmis dicitur: »Si inimicus meus maledixisset mihi, sustinuissem utique .« Quanto enim nobis aliquis familiarior est, tanto magis si in aliquo offendat, dolemus. Et ait: »Abscondam faciem meam ab eis, et considerabo nouissima eorum.« Quod seruis suis Dominus faciem suam abscondit atque ab eis uideri non patitur, ire et indignationis indicium est. Ideo que Dauid Dominum rogat, dicens: »Ostende  nobis faciem tuam, et salui erimus .« Considerat autem nouissima eorum, quia quanto tempore in malis persistunt, et quando ad bonum conuertuntur, que pena eos in futurum exspectet, intelligit.

»Generatio enim peruersa est, et infideles filii. Ipsi me prouocauerunt in eo, qui non erat Deus, et irritauerunt in uanitatibus suis. Et ego prouocabo eos, in eo qui non est populus, et in gente stulta irritabo eos.« Hoc autem tale est ac si diceret: Ipsi me prouocauerunt, irritauerunt, et spreuerunt. Et ego illos prouocabo, et irritabo, et spernam. Ipsi adorauerunt pro Deo illum, qui non est Deus, et prouocabo eos, recipiamque pro ipsis eum, qui non est populus, ut uel sic dolore tabescat,  locum suum alios tenere, et bona sua alios possidere conspexerint. Sed quomodo populus gentium non est populus? Quare autem si non est populus, a prophetis populus dicitur? Apostolus dicit: »Que stulta sunt mundi elegit Deus, ut perdat sapientes, et infirma elegit Deus, ut confundat fortia, et ea que non sunt, ut ea que sunt, destrueret .« Sicut enim ea intelligimus, que non sunt, ita eum intelligamus, qui non erat populus. Ea enim apud homines quasi non esse dicuntur, que tam parua, et humilia sunt, ut quodammodo non esse uideantur. Unde etiam usitata locutione illud, quod parui pendimus, nichil esse dicere solemus. »Ignis succensus  est in furore meo, et ardebit usque ad inferni nouissima. Deuorabitque terram cum germine suo, et montium fundamenta comburet.« In hoc igne omnia penarum genera significari possunt, quibus, uel in hoc seculo, uel in futuro peccatores cruciantur; quoniam illis iratus est Dominus. Ardet autem hic ignis usque ad inferni nouissima, quoniam, ut Scriptura testatur, inexstinguibilis est. Deuorat autem terram cum germine suo; siue hic iuxta litteram, ciuitates et homines, siue etiam in inferno peccatores eorumque filios et sequaces. Montium autem fundamenta diuitie sunt, et honores, in quibus potentes huius seculi confidunt, quibusque eleuati superbiunt, et has quidem ultimus ignis, simul cum suis possessoribus comburet. »Congregabo super  eos mala, et sagittas meas complebo in eis.« Nam et in hac uita super Iudeos multa mala, multasque tribulationes congregauit Dominus: et in futuro quanta super omnes iniquos congregaturus sit, quid attinet dicere? Sagitte autem complentur in eis, quia nulla restat omnium sagittarum, nulla restat omnium penarum, que non seuiant super eos. »Consumentur fame.« Siue hic ab hostibus obsessi, siue etiam ut diues ille, qui guttam aque a Lazaro petebat. »Et deuorabunt eos aues morsu amarissimo .« Hoc secundum litteram completum est; quoniam multoties eorum morticina, et aues, et bestie, et serpentes deuorauerunt; secundum illud: »Posuerunt morticina seruorum tuorum escas uolatilibus celi, et carnes sanctorum tuorum  bestiis terre .« Allegorice autem aues, serpentes, bestie, maligni spiritus intelliguntur, qui pre 215 nimia immanitate iniquorum penis saturari non possunt. »Dentes bestiarum immitam in eos, cum furore trahentium super terram, atque serpentium. Foris uastabit eos gladius, et intus pauor, iuuenem simul, ac uirginem, lactantem cum homine sene.« Qui hoc non intelligit, legat Regum, Iosue, et Machabeorum libros. Si quis autem de Iudeis, qui modo sunt, intelligere uelit, sciat omnes a maiori, usque ad minorem morti et perditioni designatos esse  . »Et dixi: Ubinam sunt? cessare faciam ex hominibus memoriam eorum.« Ac si dicat: Qui modo leti, et exsultantes omnes Iudee ciuitates repleuerant, ubi nunc  sunt, utique in captiuitate, et ubique terrarum dispersi. Hoc modo superius dixerat: »Et considerabo nouissima eorum.« Dicendo, »ubinam sunt«: eorum memoriam considerat. Cessauit autem ex hominibus memoria eorum; quoniam qui prius inter homines nominatissimi fuerant, iam nunc nulla memoria, et nulla bona fama digni habentur.

»Sed propter iram inimicorum distuli, ne forte superbirent hostes eorum. Et dicerent: manus nostra excelsa, et non Dominus fecit hec omnia.« Prius hoc illis accidisset; sed distulit Deus, ut eorum inimici intelligerent, quod insuperabiles  essent, si a Deo non recessissent at per hoc, quando eorum inimici eos superarent, non in sua fortitudine hoc fieri intelligerent; sed Dei indignatione, qui ab eis iratus recesserat. Hucusque Dominus: nunc autem loquitur Moyses. »Gens absque consilio est, et sine prudentia. Utinam saperent, et intelligerent, et nouissima prouiderent.« Non enim periissent, si in legis, et prophetarum consilium sapienter credidissent. Denique si nouissima prouidissent, et que et quanta pro suis iniquitatibus passuri erant presciuissent et intellexissent, ea forsitan non egissent. »Quomodo persequebatur unus mille, et duo fugarent decem millia? Nonne ideo, quia Deus suus uendidit eos, et Dominus conclusit illos?« Cognosce, inquit, popule stulte, et insipiens,  quia non tua, sed Dei fortitudine, quanto tempore in eo fuisti, infinitam hominum multitudinem cum paucis superasti. Hoc autem ideo fiebat, quia Iudeorum Deus omnes eorum inimicos in seruos eis uendebat. Qui enim Deo fideliter seruiunt, quodammodo eius beneficia sub seruitio emunt. Si autem Deus suus, Deus gentium dicatur, hoc erit intelligendum, quod maligni spiritus suos fideles decipiant, et uendant, in magnum sibi pretium computantes, si eos in eternum cruciandi potestatem a Deo suscipiant. »Non enim est Deus noster, ut dii eorum, et inimici nostri sunt iudices.« Hoc, inquit, inimici nostri testantur, quia Deus noster maior omnibus est. Hucusque Moyses: nunc autem Dominus, quod cepit exsequitur. »De uinea  Sodomorum uinea eorum, et de suburbanis Gomorrhe. Uua eorum uua fellis, et botri amarissimi. Fel draconum uinum eorum, et uenenum aspidum insanabile.« Merito, inquit, cessare faciam ex hominibus memoriam eorum, sicut cessauit memoria Sodomorum, ex quibus isti iniqua imitatione originem ducunt. uinea enim, id est Iudeorum gens et propago, Sodomorum et Gomorrheorum uineam, et gentem malis moribus et iniqua conuersatione incitabatur, quasi alterius uinee naturam uinea sequitur, et ab ea pastinata. Huius autem uue et botri fellei et amarissimi sunt: huius uinum fel draconum et uenenum aspidum est; quoniam omnis Iudeorum doctrina amara, mortifera,  et insanabilis est. Nonne hec condita sunt apud te, et signata in thesauris meis? Non sum, inquit, oblitus, firmiter in thesauris memorie teneo ea que gens ista contra me semper operata est. »Mea est ultio. Et ego retribuam eis in tempore,« huic ultioni predestinato, »ut labatur pes eorum,« ne uel stare, uel fugere, uel resistere ualeant. Hoc autem cito; »iuxta est dies perditionis, et adesse festinant tempora.« Iterum autem Moyses loquitur: »Iudicabit Dominus populum suum, et in seruis suis miserebitur.« Ac si dicat: uere prope est dies perditionis, sed non timeant boni, quia Dominus iustus iudex iudicabit populum suum, et iudicando miserabitur seruorum suorum. Quid est iudicabit,  nisi a malis separabit? Hac enim significatione, dicitur: »Iudica me, Deus, et discerne causam meam.«---»uidebit, quod infirmata sit manus.« Quid est uidebit? Nunquid et modo non uidet? uidebit igitur, id est uideri faciet, quod manus, et uirtus illorum infirmata sit, qui prius alios potenter affligebant; et sicut duo ex illis ante fugabant decem millia, ita modo decem millia fugabuntur a duobus. »Et clausi quoque defecerunt, residuique consumpti sunt.« Quia capta ciuitate, aut trucidati, aut uenditi sunt. Et tunc tandem se peccasse, et frustra deos coluisse, et demonia adorasse, et de eorum uictimis in uanum se comedisse discent: Hoc est enim, quod ait: »Ubi sunt dii eorum in quibus fiduciam habebant? De quorum uictimis  comedebant adipes, et bibebant uinum libaminum.« Hoc autem illi dixerunt; illos autem Dominus irridens, ait: »Surgant« modo, si possunt, dii uestri, »et opitulentur uobis, et in« hac tanta »necessitate uos protegant:« qui quia non possunt, uidete, cognoscite, et nunc tandem intelligite, »quod solus ego sum Deus, et non est alius Deus preter me. Ego occidam, et ego uiuere faciam.« Ipso enim uiuente, non moriuntur omnes, ipso uocante resurgunt omnes. »Percutiam et ego sanabo.« Responsio est: 216 »et non est qui de manu mea possit eruere. Leuabo ad celum manum meam, et dicam: uiuo ego in eternum.« Quando Saluator noster eleuatis manibus sublatus est in celum,  ostendit se uiuere in eternum. Nemo enim ibi moritur, quo ipse uiuens ascendit. »Si acuero ut fulgur gladium meum,« per quem eternam damnationem intelligimus, »et arripuerint iudicium manus mee,« faciam quod sequitur: »reddam ultionem hostibus meis, et his qui oderunt me, retribuam.« Hoc autem erit in iudicio, quando reddet unicuique secundum opera sua. »Inebriabo sagittas meas sanguine, et gladius meus deuorabit carnes.« In hoc omnium tormentorum genere non solum uenire, sed etiam semper manere super iniquos designat. »De cruore occisorum inebriabitur,« subauditur gladius meus. Inebriabitur quoque »de captiuitate nudati inimicorum capitis.« Omnium iniquorum caput diabolus est; qui tunc  nudus erit, quoniam omnis eius fraus, et iniquitas omnibus reuelabitur. Huius autem captiuitatis illi sunt, quicunque ab eo capti et decepti sunt. De his ergo inebriabitur gladius Dei. »Laudate, gentes, populum eius.« Sed dicet aliquis: Quomodo tu illum populum laudare precipis, quem Dominus despectui habens, occidi permisit? Ad quod ipse: »Quia sanguinem,« inquit, »seruorum suorum ulciscetur, et uindictam retribuet in hostes eorum, et propitius erit terre populi sui.« Quod quidem non faceret, si eos despectui habuisset. Terram autem carnem dicit, que post resurrectionem glorificata,  eterne beatitudini sociabitur.



CAPUT XXXIII.


»Hec est benedictio, qua benedixit Moyses homo Dei filiis Isrel ante mortem suam. Et ait: Dominus de Sina uenit, et de Seir ortus est nobis, apparuit de monte Pharan, et cum eo sanctorum millia. In dextera eius ignea lex.« Hec ad litteram non procedunt. Recordemur ergo illius capituli, ubi dicitur: »Si ambulans per uiam, nidum in arbore, uel in terra inueneris, et auem pullis uel ouis desuper incumbentem, dimitte auem, captos tenens filios, ut bonum sit tibi, et longo uiuas tempore .« Et nos ergo dimittamus auem istam, et filios teneamus. Hec auis littera est, que sub alarum uelamine pullos et oua, id est spiritualem sensum claudit; que quidem per loca difficiliora  in arbore, per planiora uero in terra nidificat. Per huius igitur uoluminis uiam ambulantes, huius auis nidum in arbore, id est in loco difficili, et alto inuenimus. Dimittamus ergo auem, imo hinc eam euolare cogamus, ut pullos eius, id est spiritualem intelligentiam teneamus. Quod si fecerimus, bene nobis erit, et longo uiuemus tempore. Times mori? dimitte litteram, que occidit. uis uiuere? tene littere filios, id est spiritualem intellectum. Spiritus enim uiuificat. Expulsa igitur littera, uideamus quid per istos tres montes, id est Sina, Seir, et Pharan significetur. Ego enim per hos, legem, et prophetas, et Euangelia significari puto, ut per Sina, ubi lex data est, significentur hi quinque libri Moysis; per Seir uero, qui hispidus interpretatur, intelliguntur  prophete, ad exponendum difficiles, Euangelia autem significentur per Pharan, qui frugifer dicitur, quoniam nullum semen, sicut semen Euangelii fructificauit. uenit ergo Dominus de Sina, quia eius aduentus primum in lege inuenitur. Oritur in Seir, quia eius natiuitas a prophetis manifestatur. Apparet in monte Pharan, quia in Euangeliis auditur, et per miracula manifestatur. uenit ergo non solus, sed cum eo sanctorum millia. »In dextera eius ignea lex,« qua et peccata uruntur, et mentes illuminantur. »Dilexit populos,« secundum illud: »Qui dilexit, et lauit nos a peccatis nostris in sanguine suo. Omnes sancti in manu illius sunt .« Quare in manu? Quia ipse eos regit, ipse  eos tenet, et uagari non permittit. »Et qui appropinquant pedibus eius, accipient de doctrina illius.« Hoc bene Maria soror Lazari intellexit. Et etiam per pedes eius apostoli intelliguntur, qui eius doctrinam ubique seminauerunt. »Legem precepit nobis Moyses;« non utique aliam, nisi eam, quam accepit de doctrina eius, quoniam et ipse appropinquauit. Sic autem de se, quasi de alio loquitur: »Hereditatem multitudinis Iacob.« Hec enim omni hereditate melior eis fuerat, si tamen eam intellexissent, quam nulli hostes eius extorquere potuerunt. »Erit apud rectissimum rex, congregatis principibus populi cum tribubus Isrel.« Ac si dicat: Hic Dominus, et rex ueniens de Sina, in terris quidem cum hominibus conuersabitur, sed a  Patre non separabitur. Erit semper rectissimus apud rectissimum, de quo alibi dicitur: »Et uerbum erat apud Deum .« Principes autem populi cum tribubus Isrel congregati erant, quando simul cum discipulis suis in Iudea predicabat.

»uiuat Ruben, et non moriatur, et sit paruus in numero.« Quid per Ruben, qui primogenitus fuerat, nisi eos intelligimus, qui primi in illo populo uitam secuti, Christo crediderunt? Isti uiuent in eternum, et non sicut ceteri morientur. Sed parui sunt numero, quamuis magni sint uirtutibus, et sanctitate, semper enim: »Multi sunt uocati, pauci uero electi .«---»Hec est Iude benedictio. Audi, Domine, uocem Iude, et ad populum suum introduc 217 eum. Manus eius pugnabunt pro eo,  et auditor illius contra aduersarios eius erit.« Per Iudam Christum intelligamus, qui secundum carnem de stirpe illius natus est. Cuius uocem semper Dominus exaudit, secundum quod ipse ait: »Ego autem sciebam quod semper me audis .« Introduxit autem eum Dominus ad populum suum, quia prius in hunc mundum, ut nos uocaret, deinde in infernum, ut nos liberaret, postea uero in celum, ut exaltaret nos, introiuit. Pugnabit autem Dominus pro eo, cuius manibus et fortitudini nemo resistere ualet. Et ipse auditor illius fuit contra aduersarios eius, per quos et Iudei, et maligni spiritus intelliguntur.

»Leui quoque ait: Perfectio tua, et doctrina tua a uiro sancto tuo, quem probasti in tentationem,  et iudicasti ad aquas contradictionis.« Perfectio tua, inquit, o Deus, et doctrina tua detur, et confirmetur uero sancto tuo, id est huic ordini sacerdotali, ne forte iterum tentatus succumbat, sed perfectus et sapiens in omnibus perseueret. Hoc autem dicit propter se et Aaron, qui minus perfecti ad aquas contradictionis inuenti sunt, quando filii Isrel murmurantes tentauerunt Deum. Nota, quod in principio locutionis se ipsum accusat. »Sapiens enim in principio accusator est sui .« »Qui dixit patri suo, et matri sue, nescio uos, et fratribus suis, ignoro illos, et nescierunt filios suos. Hi custodierunt eloquium tuum, et pactum tuum seruauerunt. Iudicia tua, o Iacob, et legem  tuam, o Isrel, ponent thymiama in furore tuo, et holocaustum super altare tuum.« Hoc est, quod in Exodo legitur: quia precepit Moyses filiis, et transeuntes nemini pepercerunt. Horum igitur exemplo, Domini sacerdotes gladium spiritus, quod est uerbum Dei, euaginantes, nulli delinquenti parcere discant, Dei amorem omni amori anteponant. Et isti quidem eloquium et pactum Dei, et iudicia et legem Isrel custodierunt, eos occidentes, qui uitulum aureum adorauerunt. Sic enim in hac lege Dei et nostra iudicatum est, ut quicunque alium Deum adorauerit, uel ei immolauerit, moriatur. Ponunt autem thymiama in furore Dei, quia suis orationibus iram Dei placant, tanquam suauissimo thymiamatum odore. Hoc et Aaron fecisse legitur, qui arrepto  thuribulo, flamme se opposuit, que iam extrema castrorum deuorauerat. Ponunt quoque holocaustum super altare, sacrificium laudis et oblationis in Ecclesia predicantes. »Benedic fortitudini eius  et opera manuum illius suscipe. Percute dorsa inimicorum eius, et qui oderunt eum, non consurgant.« O si hec intelligerent illi, qui Dei sacerdotibus tantum aduersantur! Quia quantum sacerdotes benedicuntur, tantum eorum inimici maledicuntur.

»Et Beniamin ait: Amantissimus Domini habitabit confidenter in eo, quasi in thalamo tota die morabitur, et inter humeros illius requiescet.« Quis est iste amantissimus Domini? Beatus utique Paulus de tribu Beniamin originem ducens. Sed qualem  hunc esse putemus, qui amantissimus Domini uocatur? uideamus modo qualiter Deum amat, cuius dicitur amantissimus. Ipse dicit: »Si quis non amat Dominum Iesum Christum, anathema sit .« uis etiam uidere quam confidenter in hoc idem habitat? »Certus sum, inquit, quia neque mors, neque uita, neque principatus, neque potestates, neque aliqua creatura poterit nos separare a caritate Dei, que est in Christo Iesu .« Et in eo quidem quasi in suauissimo thalamo requiescit Christus, de quo ipse ait: »An experimentum eius queritis, qui in me loquitur Christus .«---»Et inter humeros eius requiescit.« Talem equum, talem sessorem.

»Ioseph quoque ait. De benedictione Domini  terra eius, de pomis celi, et rore, atque abysso subiacente. De pomis fructuum solis ac lune, de uertice antiquorum montium, de pomis collium eternorum, et de frugibus terre, et plenitudine eius benedictio illius. Qui apparuit in rubo ueniat super caput Ioseph, et super uerticem Nazarei  .« Quid per Ioseph, qui accrescens interpretatur, nisi populum Christianum intelligimus qui paruo tempore crescens, et multiplicans, mundum repleuit? Huius autem terra benedictione Domini perfunditur, quia statim a principio, eius caro, que de terra sumpta, primi hominis maledictione tenebatur, in baptismo benedicitur, et sanctificatur. Deinde uero populus iste fecundatur, et satiatur de pomis celi et rore, id est apostolorum uerbis et  doctrina, atque de abysso subiacente, id est de alta et profunda sanctarum Scripturarum intelligentia, et de pomis fructuum solis et lune, per quos dulcissimos Christi et Ecclesie sermones intelligimus, quibus interior homo noster reficitur. Et »de uertice antiquorum montium,« id est de sublimi et spirituali intelligentia prophetarum. Et »de pomis collium eternorum,« per que significantur dulcissima uerba apostolorum. »Et de frugibus terre, et de plenitudine eius.« Que si de terra uiuentium intelligantur, magne et immense diuitie ei promittuntur. »Omne enim datum optimum, et omne donum perfectum  desursum est .« Sed quis est ille, qui in rubo apparuit? cuius benedictio super caput, et uerticem huius uenire imprecatur. Si enim rubus ille uirginem Mariam significabit, profecto Christus est, qui in rubo apparuit. Bene autem populus iste Nazareus dicitur, utpote Domino 218 ab infantia consecratus inter fratres suos. »Quasi primogeniti tauri pulchritudo eius, cornua rhinocerotis cornua illius. In ipsis uentilabit gentes usque ad terminos terre. He sunt multitudines Ephraim, et hec millia Manasse.« Omnes enim secundum creationem fratres sumus, quoniam ex eisdem parentibus nati sumus. Christianus tamen populus inter omnes fratres suos pulcherrimus est, quia ipse solus aqua baptismatis regeneratus, et super niuem dealbatus  est. Qui bene tauro primogenito comparatur utpote maior et fortior, ceterisque omnibus ad laborandum aptior. Sunt enim cornua illius insuperabilia, quasi cornua rhinocerotis, quoniam nichil eis resistere potest. Non autem sine causa pluraliter cornua posuit, cum nonnisi unum cornu habeat rhinoceros, unde et Latine unicornis dicitur. Duo namque cornua duo sunt Testamenta, que populus iste dupliciter intelligens, omnium gentium errores superat et uanitates. In ipsis enim uentilat gentes, in ipsis concludit philosophos, in ipsis uincit Iudeos, in ipsis predicat, et conuertit omnes mundi terminos. Diuiditur autem populus iste in Ephraim et Manasse, per quos et Iudeos, et gentiles significare possumus, quorum alter fructificans, alter  obliuio interpretatur. Que utraque satis conuenienter conueniunt sanctis, qui et bona fructificant, et iniuriarum suarum omnium obliuiscuntur.

»Et Zabulon ait: Letare Zabulon in exitu tuo, et Issachar in tabernaculis tuis. Populos ad montem uocabunt. Ibi immolabunt uictimas iustitie. Qui inundationem maris, quasi lac sugent, et thesauros absconditos arenarum.« Quid per Zabulon, qui habitaculum interpretatur fortitudinis, et per Issachar, qui asinus fortis alibi uocatur, nisi sancti Ecclesie doctores significantur? Isti enim, quasi turres, inexpugnabile sunt habitaculum. Isti, quasi fortes asini, aliorum onera ferunt. Letatur igitur Zabulon in exitu suo, quia sentiens se Dei fortitudine munitum, securus ad pugnam exit contra  hostes, ex quibus magnis spoliis onustus redit. Letatur et Issachar in tabernaculis suis, nullo pre letitie pondere grauatus, cum tot quotidie animas offerat Deo. uocant autem populum ad montem, dicentes cum propheta: »uenite, ascendamus ad montem Domini, et ad domum Dei Iacob .« Hoc enim faciunt, quando ad fidem, et ad Ecclesiam gentes inuitant. Et ibi quidem immolant uictimas iustitie, id est sacrificium laudis et oblationis. Sugunt autem inundationes maris, quasi lac, siue quia mundi iniurias et aduersitates pro Deo libenter ferunt, siue quia legis huius doctrinam, que aliis  amara et impotabilis esse uidetur, spirituali intelligentia, quasi lac bibere gaudent. De qua subditur: »Et thesauros absconditos arenarum.« Sicut aurum in arena, ita et spiritualis intelligentia in littera inuenitur.

»Et ad Gad ait: Benedicens in latitudine Gad. Quasi leo requieuit, cepitque brachium, et uerticem. Et uidit principatum tuum, quod in parte sua doctor est, et repositus, qui fuit cum principibus populi, et fecit iustitias Domini, iudicium suum cum Isrel.« Hunc et Iacob benedicens ait: »Gad accinctus preliabitur ante eum.« Quid per Gad nisi apostolos intelligimus? Qui gladio accincti spiritus, prima acie bella gesserunt. Isti autem in latitudine benedicuntur, siue quia in mundi latitudinem  predicare mittuntur. »In omnem terram exiuit sonus eorum .« Et isti quidem quamuis a pluribus inimicis undique inuadantur, securi tamen ut leo requiescunt, de quo scriptum est: »Leo fortissimus bestiarum ad nullius pauebit occursum .« Ceperunt autem brachium et uerticem, omnem uidelicet mundi fortitudinem et sublimitatem sibi subiugantes. Ipsi enim Romam, que mundi caput est, superauerunt, ipsi eius brachia, id est imperatores et principes ad fidem conuerterunt. In istorum autem parte et principatu doctor est repositus, quia in eorum cordibus lex, et Christus, id est legis et Euangeliorum reposita est doctrina. Doctorem igitur habent in corde, sicut Dominus ait: »Non enim uos estis qui loquimini,  sed Spiritus sanctus, qui loquitur in uobis.« Et iste quidem doctor cum principibus populi fuit, quia ipsa quoque presentia corporis ad tempus cum apostolis conuersatus est, et iustitiam ac iudicia in Iudea operatus est.

»Dan quoque ait: Dan catulus Leonis fluet largiter de Basan.« De huius namque stirpe fuit Samson; de hac erit et Antichristus. Uterque catulus leonis, quia uterque fortis, alter debellando malos, alter persequendo bonos. Unde et largiter fluere dicuntur, quia cum magna fortitudine in bella ruunt. Basan autem, qui pinguedo interpretatur, terram Iuda significat, que omni terra pinguior et fertilior esse perhibetur. Ex hac autem uterque eorum procedit.

 »Et Nephtali dixit. Nephtali abundantia perfruetur, et plenus erit benedictionibus Domini mane, et meridiem possidebit.« Interpretatur Nephtali latitudo, per quem eos intelligimus, qui caritatis amore dilatati, nemini manus claudunt, sed in faciendis eleemosynis semper eas apertas habent. Merito igitur abundantia perfruuntur, quia bona sua aliis libenter largiuntur. Talibus autem in iudicio dicturus est Dominus: »uenite, benedicti Patris mei; quia esuriui, et dedistis mihi manducare, sitiui, et dedistis mihi bibere, etc. .« Isti autem mane, et meridiem possidebunt, quia nunquam ad occasum mortis declinabunt. Mane, et meridiem possidere est lucem eternam hereditare.

 219 »Aser quoque ait: Benedictus in filiis Aser. Sit placens fratribus suis, et tinget in oleo pedem suum. Ferrum, et es calceamentum eius. Sicut dies iuuentutis tue, ita et senectus tua. Non est Deus alius, ut Deus rectissimi, ascensor celi, auxiliator tuus.« Quid per Aser, qui beatus interpretatur, nisi Christianorum populus figuratur, qui solus eterna beatitudine perfruetur? Hic autem in filiis benedicitur, quoniam infideles, et si filii sint, quia boni a Deo calceati sunt, benedictione tamen paterna digni non sunt. Placet autem fratribus suis, per quos angelos intelligimus. Tingit in oleo pedem suum, quia per uiam graditur misericordie. Et ferro, et ere calceatur, quia potestatem a Deo accepit calcandi super serpentes, et scorpiones. Talis  potestas calceamentum ferreum et eneum est. Quod autem eius iuuentus et senectus similis dicitur, eius gloria et beatitudo immutabilis demonstratur. »Non est Deus alius, ut Deus rectissimi.« Admiratio est in laudem Creatoris, qui ex tam iniquis parentibus, et ex adeo fragili materia, ad tantam rectitudinem populum istum, secundum suam uoluntatem conuertit. Huius auxiliator ascensor celi est, Christus uidelicet Dominus noster, qui ascendit super omnes celos. Ipse enim ait: »Non uos deseram, neque derelinquam .« Itemque: »Ecce ego uobiscum sum usque ad consummationem seculi .«---»Magnificentia eius discurrunt nubes, habitaculum eius sursum, et subter brachia sempiterna. Eiiciet a facie tua inimicum,  et dicet: Conterere.« Hoc secundum litteram mirabile est quod nubes pluuiis oneratas discurrere, aquas ferre, easque ordinate nunc effundere, et nunc tenere uidemus. Nostre quoque nubes, apostoli uidelicet et doctores, aquis spiritualibus et doctrina Euangelii pleni, eius uirtute et magnitudine discurrunt, et nostre mentis agrum inebriant, uariisque uirtutum fructibus fertilem faciunt. Est autem eius habitaculum sursum, quoniam in celo sedes eius. Subter autem sunt et brachia sempiterna; quoniam eius uirtus et fortitudo suos fideles hic defendere et tenere nos constat. Ideoque eiicit a facie nostra inimicum, diabolum uidelicet, de quo dicitur: »Inimicus uester diabolus tanquam leo rugiens circuit querens quem deuoret .«---»Cui  dicit: Conterere.« Dicere autem Dei, facere est, Ipse enim dixit, et facta sunt .« Hoc est, quod Apostolus ait: »Dominus conterat Satanam sub pedibus uestris uelociter .«

»Habitauit Isrel confidenter et solus. Oculos Iacob in terra frumenti, et uini, celique caligabunt rore.« Hoc et propheta dicit: »Saluabitur Iuda, et Isrel habitabit confidenter .« Interpretatur enim Isrel uir uidens Dominum. Hic autem est populus fidelis, qui et nunc mentis intuitu eum uidet, et postea facie ad faciem uidebit. Sed quomodo confidenter habitat Isrel cum Domino? satis ex hoc patet, quia semper in Dei protectione confidit; ideoque ait: »Dominus mihi adiutor,  non timebo quid faciat mihi homo .« Erit solus oculus Iacob in terra frumenti, et uini. Idem est Iacob qui Isrel: dictum est alibi quid Isrel significet. Iacob hoc in loco carnalem populum Iudeorum designat. Docet ergo Moyses, quod alios populos celum, et spiritualia intueri uidet; Iudeos autem sola transitoria appetere cernit, nichilque aliud desiderare nisi frumentum et uinum, in quibus omnia carnalia et corpus fouentia intelliguntur. Hoc autem uitium, quamuis in multis aliis inueniatur, solis tamen Iudeis tribuitur, quoniam plus ceteris dominatur in eis. »Celique caligabunt rore.« Et hoc ipsum ad eorum iniquitatis et auaritie cumulum dici uidetur, qui quamuis celum rore caligare uideant, sola tamen terrena aspiciunt.  Ipse Dominus ait: »Nisi ego uenissem, et locutus eis fuissem, peccatum non haberent. Nunc autem excusationem non habent de peccatis suis .« Celos rore caligare, et nubibus operiri uiderunt, cum apostolos predicare, et spiritualis doctrine pluuias effundere senserunt. uerumtamen ad terram oculos deprimentes, sursum eos erigere non curarunt. Nulla ergo eis excusatio restat.

»Beatus es tu Isrel, quis similis tui, popule, qui saluaris in Domino? Scutum auxilii tui, et gladius glorie tue. Negabunt te inimici tui, et tu eorum colla calcabis.« Miser, inquit, Iacob, cuius oculus solam terram respicit. Tu uero Isrel beatus, qui secundum tui nominis interpretationem oculos erigens Deum contemplaris. Quis similis tui, o popule  Christianorum, quem Isrel significat, qui saluaris in Domino? in eo utique, qui ait: »uos uocatis me magister, et Domine. Et bene dicitis; sum etenim .« Sicut autem huius populi similem dominus non habet, ita et populus ipse similem dominum non habebit. »Scutum auxilii tui, et gladius glorie tue Christus est.« Ipse, inquit, te protegit; ipse te defendit; ipse pro te pugnat; ipse tuos prosternit inimicos; ipse et scutum tibi, et gladius est, cuius fortitudine gloriaris, omnes superans inimicos. Nunc autem ad ipsum conuertitur, eique sic loquitur, dicens: »Negabunt te, o Christe, inimici tui, et tu eorum colla calcabis.« Quamuis enim sis fortis et potens, quamuis sis Dominus uirtutum et rex glorie, te tamen Iudei negare non  timebunt dicentes: »Nolumus hunc regnare super nos .« Et: »Non habemus regem, nisi Cesarem.« Et: »Non hunc, sed Barabbam .« Sed tu, o Christe, eorum colla calcabis, et eorum superbiam humiliabis.



220 CAPUT XXXIu.

»Ascendit ergo Moyses de campestribus Moab super montem Nebo in uerticem Phasga, contra Iericho, et ostendit ei omnem terram promissionis, dicens: Hec est terra, pro qua iuraui Abraham,  Isaac et Iacob, dicens: Semini tuo dabo eam. uidisti eam oculis tuis, et non trans bis ad illam, Mortuusque est ibi Moyses seruus Dei in terra Moab, iubente Domino, et sepeliuit eum Dominus in ualle terre Moab contra Phogor. Et non cognouit homo sepulcrum eius usque in presentem diem.« Quid est quod Moyses seruus Dei, qui in omni domo sua fidelissimus fuit, qui facie ad faciem cum Deo loquebatur, et quem Dominus nouerat ex nomine, propter unum peccatum, terram promissionis intrare non permittitur? Moyses legislator, cui in nebula et caligine lex data est, hoc in loco eos significat, qui tantum secundum litteram legem intelligunt. Caligine enim obuoluti id ipsum, quod legunt, uidere non possunt. »Usque hodie  namque, dicit Apostolus, dum legitur Moyses, uelamen positum est ante faciem illorum  .« Unde et merito ibi Moyses tantummodo incredulus inuenitur, ubi incredulum populum significauit. uenit enim ad petram, et dubitauit, quoniam ipse non ibi erat, sed populus incredulus, qui tunc in eo significabatur. Hec autem significatio fuit causa ut dubitaret. Quid hec petra, nisi legem significat, in petro scriptam, in lapidibus datam, duro et incredulo populo attributam? uenit et tunc Moyses ad petram: uenit usque hodie incredulus populus ad legem. Putat esse siccam, putat esse sine aqua, quia non uidet ibi intelligentiam spiritualem. Percutit eam semel, non egreditur aqua. Semel percutit, quia solam litteram pronuntiat et intelligit. Percute  iterum, o Iudee, et habebis aquam. Intellige spiritualiter, ne siti moriaris; nam et Moyses in prima percussione nichil habuit. Quare hoc? Quia adhuc incredulus erat, et hanc unum increduli populi percussionem significabat. Redit fides. Percutit iterum et egrediuntur aque largissime. Crede et tu, et habebis aquas. Et non tantum hoc, sed quod melius est, non terram promissionis, que toties captiuatur, uerum terram uiuentium intrabis, que in omni securitate letatur. Hoc enim accidit Moysi, qui illius terre habitationem pro nichilo ducens, ad gloriam melioris terre translatus est. Monitio ergo est non indignatio, quod ei a Domino dicitur: »uidisti eam oculis tuis, et non transibis ad illam,« quia ad meliorem transiturus es. Per hoc autem  significabitur, quod quicunque ad litteram hanc legem intelligunt, uident quidem ibi celestis patrie delicias, et gloriam, et iucunditatem, ad eam tamen transire non poterunt. uoluit autem Dominus sepulcrum Moysi esse occultum, ne ad littere uetustatem, reuertamur, que per Moysen significatur: sed spiritum uiuificantem sequamur, ut in eternum uiuamus. Quod nobis prestare dignetur ipse, qui cum Patre, et Spiritu sancto uiuit et regnat Deus per omnia secula seculorum. Amen.





INCIPIT EXPOSITIO IN IOB.





ADMONITIO IN EXPOSITIONEM SUPER LIBRUM IOB.

221 Polemicis, relinquimus disceptationes de etate, patria, et scriptore libri Iob. Sufficit nobis post ea, que in prefatione generali monuimus, cum S. Gregorio M.  statuere, et fideliter credere huiusce libri auctorem fuisse Spiritum sanctum; uel cum S. Augustino dicere  S. Iob gestasse personam magnam prophetie. Ut autem S. Brunonis mentem in eo interpretando assequamur, animaduertere oportet, duo eum sibi proposuisse; unum, quo depromit, atque explanat prophetice dicta de Christo, et de Ecclesia, ac perfecte adimpleta ostendit; in altero precepta moralia celesti sapientia referta tradit, quibus lectores ad spem future retributionis mirifice incendit. In his prosequendis ueteres Iobi expositores commentator noster consuluisse dignoscitur, Origenem nempe, S. Hieronymum, et S. Gregorium M., pluraque ex iis suam in expositionem traduxisse. Nos multis in locis mentem S. doctoris Angelici exposuimus, qui et ipse librum Iob commentatus est, ut de recta interpretatione in eorum concordia argumentum habeatur. Nihil in hunc librum, ut in reliquos prefatur S. episcopus; sed e uestigio expositionem eius aggreditur. Perfecte cum uulgato concordat textus, quo usus est S. Bruno, cuius uersio, paucis exceptis, ab Hebraica lectione, ut interpretes omnes biblici fatentur, non discrepat. Qui codices mss., quique auctores hoc de episcopi Signiensis commentario testimonium prebeant, iam satis dictum est, quare ab his repetendis abstinemus. Unum annotandum remanet; nempe cum ferias autumnales anno 1785. Florentie ageremus, diligenter comparauimus marchesianam Iobi editionem cum codice biblico monasterii Cistersiensis Mont. Amiate in pref. predicta commendato, atque nonnullas uariantes lectiones excepimus, quas suis locis apposuimus.



CAPUT PRIMUM.


»uir erat in terra Hus  , nomine Iob. Et erat uir ille simplex, et rectus, et timens Dominum, recedens a malo.«

Qualis beatus Iob fuerit, paucis uerbis ostenditur. Simplex enim erat, secundum illud: »Estote simplices sicut columbe .« Erat autem et rectus, utpote qui uia regia incedens, neque ad dextram, neque ad sinistram declinabat. Hoc autem ideo, quia timens Dominum: scriptum est enim: »Qui Dominum timet, nichil negligit ,« unde et subditur: »Et recedens a malo.« Non enim timet Dominum, qui a malo non recedit. Hoc autem ad eius laudum cumulum additur, quia in terra Hus, id est inter impios et peccatores habitasse  dicitur. Unde in sequentibus ipse quoque ait: »Frater fui draconum, et socius struthionum .« ualde enim laudabile est inter malos innocenter uiuere. Allegorice autem per Iob, quamuis omnium perfectorum Ecclesia intelligi possit, hoc tamen in loco Christus Dominus specialiter figuratur, qui pro nobis dolens crucem subire, et mori non dubitauit. Iob enim dolens interpretatur. Quam simplex autem Christus fuerit, ex eo ostenditur, quia »sicut ouis ad uictimam ductus est, et non aperuit os suum .« Cuius rectitudinem ipsi quoque eius inimici commendantes dicebant: »Magister scimus quia uerax es, et uiam Dei in  ueritate doces, et non est tibi cura de aliquo .« Ipse denique timens Dominum; in eo enim requieuit spiritus timoris Domini, factus est obediens Patri usque ad mortem. Ipse quoque recedens a malo, peccatum non fecit, nec dolus inuentus est in ore eius; de quo et dicitur: Non »habitabit iuxta te malignus .« Habitauit autem in terra Hus, id est in Iudea. Hus enim consiliatrix interpretatur. De Iudeis autem scriptum est. »Principes sacerdotum concilium fecerunt, ut Iesum dolo tenerent, et occiderent .« Sequitur:

»Natique sunt ei septem filii, et tres filie. Et fuit possessio eius tria millia ouium, et tria millia camelorum, quinquaginta quoque iuga boum, et  quingente asine, ac 222 familia multa nimis. Eratque uir ille magnus inter omnes orientales.« Beatus etenim Iob non solum iustitia et sanctitate, uerum etiam prolis fecunditate, et omnium diuitiarum plenitudine felix exstitit; siquidem inter omnes orientales maximus erat. Qua in re satis conuenienter Christum significat. Cuius septem filii, non solum apostoli septiformi Spiritus sancti gratia pleni, sed etiam omnium perfectorum multitudo intelligi potest. Unde et beatus Ioannes, quasi septem filiis, septem tantum Ecclesiis scribit, per quas omnes alias significauit. Similiter autem in hoc loco hoc est septem, quod multi. Sed quid tres filie, nisi  tres mundi partes intelliguntur, in quibus Ecclesia tota consistit, Asia uidelicet, Africa et Europa  ? Hoc autem inter filios, et filias distat, quod illi perfectiores, iste uero minus perfectos quoscunque significant. Quamuis, autem per eius possessionem id ipsum, quod per filios, et filias significari possit, non incongrue tamen per oues, simplices; per camelos autem maiores homines et potentes; per boues uero, Ecclesie doctores; per asinos autem, eos qui aliena onera libenter ferunt. At uero per multam familiam, omnium fidelium multitudinem intelligimus. De ouibus enim scriptum est: »Nos autem populus eius, et oues pascue eius .« De camelis autem: »Inundatio camelorum operiet te .« De bobus uero: »Non alligabis  os boui trituranti .« At uero asinus non parum honoratur, cum super eum ipse quoque Saluator noster sedere non dedignatur. Asinos etiam nos fieri optabat, cum diceret: »Alter alterius onera portate, et sic adimplebitis legem Christi .« Numerus quoque ipse ouium, camelorum, bouum et asinarum non uacat a mysterio. Septem enim, et tria, id ipsum hic significare possunt, quod in filiis et filiabus significarunt. Quingenta uero, quoniam numerus iste ex quinque, et centum conficitur, et in scientia, et in opere perfectionem demonstrant. Quinque enim sunt libri Moysi, in quibus integra perfectaque scientia continetur. Centenarius uero numerus in se quidem replicari potest, crescere autem non potest, unde et perfectus esse  non dubitatur. Merito igitur per boues, et asinos perfectiores in Ecclesia figurantur.

»Erat autem uir ille magnus inter omnes orientales,« quoniam et de Christo scriptum est: »Non est similis tui in diis, Domine .« Itemque: »Quis enim in nubibus equabitur Domino? Aut quis similis erit Deo inter filios Dei? .« Sequitur:

»Et ibant filii eius, et faciebant conuiuium per domos, unusquisque in die suo. Et mittentes uocabant tres sorores suas ut comederent et biberent cum eis.« Ibant enim apostoli et doctores, et faciebant conuiuium per domos, quia in omnibus mundi partibus diuisi, euangelica predicatione, et se, et  alios satiabant. Hoc autem unusquisque in die suo, quia non omnes uno tempore predicauerunt. Adhuc enim aliis recedentibus alii succedunt, qui esurientibus conuiuia preparant. Mittebant autem uocare tres sorores suas ut comederent et biberent cum eis, quoniam et Ecclesie doctores suaui persuasione ad Christi conuiuium, atque ad audiendum uerbum Dei, omnes mundi partes inuitant. Comeditur autem euangelica predicatio, quando pro sui difficultate  uix ab auditoribus intelligitur. Bibitur autem in locis planioribus, et quasi aqua facile glutitur.

»Cumque in orbem transissent dies conuiuii, mittebat ad eos Iob, et sanctificabat illos, consurgensque diluculo, offerebat holocausta per singulos. Dicebat enim: Ne forte peccauerint filii mei, et benedixerint Deo in cordibus suis. Sic faciebat Iob cunctis diebus.« O sanctissimum patrem, qui sic filios instruxerat, ut hoc solum de eis timeret, ne forte cogitatione peccarent. Sed hoc quoque in Christo uideamus. Semper conuiuii nostri dies transeunt, semperque sibi uicissim succedunt. Unde etiam quotidie dicimus: »Panem nostrum quotidianum da nobis hodie .« Semper igitur sanctissimus Iob, id est Christus Dominus noster  ad nos mittit; sed quid mittit? Ubique gratiam suam, Spiritum sanctificationis, qui nos sanctificet, et liberet a peccatis. Offerebat autem Iob holocausta per singulos; quia et Saluator noster et pro omnibus, et pro singulis quibusque fidelibus se ipsum obtulit, et quotidie per suos ministros ad salutem nostram offerre non cessat. Quod autem ait: »Consurgensque diluculo,« quanta sollicitudine hoc fiat demonstrat; unde scriptum est: »Quoniam ipsi est cura de uobis ;« ideoque subditur: »Dicebat enim: Ne forte peccauerint filii mei.« Hoc enim et Christus dicit; quia, ut ait Apostolus: »uultui Dei apparens pro nobis quotidie interpellat .« In cordibus autem Deo benedicere, est nichil prauum de Deo cogitare  .  »Sic autem faciebat Iob cunctis diebus.« Quia et de Deo Saluatore nostro dicitur: »Tu es sacerdos in eternum .« Offert igitur et Christus holocaustum cunctis diebus; siquidem in eternum.

»Quadam autem die, cum uenissent filii Dei, ut assisterent coram Domino, adfuit inter eos etiam Satan, cui dixit Dominus: Unde uenis? qui repondens ait: Circuiui totam terram, et perambulaui eam.«

223 Quomodo ueniunt filii Dei, ut assistant coram Domino, qui ab eius aspectu nunquam recedunt  ? Si enim Dominus ait quia: »Angeli eorum semper uident faciem Patris mei, qui in celis est .« Sed quia eum semper  uidere desiderant, quamuis coram eo semper assistant, uenire tamen ut absentes coram eo dicuntur. Similiter et Satan  , quamuis de superioribus precipitatus Dei gloriam uidere non possit, attamen quia inter angelos bonos adesse optabat, inter eos adfuisse narratur. Sic autem et Apostolus ait: »Nostra conuersatio in celis est :« cum utique nisi affectu quodam et desiderio adhuc in celis non esset. Loquitur autem Deus ad Satan,  quando suam uoluntatem intelligere facit: loquitur uero et Satan ad Dominum  , quoniam eius iniqua desideria Dominum latere non possunt: nichil enim Deo minus corda, quam lingue loquuntur. Unde et Moyses ait: »Quid clamas ad me?«  cum utique non lingua Moyses, sed corde loqueretur. Sed quid respondit Satan? »Circuiui terram, inquit, et perambulaui eam.« Inimicus enim noster »diabolus, tanquam leo rugiens circuit, querens quem deuoret .« Quanta autem sollicitudine semper fraudi, et deceptioni insistat, in eo cognoscitur, quod terram perambulasse narratur.

»Nunquid considerasti seruum meum Iob, quod non sit ei similis in terra, homo simplex, et rectus,  et timens Dominum, ac recedens a malo?« Hec superius exposita sunt. Christus uero pro parte carnis seruus uocatur.

»Cui respondens Satan, ait: nunquid frustra timet Iob Deum? nonne tu uallasti eum, ac domum eius, uniuersamque substantiam eius per circuitum, operibusque manuum eius benedixisti, et possessio eius creuit in terra? Sed extende paululum manum tuam, et tange cuncta que possidet, nisi in faciem benedixerit tibi.« Ecce quomodo Satan adest inter filios Dei, ecce quomodo coram Domino esse desiderat, ad hoc uidelicet, ut sanctos accuset, ad hoc ut super eos potestatem accipiat, quoniam nisi Dei iussione et permissione nichil potest. Cum enim iniquam eius uoluntatem Deus intuetur, eique  occulta sua inspiratione aliquid agere, uel non agere precipit, tunc quasi seruiens ad obediendum paratus, coram Deo, et inter filios Dei Satan assistit. Quantum enim ad Deum, semper Satan assistit coram Deo, quoniam eius iniqua uoluntas nunquam Deo occultari potest  . Quantum uero ad Satan, tunc tantum est coram Deo, quando Dei uoluntatem Dei nutu cognoscere potest. Sed quid dicit Satan? Nunquid frustra timet Iob Dominum, quem tu sic munis, sic defendis, sic exaltas, sic benedicis, sicque omnibus bonis multiplicare facis? Ac si dicat: Non enim ex amore te timet, sed ne hec omnia amittat, si te timere desistat; unde et subinferens ait: »Sed extende paululum manum tuam, et tange cuncta que possidet, et tunc uidebis, quod non in corde,  sed in faciem benedixerit tibi;« id est non amore, sed fauore, non uere, sed simulate, non ut te diligeret, sed ut te diligere uideretur. Extende igitur manum tuam, incipe flagellare, et qualis sit, flagella probabunt. Quia enim hec talia diabolus de Iob sentiebat, cuius utique cogitatio Dei auribus insonabat, ideo de eo talia respondisse iudicatur.

»Dixit ergo Dominus ad Satan: Ecce uniuersa,  que habet, in manu tua sunt, tantum in cum non extendas manum tuam. Egressusque est Satan a facie Domini.« Omnia, inquit Dominus, in manu et potestate tua sunt, quecunque ad Iob pertinere noscuntur, ipsum tamen tangere noli. Accepta igitur potestate egressus Satan a facie Domini, non quod semper a Deo non uideatur, sed quia iam non ad accusandum, imo uero ad persequendum tota eius intentio inhiabat. Hec autem si ad Christum referantur, intelligendum erit, quod aliquando Dei Filium aliquando purum hominem Satan esse crediderit. Unde in Euangelio: »Scimus, inquiunt, quia tu es Christus .« Itemque: »Quid nobis et tibi, fili Dei? uenisti ante tempus torquere nos .« Cum autem esurientem, sitientem  et fatigatum eum esse conspiceret, quamuis magnum et admirabilem, nichil tamen nisi hominem eum esse putabat. Unde si ei ad tentandum a Domino toleraretur, secum ad peccandum commouere posse existimabat. Sequitur:

»Cum autem quadam die filii et filie eius comederent et biberent uinum in domo fratris sui primogeniti, nuntius uenit ad Iob, qui diceret: Boues arabant, et asine pascebantur iuxta eos, et irruerunt Sabei, tuleruntque omnia, et euasi ego solus, ut nuntiarem tibi.« Eo enim tempore, quo Christus Dominus noster secundum carnem in Iudea conuersabatur, filii et filie eius, apostoli uidelicet, ceterique qui ei familiarius 224 in illo populo adherebant, cibum et potum diuine legis in domo  fratris sui primogeniti comedebant et bibebant. Domus enim primogeniti fratris, Iudea est, quoniam primogenitus frater Isrel est, de quo Dominus ait: »Filius meus primogenitus Isrel .« Cum autem hoc fieret, et Saluator noster cum discipulis suis quietus adhuc in Iudea moraretur, repente diabolus, accepta potestate, aduersus eum arma commouit, eiusque substantia adeo uastare cepit, ut edictum diuulgaretur, ut si quis eum confiteretur Christum, extra Synagogam fieret. Et tunc quidem primum irruerunt Sabei, qui boues et asinas Christi abstulerunt. Sabei namque captiuantes interpretantur, per quos malignos spiritus intelligimus, qui ubique miseros homines a regno Dei captiuant.  Boues autem et asine, sacerdotes sunt et leuite. Illi enim agrum colunt, isti uero onera ferunt. Leuitas enim Moyses, quasi asinos esse iussit, quando tabernaculum, et quecunque in eo erant solos portare precepit. Unde non immerito iuxta boues asine pascebantur, quoniam simul cum sacerdotibus de decimis, et sacrificiis leuite uiuebant. Hos autem diabolus primum abstulit, quia ceteros per istos se facile uincere sciebat. Pueros autem, qui gladio  percutiuntur, angelos eis in custodia datos a Domino esse puto, qui, quoniam eos preuaricatores Christo insidiari uidebant, doloris gladio percussi, illos reliquerunt. De hoc enim gladio scriptum est. »Ferrum pertransiit animam eius .« Itemque ad uirginem: »Et tuam ipsius animam pertransibit gladius .« Per nuntium, qui solus semper euadit et nuntiat, quid melius quam Spiritum sanctum intelligere possumus? Quo Saluator noster repletus, non solum inimicorum suorum facta, uerum etiam cogitationes non ignorabat. Unde et ipse frequenter ait: »Ut quid cogitatis mala in cordibus uestris? «

»Cumque adhuc ille loqueretur, uenit alter, et dixit: Ignis de celo descendit, et tactas oues,  puerosque consumpsit. Et effugi ego solus, ut nuntiarem tibi.« Ut enim Satan beatum Iob ad impatientiam facilius commoueret, crebris eum et sine intermissione ictibus flagellabat. Ignis uero de celo descendisse dicitur, quatenus Dei permissione hoc fieri non dubitatur  . Allegorice autem ignis de celo descendit, et tactas oues puerosque consumpsit, quoniam indignationis, et odii flamma a predictis sacerdotibus et leuitis in populum simplicem et indisciplinatum cecidit, que flamma eos consumpsit, quoniam a iustitia et equitate separauit et contra Deum et Dominum suum eos irritauit. Pueros quoque hec flamma consumpsit, non ut non essent, sed ut in eis, et cum eis ulterius non essent. Unde et in templo, ut Iosephus refert, angelorum  uoces audite sunt dicentium  : »Relinquamus has sedes.« Neminem enim moueat, quod hic de nuntio dicitur: »uenit alter,« quoniam Spiritus sanctus et unus est, et alter: unus quidem secundum se, alter uero secundum gratias et operationes. Hoc enim et Apostolus ait: »Diuisiones gratiarum sunt, idem uero Spiritus .« Unde, cum unus idemque sit, septiformis tamen uocatur, et Spiritus sapientie, et Spiritus intellectus, et Spiritus consilii et fortitudinis dicitur. Sequitur:

»Sed adhuc illo loquente, uenit alius, et dixit: Chaldei fecerunt tres turmas, et inuaserunt camelos, et tulerunt eos, nec non et pueros percusserunt gladio, et fugi ego solus, ut nuntiarem tibi.«  Quid enim per Chaldeos, qui quasi demones, uel feroces interpretantur, nisi malignos spiritus, aut predictos sacerdotes et leuitas intelligamus, quibus ferocitate et crudelitate uix aliquid comparari potest? Illi autem fecerunt tres turmas, populum uidelicet, et Pilatum, et Iudam contra Christum concitantes. Inuaserunt autem camelos, quia illos solos decipere potuerunt, quibus impossibile erat intrare in regnum celorum: Solus autem semper nuntius fugit, quia, sicut scriptum est: »Spiritus sanctus effugiet fictum, nec habitabit in corpore subdito peccatis .« Sequitur:

 »Adhuc loquebatur ille, ecce alius intrauit, et dixit: Filiis tuis, et filiabus uescentibus et bibentibus in domo fratris tui primogeniti, repente uentus uehemens irruit a regione deserti, et concussit quatuor angulos domus, que corruens oppressit liberos tuos, et mortui sunt, et effugi ego solus, ut nuntiarem tibi.« Quid enim filii et filie, et quid frater primogenitus significet, iam superius dictum est. uentus autem uehemens, grauis et intolerabilis tentatio Satane intelligitur, que in Christi passione facta fuit. Ideoque a regione deserti, id est ex corde diaboli omni bonitate et iustitia destituto uenisse dicitur. Domus autem Synagoga est; cuius quatuor anguli sacerdotes sunt et leuite, principes et populus, quos per boues et asinas, oues  et camelos superius significauit. Hos autem quatuor angulos uentus concussit, et domus corruit; quia cum isti supradicte tentationi resistere non possent, tota cecidit Synagoga, cuius ruina non solum Iudeos, uerum etiam ipsos filios Christi id est apostolos oppressit, quia ipsi quoque 225 grauiter tentati in passione Domini dubitauerunt; unde etiam quidam eorum dicebant: »Nos autem sperabamus, quod ipse esset redempturus Isrel .« Et Thomas: »Nisi uidero, inquit, in manibus fixuram clauorum, et mittam manum meam in latus eius, non credam .« Hanc etiam tentationem ipse Dominus eis prenuntians, ait: »Ecce Satanas expetiuit uos, ut cribraret sicut triticum .« Sic igitur  ad horam et oppressi, et mortui sunt, quia quolibet modo a Deo separati recesserunt, qua maior mors esse non potest.

»Tunc surrexit Iob, et scidit tunicam suam, et tonso capite corruens in terram, adorauit, et dixit: Nudus egressus sum de utero matris mee, et nudus reuertar illuc.« Quo enim dolore beatus Iob stringeretur interius, ea que ipse exterius agit, manifestant. Nisi enim hoc fecisset, uel non curasse putaretur. Scidit igitur tunicam suam, et caput totondit, quod quidem magni doloris indicium erat. Dolore tamen superatus non est, ut contra Deum aliquid loqueretur, in quo, quam perfectus fuerit aperte monstratur. Sed quid fecit? Corruens in terram,  adorauit, qua in re diabolus superatus est, dixitque: »Nudus egressus sum de utero matris mee nudus reuertar illuc.« Id est nichil in hunc mundum attuli, nichil de his que huius mundi sunt, mecum moriens feram; Domini erat, ipse quando uoluit, dedit, quando uoluit, abstulit, nichil ad me. »Sit nomen Domini benedictum.«

»In omnibus his non peccauit Iob labiis suis, neque stultum quid contra Deum locutus est.« Sed quia Iob significat Christum, quando hec quoque conueniant Christo uideamus. »Tunc, inquit, surrexit Iob.« Quando? uis audire quando? quando  domus corruit, quando Synagoga cecidit. Tunc enim reuera Christus surrexit; tunc eius regnum et imperium creuit, quia relictis Iudeis, totum mundum in hereditatem suscepit, secundum illud: »Postula a me, et dabo tibi gentes hereditatem tuam .« Scidit autem tunicam suam, ut gentilis populus, ad quem ueniebat, nudum eum palam et in manifesto uideret. Hec autem tunica diuina Scriptura est, hec nondum Iudeis scissa est, ideoque sub uelamine littere Christum latentem uidere non possunt. Totondit autem caput suum, cum infideles et impios Iudeos, qui quasi capilli rasi semper et instabiles exstiterunt, a se et a corpore suo, quod est Ecclesia, abrasit et separauit. Corruens autem in terram adorauit, quasi ex improuiso add gentiles  ueniens, qui terra et peccatores erant, eos iam non idola, sed unum et uerum Deum adorare docuit. Sic enim de Spiritu sancto Apostolus ait: »Qui orat pro nobis gemitibus inenarrabilibus :« orat, inquit, id est orare nos docet. Et dixit: »Nudus exiui de utero matris mee;« id est Synagoge relinquens latebram, palam et manifestus gentibus apparui. »Et nudus reuertar illuc,« quia iuxta mundi finem, iam non in caligine, sed in manifesto Iudeorum populo me manifestabo. »Cum enim plenitudo gentium introierit, tunc omnis Isrel saluus fiet .« Sequitur:



CAPUT II.

»Factum est autem cum quadam die uenissent filii Dei, et starent coram Domino, uenisset quoque  Satan inter eos et staret in conspectu eius, ut diceret Dominus ad Satan: Unde uenis? Qui respondens ait: Circuiui terram, perambulaui eam. Et dixit Dominus ad Satan. Nunquid considerasti seruum meum Iob, quod non sit ei similis in terra? uir simplex, et rectus, et timens Deum, et recedens a malo, et adhuc retinens innocentiam. Tu uero commouisti me aduersus eum, ut affligerem eum frustra.« Hec superius exposita sunt. Frustra autem percussit Dominus Iob, quantum ad diabolum accusatorem, quia neque innocentiam amisit, neque peccatum fecerat, pro quo talia pati debuisset. Non frustra autem, quantum ad Deum, quoniam ex hoc eius meritum et corona creuit, multisque sue  patientie exemplum reliquit. Christus quoque frustra et non frustra occisus est; frustra quidem his, qui eum non resurgere putabant; non frustra autem nobis, qui eius sanguine redempti sumus. Quando autem primum hominem diabolus decepit, pro quo peccato Christus passus est, tunc quidem aduersus Christum Deum commouit: tunc enim Pater filio quodammodo dixit: Tu quidem pro hoc peccato morieris. Sequitur:

»Cui respondens Satan ait: Pellem pro pelle, et cuncta que habet homo dabit pro anima sua. Alioquin mitte manum tuam, et tange os eius, et  carnem, et tunc uidebis, quod in facie benedixerit tibi.« Ac si dicat: Usitatissimum est et rationabile, ut pro his que cariora sunt, minus chara et uilia negligantur; unde fit ut homo pellem pro pelle opponat, et dum oculum percuti timet, brachium obiiciat. Dat quoque cetera pro uita et anima sua, quia ne occidatur omnem suam substantiam perdere paruipendit. Sic igitur et Iob, quia sanus et incolumis est, quidquid ei accidat pro nichilo ducit. Tange igitur eum in se, et carnem, que plus dolet, affligere incipe. Hec autem et de Iob et de Christo diabolus dixit, quia de utroque talia cogitauit.

»Dixit ergo Dominus ad Satan: ecce in manu tua est, uerumtamen animam illius serua.« 226 Quid est animam illius serua, nisi animam illius tentare  non potes  ?

»Egressus igitur Satan a facie Domini percussit Iob ulcere pessimo, a planta pedis usque ad uerticem eius. Qui testa saniem radebat, sedens in sterquilinio.« Percussus enim Iob ulcere non tantum malo, sed et pessimo, neque in una corporis parte; uerum a planta pedis usque ad uerticem, quantum carnem suam uilipenderet ostendit, dum et testa saniem radit et in sterquilinio sedet. Durus enim lectus, duraque fomentatio est ista, etiam illis, qui nichil patiuntur. Erubescat igitur Satan, qui ait: »Tange os eius, et carnem, et tunc uidebis, quod in facie benedixerit tibi.« Christus quoque uulnere pessimo percussus, id est morte turpissima condemnatus; a planta pedis usque ad uerticem, cum pendens  in cruce toto corpore pateretur, testa saniem radebat; id est, carne sua prius de terra assumpta, nunc autem in cruce passionis igne decocta nostrorum peccatorum putredinem delebat. Sedebat autem in sterquilinio, quia adhuc in Iudea erat, quam quidem non immerito sterquilinium uocat. Huc usque de capite: cetera que sequuntur, ad membra referenda sunt.

»Dixit autem illi uxor sua: Adhuc tu permanes in simplicitate tua? Benedic Deo et morere.« Ac si dicat: Quid ualet, inquit, tibi simplicitas tua? Satius est ut benedicas Domino et moriaris. Dic aliquid in Deum, unde offendatur et te iratus de hac uita tollat, in qua ipsa morte multo pateris deteriora.

 »Qui ait ad illam: Quasi una de stultis mulieribus locuta es; si bona suscepimus de manu Domini, mala autem quare non sustineamus? In omnibus his non peccauit Iob labiis suis.« Iob enim aliquando Christum, aliquando aliquem perfectorum, aliquando uero totam Ecclesiam significat. Hoc autem in loco perfectum aliquem significare potest, qui cum magna in persecutione fuisset, uxor sua, id est caro, que uxor est spiritus sui, mortis timore superata, Christum negare ei persuasit, eique dixit: »Benedic Deo et morere.« Morere, inquit, in eternum, ne modo moriaris. Quam ille quasi stultam mulierem redarguit,  eiusque consiliis acquiescere noluit. Sequitur:

»Igitur audientes tres amici Iob omne malum, quod accidisset ei, uenerunt singuli de loco suo, Eliphaz Themanites, Baldath Suhites, et Sophar Naamathithes. Condixerant enim, ut pariter uenientes uisitarent eum, et consolarentur.« Tres amici Iob hereticorum speciem tenent, qui facta conspiratione inter se, dum aliter Ecclesiam decipere nequeunt, uisitare eam et consolari, et de eius miseriis condoleri fingunt. ueniunt igitur singuli de loco suo, quasi quedam sagitte electe et uenenose de pharetra diaboli, quod in ipsis nominibus declaratur; si quidem Eliphaz interpretatur Dei contemptus. Sed unde uenit iste superbus, qui Deum contemnit? Utique de Theman, qui auster interpretatur: auster  enim uentus pluuialis est. Eliphaz igitur pluuiarum inundatione ad Ecclesiam plenus uenit, quibus ea non satietur, sed submergatur. Interpretatur autem et Baldath uetustas sola. Sed unde uenit iste Baldath, qui solam littere sequitur uetustatem, nisi de Sin? Sin autem interpretatur loquens: uenit igitur iste de Sin, quoniam non in ueritate, sed in loquacitate confidit. At uero Sophar, specule dissipatio dicitur; iste autem, qui speculam, id est Sion, et S. Ecclesiam dissipare nititur, de Naama uenire perhibetur. Naama enim decor interpretatur: uenit igitur iste de Naama, cum nequaquam tribulationes uult sustinere cum sanctis, sed mundi gloriam et decorem cum seculi amatoribus habere desiderat.

»Cumque eleuassent procul oculos suos non cognouerunt  eum, et exclamantes plorauerunt, scissisque uestibus, sparserunt puluerem super caput suum in celo, et sederunt cum eo in terra septem diebus, et septem noctibus, et nemo loquebatur ei uerbum, uidebant enim dolorem esse uehementem.« Heretici enim Ecclesiam intuentos, eam non cognoscunt, quia neque diligunt eam, neque eius opera imitari uolunt. Exclamant autem, et plorant super ea, quia ei se condolere simulant. Ideoque et uestes scindunt, et super capita puluerem spargunt, quod quidem doloris indicium est. Fingunt enim multoties heretici se Ecclesie compati eiusque misereri, quasi in fide egrotantis, et a ueritate deuiantis. Unde, quasi sanare eam uolentes, sui erroris ei  predicant deceptiones. Septem autem dies et septem noctes, in quibus amici Iob cum eo sedentes non sunt locuti, omne illud tempus esse puto, quod fuit a Christi passione usque ad tempora Constantini imperatoris. In hoc enim tempore in maxima persecutione Ecclesia fuit. Unde hic recte dicitur: »uidebant enim dolorem esse uehementem.« Hoc enim tempore heretici tacuerunt. Et quamuis cum Ecclesia  sederent, loqui tamen non audebant: erant enim et ipsi Christiani, et timebant ne forte cogniti interficerentur. Postquam autem data pace confidenter Ecclesia loqui cepit, tunc heretici insurrexerunt; tunc ubique gentium contra eos concilia celebrata sunt. Unde et sequitur:



227 CAPUT III.

»Post hec aperuit Iob os suum, et maledixit diei suo, et locutus est: Pereat dies, in qua natus sum et nox, in qua dictum est: Conceptus est homo.« Dies et nox hoc in loco diabolum significat. Dies enim est quando, ut Apostolus ait transfigurat se in angelum lucis ; nox autem, quia princeps est tenebrarum, et quia mentis oculos eorum, qui eum sequuntur excecat et caligare  facit. Et prius quidem secundum naturam dies exstitit, qui inter omnes angelos clarus et splendidissimus est creatus. In hoc autem die, id est in originali peccato, quod huius diei suggestione et machinamento factum est, omnes homines nascuntur. Unde et Dauid: »Quoniam in iniquitatibus conceptus sum, et in peccatis concepit me mater mea .« Pereat igitur dies iste, id est huius diei peccatum  . Et est causa pro effectu. Stultissimum enim est hoc ad litteram intelligere; cum neque dies aliquid peccauerit, neque quod iam non est, aliquo modo perire ualeat  . Pereat igitur dies, imo iam non dies, sed nox; amisit enim claritatem. Unde et sequitur:

»Dies ille uertatur in tenebras.« Ut iam non  dies, sed nox uocetur. »Non requirat eam Deus desuper,« ut eius aliquando misereatur: »et non sit in recordatione,« nisi flagelletur et eternis ignibus crucietur. Et non illustretur lumine sue uidelicet claritatis; sed semper se illi iratum ostendat. De hoc enim lumine dicitur: »Deus misereatur nostri, et benedicat nobis, illuminet uultum suum super nos .« Obscurent eum tenebre et umbre mortis, ne amissam gloriam recordando intueatur, ut penitentiam agens saluari uel uiuificari mereatur. Unde adhuc subditur: »Occupet eum caligo,« eterne uidelicet obliuionis et obstinationis, »et inuoluatur amaritudine,« tormentorum omnium et angustiarum. Unde et peccatoribus Dominus ait:  »Ite, maledicti, in ignem eternum, qui paratus est diabolo, et angelis eius .« Sequitur:

»Noctem illam tenebrosus turbo possideat.« Merito enim iam non diem, sed noctem appellat, quem tantis tenebris tantaque caligine inuolutum uidet. Quod enim ipse imprecando dicit, affirmatiue sic esse intelligi debet. Tenebrosus autem turbo, qui hanc noctem possidet, ille est, de quo Psalmista  dicit: »Pluet super eos laqueos; ignis, sulphur, et spiritus procellarum pars calicis eorum .«

»Non computetur in diebus anni, nec numeretur in mensibus.« Hic autem annus eternitatis est, cuius dies, menses et hore, soli sancti sunt cuius sol et luna, omnisque splendor et illuminatio Christus est. De hoc enim Psalmista dicit: »Et in libro tuo omnes scribentur, dies formabuntur, et nemo in eis .« Nemo quidem computabitur, uel annuntiabitur in eis, quia diabolica caligine sit inuolutus. »Fulgebunt enim sancti sicut sol in regno Dei .«

»Sit nox illa solitaria, nec laude digna.« Solitaria quidem erit, quia nox alia nulla erit. Annus enim predictus, non noctes, sed solos dies habebit,  quoniam nullus ibi eterna luce carebit.

»Maledicant ei, qui maledicunt diei, qui parati sunt suscitare Leuiathan.« Illi, inquit, nunc ei tenebroso, et caligine inuoluto maledicant, qui ei a principio, cum adhuc dies et clarus esset, maledixerunt, quoniam superbiendo super omnes celos ascendere uoluit. Sed illi, qui sunt, nisi angeli Dei, qui eum tunc temporis ligatum tenebant, quoniam omnem suam nequitiam eum adimplere non permittebant? Erant tamen parati suo tempore eum suscitare  , quod am quidem impletum esse putamus; sic enim scriptum est: »Quia post mille annos soluetur Satanas .« Leuiathan autem additamentum eorum interpretatur; sed quorum eorum? Utique primorum parentum nostrorum,  quibus dum diei ipsius honorem, et dignitatem addere promisit, beatitudinem et immortalitatem eis ademit. Sequitur:

»Obscurentur stelle caligine eius.« De his stellis Iudas apostolus ait: »ue illis, qui in uiam Cain abierunt, et exempla Balaam secuti sunt .« Et paulo post: »Hi sunt sidera errantia, quibus tenebrarum procelle in eternum conseruate sunt .« Iniqui enim homines, qui fortitudine, et sapientia clarescere foris uidentur, diaboli caligine intus obscurantur.

»Exspectet lucem, et non uideat, nec ortum surgentis aurore.« Quamuis enim inuitus, ipse quoque malignus spiritus iudicil diem exspectat, quando in propria claritate ad iudicandum Dominus ueniet. Et  quoniam tunc dicetur: »Tollatur impius, ne uideat gloriam Dei ;« lucem diu exspectatam non uidebit. Aurora uero Ecclesia 228 est, de qua Salomon ait: »Que est ista que progreditur, quasi aurora consurgens? .« Hec autem in iudicio surget, imo resurget. Sed sicut nec gloriam Dei, ita nec ortum surgentis Ecclesie diabolus uidere merebitur. Quare hoc? »Quia non conclusit ostia uentris, qui portauit me.« uenter iste paradisus est, in quo, et non in alio uentre prius homo natus est. Hunc autem diabolus, quia aperuit, non occlusisse narratur: »Nec abstulit mala ab  oculis meis.« Quia offerens mihi in primo homine concupiscentie lignum, dum mihi oculos aperire promittit, excecat. Sequitur:

»Quare non in uulua mortuus sum?« Beatus enim Iob primi hominis in se personam suscipiens, totius humani generis calamitatem deplorat. uulua enim, per quam Adam de paradiso exiuit, ipsa prima diaboli suggestio fuit, quam si non recepisset, de paradiso eiectus non fuisset. Ait ergo: »Quare non in uulua mortuus sum?« id est, quare in ipsa suggestione, mortem mihi, si assentirem, imminere non intellexi? In uulua enim mortuus fuisset, si mox ut audiuit, ab ipsa suggestione se separasset. Quid est enim mors, nisi separatio? Moritur enim homo, cum anima separatur a corpore; moritur  etiam Deo, qui ab eo separatur. Similiter autem mundo moritur et peccato, qui a mundo separatur et a peccato. Inde Apostolus ait: »Mortuus sum mundo .« De hac autem morte hic dicitur: »Quare non in uulua mortuus sum;« id est quare statim audita suggestione non refugi? Omnis enim homo illi rei moritur quodammodo, a qua separatur. Hoc, inquit, ego non feci; sed, quod multo deterius est, per suggestionem audiendo transiens, ad delectationem usque perueni, et cum uel hic predicta morte mori debuissem, non tamen hoc mihi sufficiens fuit; sed genibus exceptus et uberibus appropinquans, lac mortis degustaui et pomum interdictum comedi; hoc enim est quod dicitur. »Egressus ex utero non statim perii? Quare exceptus  genibus? Cur lactatus uberibus?« Quasi enim super genua peccatorem diabolus tenet, quando miser homo iam nefando operi proximus assistit. Sequitur:

»Nunc enim dormiens silerem, et somno meo requiescerem.« Si, inquit, diabolum suggerentem non audissem, et si audiens in eius suggestione delectatus non fuissem, et si delectatus in tactum interdicte arboris non appropinquassem, et si appropinquans saltem de pomo concupiscentie non comedissem, nunc dormiens silerem, et somno meo requiescerem, id est celestem beatitudinem et quietem possiderem. Cum quibus? »Cum regibus, et consulibus terre, qui edificant sibi solitudines.« His  uerbis beatus Iob dicere uidetur. Quod si primus homo non peccasset, iam in suo tempore electorum numero completo, simul cum omnibus, qui ad eternam uitam predestinati fuerant, summa beatitudine frueretur. Nisi forte tempus pro tempore, aut ipse pro aliis accipiatur: nunc enim presens tempus significat. Si enim primus homo non peccasset, nemo unquam, nisi eterne beatitudini predestinatus nasceretur. Reges autem et consules, uel angeli, uel Ecclesie doctores intelliguntur, qui se et alios bene regunt, et omnibus hominibus optime consulunt. Hi autem edificant sibi solitudines, quia uitam solitariam, et que multum a ceterorum hominum  uita differt, in hoc seculo uiuunt. »Aut cum principibus, qui possident aurum, et replent domos suas argento;« per quos ipsos eosdem Ecclesie doctores intelligimus, qui et sapientie thesaurum possident, et domos sui pectoris eloquentie argento repleuerunt. Aurum enim sapientiam, argentum uero, eloquii puritatem in diuina pagina frequenter significat. Sequitur:

»Aut sicut abortiuum absconditum non subsisterem, uel qui concepti non uiderunt lucem.« Hec autem in persona primi hominis dicuntur, qui simul in se, et iustos continet, et peccatores. Dicatur ergo: Si primus homo non peccasset, aut quidem omnes homines, iam nunc simul cum Domino essent; aut qui ibi non essent, neque subsisterent,  neque essent ad comparationem uidelicet abortiui: qui, quia suo tempore non nascitur, statim ut nascitur, absconditur, et quasi nunquam fuerit, in memoria hominum nullatenus subsistit  . Id ipsum autem significant et qui concepti non uiderunt lucem: nam et ipsi abortiui sunt. Sequitur:

»Ibi impii cessauerunt a tumultu.« Ubi? Ibi utique, ubi nunc dormiens silerem, et somno meo requiescerem. Inde enim impii, id est, maligni spiritus precipitati, a tumultu et discordia, quam ibi facere conabantur, cessauerunt. »Et ibi requieuerunt fessi robore.« Ibi enim nunc sanctorum anime requiescunt, qui multum se uirtute et robore fidei in hoc seculo contra impios fatigarunt. »Et  quoniam uincti pariter sine molestia;« subauditur, ibi requiescunt. Ibi enim modo sine molestia requiescunt 229 illi, qui in hac uita fide et dilectione coniuncti, quoniam a fide et dilectione diuidi non poterant, multas molestias pertulerunt, de quibus adhuc subditur; »Non audierunt uocem exactoris.« Quamuis enim multas molestias sustinuissent, exactoris uoci tamen non assenserunt. Hic enim exactor, uel tyrannus aliquis, uel diabolus intelligi potest. Pecunia enim diaboli uitia sunt, quam qui recipit, seipsum subiicit seruituti. »Paruus et magnus ibi sunt, et seruus libor a domino suo.« Ibi enim et prelati, et subditi, et serui, et domini sine differentia sunt, quoniam omnes uni regi et uni Domino subiiciuntur. Sequitur:

 »Quare data est misero lux, et uita his, qui in amaritudine anime sunt?« Considerata enim superna beatitudine, considerata et huius mundi miseria, hanc uitam beatus Iob tedio habens, pro se suisque similibus loquitur, dicens: »Quare data est misero lux?« Lucem enim pro hac uita posuit: Quare, inquit, tantum hic uiuunt, qui se hic miseros esse cognoscunt? Qui, etsi eis mundus arrideat, et  his diuitiis fugitiuis sint locupletes, sola tamen celestia contemplantes, semper hic in tristitia et amaritudine anime sunt; quia semper hinc transire, et moriconcupiscunt. Unde et subditur: »Qui exspectant mortem, et non uenit.« Sed quo desiderio? uis audire quo? »Quasi effodientes thesaurum.« Tunc enim reuera thesaurum, et eternam felicitatem inueniunt sancti, quando mortificato corpore de hac uita transeunt. Unde Apostolus; »Cupio dissolui et esse cum Christo .« »Gaudentque uehementer cum inuenerint sepulcrum;« id est, cum eius predestinatum tempus aduenerit, quo et caro in sepulcrum, et anima in celum suscipiatur. Nam et secundum litteram, thesaurum effodientes, quando sepulcrum inueniunt, gaudent, quoniam sepe  ibi thesaurum inueniunt. Sequitur:

»uiro cuius abscondita est uia, et circumdedit eum Deus tenebris.« Dixi, inquit, »Quare data est misero lux?« Sed cui misero? utique uiro, eui abscondita est uia. uia enim nostra abscondita est, et in tantis ignorantie tenebris inuoluti sumus, ut quid nobis futurum sit, penitus ignoremus. Quem igitur conscientia defendit, multum ut hinc transeat concupiscere debet, ne forte aliqua occasione in peius ruat. Hoc autem beatus Iob desiderans ait.

»Antequam comedam, suspiro, et quasi inundantis aque, sic rugitus meus, quia timor, quem timebam, euenit mihi, et quod uerebar, accidit.  Nonne dissimulaui? nonne silui? nonne quieui, et uenit super me indignatio?« Ante, inquit, quam comedam, antequam illius, de qua nunc loquor, iucunditatis dulcedinem degustem, antequam summi boni suauitate reficiar, quid hic aliud ago, nisi quia suspiro, et illius magni conuiuii desiderio affligor? »Et quasi inundantis aque sic rugitus meus,« quia non sine multarum lacrymarum inundatione fit gemitus cordis mei; quare hoc? »Quia timor, quem timebam, euenit mihi.« Quia enim uir sanctus tantis flagellis affligebatur, se Deum in aliquo offendisse putabat, quamuis in quo offendisset, ignorabat unde in sequentibus ait: »Peccaui, quid faciam tibi?« uerumtamen, uitam suam considerans, et quid mali fecisset, ut sic affligi debuisset, ignorans,  subiungit: »Nonne dissimulaui?« id est, cum mundus mihi arrideret, et omnia possiderem, sic me habui, sic in eis omnibus delectatus sum, ac si nichil haberem. Unde et subditur: »Nonne silui? nonne quieui?« Ac si dicat: Si enim in talibus diuitiis delectarer, neque silerem, neque quiescerem; quoniam neque in silentio, neque in quiete; imo multis litigiis et fatigationibus tales diuitie conquiruntur.  »uenit tamen super me indignatio;« que quare uenerit incertum habeo. Deum enim sibi indignatum credebat, cuius in se flagella sentiebat.



CAPUT Iu.

»Respondens autem Eliphaz Themanites, dixit: Si ceperimus loqui tibi, fortisan moleste accipies, sed conceptum sermonem tenere quis post?« Ecce enim Eliphaz, qui Dei contemptus interpretatur, qui etiam hereticorum speciem tenens ab austro uenit, sic enim interpretatur Theman, tantarum eloquentie pluuiarum inflatus est, ut conceptum sermonem, quin foras erumpat, retinere non possit. Loquitur autem hereticorum more, qui cum humiliter loqui incipiant, ad iniurias usque prorumpunt. Sed quid  dicit? »Ecce docuisti multos et manus lassas roborasti.« Hoc enim uerum est: »uacillantes confirmauerunt sermones tui, et genua trementia confortasti.« Et hoc item uerum est: »Nunc autem uenit super te plaga;« et hoc quidem negari non potest. »Et defecisti.« Hoc autem falsum est; non enim defecit, sed uiriliter pugnauit, et uicit. »Tetigit te, et conturbatus es.« Si enim turbatus esset, nequaquam tam quiete dixisset: »Si bona suscepimus de manu Domini, mala autem quare non sustineamus?« Sequitur:

»Ubi est timor tuus, fortitudo tua et perfectio uiarum tuarum?« Omnia enim hec eum amisisse putabat, quia sic humiliatum eum uidebat. »Recordare, queso te, quis unquam innocens periit, aut  quando recti deleti sunt?« Hereticorum est, ueris sepe falsa admiscere: sepe enim in hac uita innocentes pereunt et recti. »Quin potius uidi eos, qui operantur iniquitatem, et seminant dolores, et metunt eos, flante Deo, periisse et 230 spiritu ire eius esse consumptos.« Et hoc quidem sepe, sed non semper contigit. Dolores autem seminant, et metuunt, qui male agunt, et mala recipiunt; Deum autem flare est se in uindicta peccatoribus iratum ostendere. Homo enim quando irascitur maiorem ex se flatum emittit, unde et pro ira flatus accipitur.

»Rugitus leonis, et uox leene, et dentes catulorum leonum contriti sunt.« Per leonem namque beatum Iob, per leenam uero, uxorem eius; per catulos autem leonum filios eius metaphorice designat.  In rugitu uero crudelitatem, in uoce loquacitatem, in dentibus edacitatem redarguit; edacitatem quidem, quoniam edentes et bibentes oppressi sunt.

»Tigris periit, eo quod non haberet predam.« Ecce item tigridem Iob appellat. Tigris enim seuissimum animal est. Dicit igitur beatum Iob periisse, quoniam, uiribus amissis, iam predandi non habet facultatem. Sequitur:

»Porro ad me dictum est uerbum absconditum, et quasi furtiue suscepit auris mea uenam susurri eius.« Heretici enim semper magna promittunt et, ut maioris sit auctoritatis, suam scientiam extollunt, quod iste modo facere uidetur, Dicit enim, uerbum absconditum et secretum aliisque hominibus  incognitum, sibi esse reuelatum, cuius uerbi uenam, id est principium et perfectionem, quasi furtiue, latenter et ingeniose ipse suscepit. Et, ut suum ingenium magis commendent, non aperte, sed quasi susurrando se audiuisse fatetur. Quid autem sit hoc uerbum audiamus.

»In horrore uisionis nocturne, quando solet sopor occupare homines, pauor tenuit me et omnia ossa mea perterrita sunt. Et cum spiritus, me presente, transiret, inhorruerunt pili carnis mee. Stetit quidam, cuius non agnoscebam uultum, imago coram oculis meis, et uocem quasi aure lenis audiui.« Hec autem Eliphaz ideo dixisse uidetur, ut ea, que dicturus erat, maiorem auctoritatem haberent; siquidem non ipsum ea  excogitasse, sed diuina reuelatione didicisse crederetur: multa enim in somnis per uisionem hominibus reuelantur. Quod autem ait: »Cum spiritus, me presente, transiret;« tale est ac si diceret: Cum illa uisio spiritualis, me presente et attentissime considerante, transiret; quia enim non tota simul uidebatur, quodammodo transibat, quoniam transeundo fiebat. Quis autem fuerit iste quidam, cuius uultum non agnoscebat, consequenter exponit, dum dicit: »Imago coram oculis meis,« Non enim rei ueritatem, sed rei imaginem uidit. Sic enim amicorum nostrorum, quamuis longe positorum imagines in somnis sepe uidemus. Audiuit autem uocem, quasi lenis aure, quia que in somnis apparent, tam leniter mentis acumine audiuntur, ut nisi subito a  uigilante pertractata fuerint, facillime a memoria dilabantur. Quid autem pauor et tremor? Quid ossa perterrita, et pili inhorrentes significent, alii perscrutentur, nobis autem ista sufficiant, et talia in somnis sepe contigere non dubitamus. Nunc autem quid Eliphaz in illa leuis aure uoce audierit, uideamus. Sequitur:

»Nunquid homo Dei comparatione iustificabitur, aut factori suo purior erit uir?« Hec autem ita esse, non solum somniantes, sed et cogitantes intelligunt. Nemo enim Deo iustior, aut purior est. Sed hereticorum est, ea etiam, que facillima sunt ad difficultatem perducere, cum ipsi soli, aut pene soli nichil intelligant, nullos nisi se  intelligere putant. Unde et Eliphaz uerbum absconditum dicit, quod pene omnibus est manifestum. In his enim uerbis se beatum Iob uincere putat: si enim Iob iniuste affligitur, iustior et purior Deo affligente, esse uidetur; sed quia hoc fieri nequit, ut iuste Iob affligatur necessario concluditur. Hec autem cauillatio ibi soluitur, ubi superius Dominus ait: »Tu autem commouisti me aduersus eum, ut affligerem eum frustra.« Quod enim est frustra, et non frustra, hoc est iuste, et non iniuste: iniuste enim quantum ad se affligitur Iob, quia peccatum non fecit, ut sic affligi debuisset; iuste autem, quantum ad Deum, qui ideo eum affligit, ut illum clariorem, sanctiorem et ditiorem faciat. Sequitur:

»Ecce qui seruiunt ei, non sunt stabiles, et in  angelis suis reperit prauitatem  ; quanto magis hi qui habitant domos luteas, qui terrenum habent fundamentum.« Hoc quoque aduersum Iob dicitur. Et impossibile probat non peccare, cum ipses quoque angelos peccasse manifestum sit. Sed hoc de malignis spiritibus intelligitur. Domos autem luteas habitant homines et terrenum fundamentum habent, quoniam de luto et de terra plasmati sunt, de quibus adhuc subditur:

»Consumentur uelut a tinea, de mane usque ad uesperam succidentur, et quia nullus intelligit, in eternum peribunt.« Ex carne enim hominis nascuntur uermes, qui ipsam consumunt; sicut et tinea ex ueste oritur ipsamque de qua oritur uestem consumit. Consumuntur quoque peccatores uelut a  tinea; quia ut propheta ait: »uermis eorum non morietur .« 231 Succiduntur autem de mane usque ad uesperam, id est a principio sue natiuitatis usque ad finem uite, quia, quandiu in hac uita sunt, semper male agendo, se ipsos occidunt: quoties enim peccant, toties se feriendo succidunt. Et quia nullus eorum, neque mala que ait, neque penitentie medellam intelligit; ideo non immerito in eternum peribunt. Unde et subditur: »Morientur et non in sapientia.« Sic enim se habet ordo: morientur, et non in sapientia. Non enim in sapientia moriuntur, qui in peccatis et stultitia uitam finiunt. »Qui autem reliqui fuerint, auferentur ex eis.« Malorum namque reliquie, boni sunt, qui ideo a diaboli dentibus relinquuntur,  quoniam eos diabolus superare non potest. Unde etiam sole reliquie ex Isrel saluari dicuntur. Hi autem auferentur ex eis quando dicetur: »uenite, benedicti Patris mei, percipite regnum .« Sequitur:



CAPUT u.

»uoca ergo, si est qui tibi respondeat, et ad aliquem sanctorum conuertere.« Quam malam enim opinionem de beato Iob Eliphaz habuerit, satis apparet, contra quem omnia hec prouerbia iaculantur. Quia enim sic afflictum eum esse uidebat, penitus a Domino abiectum esse putabat; ideoque, quamuis multum ad Deum clamaret, attamen non exaudiri arbitrabatur. Et hoc est, quod dicitur: »uoca ergo, si est qui tibi respondeat.« Quod autem  sequitur: »Et ad aliquem sanctorum conuertere;« tale est ac si diceret: Quoniam tuis peccatis exigentibus te Deus non audit, saltem aliquem sanctorum deprecare, ut pro te ad Deum intercedat. Sequitur:

»uirum stultum interficit iracundia, et paruulum occidit inuidia.« Stultus et paruulus idem significant, quoniam omnis stultus sensu et moderatione paruulus et inscius est. Hunc autem iracundia et  inuidia occidit; quia, dum inuidendo aliena cum furore appetit, in diaboli laqueum cadit. Sed hoc quidem de beato Iob dici non debuit. Sequitur:

»Ego uidi stultum firma radice, et maledixi pulchritudini eius statim.« Cum enim in mundi diuitiis et dignitatibus stultus prosperatur, firma radice stare uidetur, sed sapiens aliquis huius pulchritudini maledicit, dum, cui maledictioni sit obnoxius, et quam cito hanc gloriam amissurus, secum diiudicat. Unde et Apostolus. »Animalis homo non percipit ea, que Dei sunt, spiritualis autem omnia diiudicat .«

»Longe fient filii eius a salute, et conterentur in porta, et non erit qui eruat.« Filii enim huius stulti sunt, quicunque eius stultitiam imitantur. Hi  autem longe fient a salute, »quia longe est a peccatoribus salus .« Conterentur autem in porta quoniam in ipso regni introitu, quando paradisi porte aperientur, dicetur eis: »Ite, maledicti, in ignem eternum .« »Et non erit qui eruat,« nullo pro eis intercedente.

»Cuius messem famelici comedent, et ipsum rapiet armatus et bibent sitientes diuitias eius.« Huius, inquit, stulti messem, et laborem famelici comedent: per quos malignos intelligimus, quorum cibus iniquitas et mala operatio; hoc enim delectantur et reficiuntur. Ipsum autem rapiet armatus; ille uidelicet, de quo in Euangelio Dominus ait: »Cum fortis armatus custodit atrium suum, in pace sunt ea, que possidet .«---»Et bibent sitientes  diuitias eius;« hoc est, quod modo dicit: »Cuius messem famelici comedent.« Sequitur:

»Nihil in terra fit sine causa, et de humo non orietur dolor.« Ac si dicat: Tu tibi, et non alius hanc afflictionem peperisti. Iustus enim est Deus, et nichil sine causa et ratione facit. Non enim humus et terra, sed quia, inquit, peccatores sumus, ideo affligimur.

»Homo ad laborem nascitur, et auis ad uolatum  ;« ac si dicat: Hoc saltem te peccasse cognoscas, quod uoluptati solummodo, et deliciis deditus, ipsos filios tuos commessationibus et ebrietati operam dantes non redarguisti. Non enim ad quietem et uoluptatem, sed ad laborem nascitur homo; unde et primo homini dictum est: »In sudore uultus tui  uesceris pane tuo .« Similiter et auis nascitur ad uolatum, ideoque ei ale date sunt, sicut et homini manus. Sed, quia homo utrumque est, et homo uidelicet et auis; altera enim pars grauis et de terra est, altera uero celestis et agilis; secundum hanc partem, animam dico, natus est ad uolatum. Non ergo in imis iaceat, sed uolando celestia contempletur. Unde et subditur: »Quamobrem ego deprecabor Dominum, et ad Deum ponam eloquium  meum;« id est uolabo, et mente et spiritu super celos exaltabor; ibi deprecabor Dominum, ibique cum eo loquar. Sancti enim, quando in orationibus suis Deum exorant, quamuis corpore in terra sint, spiritu tamen ipsum celum uolando transcendunt.

»Qui facit magna, et inscrutabilia, et mirabilia absque numero.« Nemo enim mirabilia Dei perscrutari, uel dinumerare potest.

»Qui dat pluuiam super faciem terre, et irrigat aquis uniuersa.« Hoc enim tam mirabile est, ut a nullo perscrutari ualeat. Quis 232 enim intelligat, quid sint nubes, quando aquam ferant, quando nunc teneant, et nunc tam mirabiliter guttatim spargant? Si autem allegorice intelligantur, dat etiam Dominus  pluuiam, id est euangelicam predicationem super faciem terre, et spiritualibus aquis irrigat uniuersa.

»Qui ponit humiles in sublimi, et merentes erigit sospitate.« Ipse enim humiliat superbos, et exaltat humiles.

»Qui dissipat cogitationes malignorum, ne possint implere manus eorum, quod ceperant. Qui apprehendit sapientes in astutia eorum.« Stultam enim, ut Apostolus ait, fecit Deus sapientiam huius mundi . Dum enim rationem sapientes querunt, Dei mirabilia non credunt; ideo nec Deum carnem assumpsisse, nec uirginem peperisse, nec mortuum resurrexisse contendunt. »Et concilium prauorum dissipat;« id est Iudeorum et tyrannorum,  qui multis consiliis et machinationibus Christi nomen et Ecclesiam delere conati sunt.

»Per diem incurrent tenebras, et quasi in nocte sic palpabunt in meridie.« In Christi namque passione, etiam iuxta litteram tenebre facte sunt. Denique per diem tenebras incurrebant, dum Christum apertissime se signis et miraculis manifestantem non agnoscebant. Et cum omnia nuda et aperta essent, quasi ceci in nocte palpantes nichil uidebant. In meridie autem tunc quasi in nocte palpabant, quando signa et miracula uidentes, an Christus esset eum interrogabant, quibus ipse dicebat: »Si mihi non creditis, operibus credite .« »Porro saluum faciet egenum a gladio oris eorum,  et de manu uiolenti pauperem.« Hic est ille egenus et pauper, de quo Apostolus: »Tanquam nichil habentes et omnia possidentes .« Hi autem nec ferri, nec oris gladio uinci potuerunt, quia neque blanditiis, uel minis, neque tormentis sunt superati. Quare hoc? Sequitur:

»Et erit egeno spes.«---»Spe enim, ait Apostolus, salui facti sumus .« Propter spem si quidem eternorum bonorum superari non poterant. »Iniquitas autem contrahet os suum,« uidens eos insuperabiles esse. »Beatus homo qui corripitur a Deo  ;« quoniam uel sic ab iniquitate,  quam agit, separatur: qui enim non corripitur, securius peccat. »Increpationem ergo Domini ne reprobes;« quia ipse uulnerat, et medetur; percutiet, et manus eius sanabunt. Dei enim increpationem reprobare, est contra eius flagella murmurare.

»In sex tribulationibus liberabit te, et in septima non tanget te malum.« Septem enim sunt tribulationes, quia septem dies sunt in quibus tribulamur. Sed ideo septimam separatim posuit, quia maior erit et finem habebit. Que sint autem he tribulationes, subinserens ait:

»In fame eruet te de morte, et in bello de manu gladii, a flagello lingue absconderis, et non timebis calamitatem, cum uenerit; in uastitate et fame ridebis, et bestiam terre non formidabis.« De  hac enim fame per prophetam dicitur. »Immittam in uobis non famem panis, neque sitim aque, sed famem audiendi uerbum Dei .« Hac autem fame non moriuntur sancti. Liberantur autem et in bello de manu gladii, quando contra uitia dimicantes, diaboli tentationes superare ualent. Absconduntur uero et a flagello lingue, quia nec aliis detrahunt, nec sibi detrahentibus respondent. Neque uero timent calamitatem cum uenit, quia sciunt per multas tribulationes intraturos esse in regna celorum. Ridebunt autem in uastitate et fame, quia tunc iubilando gaudebunt, quando peccatores in suppliciis uastabuntur et fame perpetua cruciabuntur. Bestiam uero terre, id est diabolum, qui terrenos et peccatores depascit et dissipat, non formidabunt;  quia eis de hoc mundo exeuntibus nocere non poterit. Sequitur:

»Sed cum lapidibus regionum pactum suum, et bestie terre pacifice erunt tibi.« Hi enim sunt lapides, de quibus dicitur: »Lapides uiui uoluuntur super terram ;« per quos sanctos intelligimus, de quibus muri celestis Ierusalem edificabuntur. Cum his autem non solum Iob, uerum etiam quilibet sanctorum pactum fecit, quia caritatis uinculo eis adhesit: bestie uero, impii homines et crudeles intelliguntur, qui, dum sanctorum patientiam et humilitatem considerant, pacifici eis fiunt, quia diuino nutu perterriti eos offendere pertimescunt, unde et subditur:

 »Et scies quod pacem habeat tabernaculum, et uisitans speciem tuam non peccabis.« Pacem enim habet eius tabernaculum, cum ab ipsis quoque inimicis ueneratur. Species autem hominis Deus est, et homo. Quoniam ad imaginem Dei, et hominis factus est homo. Speciem igitur suam ille homo uisitat, qui caritate non ficta Deum, et hominem diligit. Hic autem non peccat, quia in hoc solo tota lex adimpletur. Et scies quoque quoniam multiplex erit semen tuum, et progenies tua quasi herba terre. Semen enim, et progenies eius, omnes illi sunt, qui eius uitam et mores imitantur. Multos igitur filios  relinquit, qui bene uiuendi exempla docet. Unde et subditur:

»Ingredieris in abundantia sepulcrum, sicut infertur aceruus in tempore suo.« Sepulcrum enim, in quo post mortem sancti requiescunt, celestis patria intelligitur: quam iste quadam in abundantia ingreditur, quia tot secum ducit, quot eius uerbis et exemplo saluantur. Unde bene aceruo comparatur, qui multorum granorum collectione conficitur.

»Ecce hoc, ut inuestigauimus, ita est, 233 quod auditum mente pertracta.« Elationis, et iactantie uerba sunt hec, que, quasi ille non intellexit, mente eum pertractare admonet. Deinceps uero quid ei sanctus responderit, audiamus.



CAPUT uI.

 »-Respondens autem Iob dixit: Utinam appenderentur peccata mea, quibus iram merui, et calamitas, quam patior, in statera: quasi arena maris hec grauior appareret.« Utinam, inquit, sicut calamitatem quam patior, uidetis, ita etiam peccata, pro quibus affligor, uobis diuinitus reuelata equa lance pensare possetis: iam utique cognosceretis quanto calamitas hec maior sit, et quasi arena maris grauis; stateram suo pondere inclinare uobis appareret. Amici enim Iob multum eum peccasse putabant, quem tam subito contritum et sic flagellatum uidebant. Unde et maxime dolebat, quia ipsis quoque bonis suis eorum estimatione nudatus erat. Et hoc est quod ait: »Unde et uerba mea dolore sunt plena;« ac si dicat:  Inde mihi dolor maximus crescit, quia cum nichil peccauerim, ut hec pati debuissem, propter peccata tamen me hoc ferre arbitramini. Sequitur:

»Quia sagitte Domini in me sunt, quarum indignatio ebibit spiritum meum, et terrores Domini militant contra me.« Magna, inquit, calamitas est quam patior, quia sagitte et flagella Domini in me sunt, quibus secundum carnem affligor. Et terrores eius militant contra me, quibus anima conturbatur. Multo enim anime plus quam corporis tormenta grauiora sunt: magis illa, quam ista pati pertimesco. Spiritum autem eius sagittarum indignatio bibit, quia quanto magis caro affligitur, tanto magis naturalis spiritus deficit et minoratur. Siue etiam, spiritum eius sagittarum indignatio  bibebat, quia si quid elationis et superbie spiritus in eo erat, his quasi correctionis flagellis consumebatur. Sequitur:

»Nunquid rugiet onager cum habuerit herbam? aut mugiet bos cum ante presepe plenum steterit?« Ac si dicat: Miramini quod me sic afflictum dolore uidetis, et non consideratis quibus bonis sim exspoliatus, quibus malis circumdatus, et ex quanta copia, quanta inopia circumuentus? »Que enim prius tangere nolebat anima mea, nunc pre angustia cibi mei sunt.« uel ipsa uos bruta animalia doceant, que quando necessariis abundant, neque rugiunt, neque mugiunt. Sed hec ad litteram. Spiritualiter autem onager, id est asinus siluester  qui non solum indomitus, sed etiam secundum legem immundus est, gentilis populus intelligitur. Per bouem autem Iudeorum populus figuratur, qui solus, et mundus, et legis iugo domitus erat. Sed neuter istorum uel rugire iam nunc, uel mugire debet, quoniam uterque ad fidem conuersus; et nouis Euangeliorum herbis abundat, et ante presepe plenum astans, utriusque Testamenti deliciis satiatur. Hoc autem presepe diuina Scriptura est, quod tunc quidem uacuum erat, quando ad litteram solummodo intelligebatur. Non igitur B. Iob isti preferentur; quoniam hoc quod nichil conqueruntur, plenum presepe, et sanctarum Scripturarum consolatio facit. Unde Apostolus: »Quecunque scripta sunt, ad nostram doctrinam scripta sunt, ut  per patientiam et consolationem Scripturarum spem habeamus .« Hanc autem consolationem beatus Iob habebat, quia nondum sanctarum Scripturarum uolumina edita erant. Sequitur:

»An poterit comedi insulsum, quod non est sale conditum? aut potest aliquis gustare, quod gustatum affert mortem?« Prius, inquit, quam presepe plenum esset, id est, spiritualiter sacra Scriptura intelligeretur; omnia insulsa erant, nichilque spiritualis sapientie sale conditum, ideoque non uitam, sed mortem comedentibus offerebant. Unde Apostolus: »Littera occidit, spiritus autem uiuificat .« Nunc ergo neque onager rugiat, neque bos mugiat, quoniam et presepe plenum est, nichilque insulsum uel mortiferum est.  Sed dicet aliquis: Si ergo insulsa erant, quomodo tunc ab illo populo suscipiebantur? Ad quod ipse: »Anime enim esurienti etiam amara dulcia esse uidentur;« ideoque ille populus, quia rei ueritatem assequi non poterat, ipsius ueritatis umbram et figuram auide suscipiebat. Unde idem populus loquitur dicens:

»Que prius tangere nolebat anima mea, nunc pre angustia cibi mei sunt.« In principio namque nascentis Ecclesie, cum circumcisionem et legis ceremonias Iudeis apostoli spiritualiter exposuissent, magis scandalizabantur, et ea recipere nolebant. Unde et Apostolus quamuis dixisset: »Si circumcidamini, Christus uobis nichil proderit ;« ipse tamen discipulum suum circumcidere  coactus est. Hanc igitur doctrinam, quam cibum uocat, etsi prius populus ille recipere et tangere noluisset; postea tamen, quando eam recepit, eius cibus fuit; recepit quidem, sed pre angustia, quoniam nisi angustiatus, et constrictus, et rationibus conuictus, eam recipere noluit. Sequitur:

»Quis det ut ueniat petitio mea, et quod exspecto tribuat mihi Deus?« Que sit autem ista petitio subinferens ait: »Et qui cepit, ipse me conterat, soluat manum suam, et succidat me, et hec mihi sit consolatio, ut affligens me dolore non parcat, ne contradicam sermonibus sancti.« Ac si dicat: Sagitte enim Domini in me 234 sunt, et terrores eius militant contra me; hoc ergo unum  est, quod uehementer opto, ut me conterat, et cito succidat, et doloribus me affligens non parcat, et hec mihi sit consolatio. Consolatio quidem, quia tali modo et peccata dimittuntur, et de uite huius miseriis citius exitur. Hoc autem ne forte sub indignatione dixisse putaretur, illico subiunxit: »Ne contradicam sermonibus sancti.« Sancti enim sermonibus contradicit, qui contra flagella murmurat, que diuine uoluntatis iussione fiunt. Sequitur:

»Que est enim fortitudo mea, ut sustineam, aut quis finis meus, ut patienter agam? Nec fortitudo lapidum fortitudo mea, nec caro mea enea est. Ecce non est auxilium mihi in me, et necessarii quoque mei recesserunt a me.« Quantum ad  litteram, hoc dicere uidetur. Tantis undique angustiis et incommoditatibus angor, ut non immerito cito succidi, et hinc transire desiderem, ne forte doloribus superabundantibus, aliquo modo ad impatientiam commotus, uel cogitatione Deum offendam; homo enim carneus sum, nec eris, nec lapidis naturam gerens; tu tamen, o Deus, me contundere et flagellare non cessas. Aut igitur, sicut opto, cito me hinc ad illam beatitudinem transfer, uel da mihi auxilium, ut patienter agam. »Non est enim auxilium mihi in me:« Sit igitur mihi auxilium in te, quoniam non in uiribus meis, sed in tua uirtute confido. Insuper »et necessarii mei recesserunt a me.« Quid igitur faciet, qui et amissis uiribus per se nichil potest, et alium a quo in rebus  necessariis sustentetur, non habet? Sequitur:

»Qui tollit ab amico suo misericordiam, timorem Domini derelinquit.« Si igitur Deum timuissent, necessarii et amici a me non recessissent. Nondum scriptum erat: »Diliges amicum tuum .« Quod tamen in chartis scriptum non erat, in Dei utique uoluntate beatus Iob iam scriptum esse sciebat. Quanta autem agilitate necessarii eius ab eo recesserunt, adnectit.

»Fratres mei preterierunt me, sicut torrens qui raptim transit in conuallibus.« Torrens enim pluuialis aqua est, que ex montibus collecta cito defluens non apparet. Cur autem hoc fecerint, subiungit:

 »Qui timent pruinam, ueniet super eos nix.« Ac si dicat: uiderunt enim plagam meam, et timore perterriti ne ipsi quoque mecum affligerentur, quasi ad tutiora se conferentes, recesserunt. Sed quid eis profuit? »Qui enim timent pruinam, ueniet super eos nix.« Id est, qui hic timent tribulari cum sanctis, in inferno tribulationem patientur cum impiis. Quantum enim distat inter niuem et pruinam, tantum inter hec et illa tormenta; de quibus adhuc subditur:

»Tempore, quo fuerint dissipati, peribunt, et ut incaluerint, soluentur de loco suo.« In iudicio enim uiri iniqui dissipati peribunt, et internis incendiis calefacti soluentur de loco suo, secundum  illud: »Transiui, et ecce non erat, quesiui eum, et non est inuentus locus eius .« Nullum enim in hoc mundo habitationis locum habebunt, quibus ipsa tormentorum loca incerta erunt. Si quidem ad calorem nimium transibunt ab aquis niuium. Hoc autem merito; quia nunquam recta et uniformi uia incedunt. Et hoc est, quod dicit: »Inuolute sunt semite gressuum eorum;« inuolute quidem, quia tortuose; unde et subditur: »Ambulabunt in uacuum, et peribunt.« In uacuum enim ambulant, quia ex huius itineris fatigatione nichil sibi nisi laborem et mortem acquirent; ideoque ait: »Et peribunt.« Huius autem rei hoc sit uobis exemplum.

»Considerate semitas Theman, itinera Saba, et  exspectate paulisper. Confusi sunt, quia speraui.« Theman, auster, Saba, rete uel captiuitas interpretatur. Per hos autem hereticos intelligimus, qui eloquentie pluuiis, et syllogismorum retibus fideles quosque decipere et irretire conantur. Talis autem erat iste Eliphaz Themanites et duo socii eius. Dicatur ergo: Considerate hereticorum semitas, que semper erronee sunt et tortuose. Et exspectate paulisper: omnis enim hec uita breuis est, et cito finietur.

»Confusi sunt, quia speraui.« Spes enim sanctorum, iniquorum confusio est. Sancti enim non solum beatitudinem uerum etiam et uindictam se de inimicis suscipere sperant; et quia eorum spes frustra esse non potest, ut mali confundantur, necesse  est. Insuper etiam, quia beatus Iob sperauit, et a tribus uiris eloquentissimis a sue spei firmitate moueri non potuit, confusi sunt, et nimia uerecundia perturbati. Unde et subditur:

»uenerunt quoque usque ad me, et pudore cooperti sunt.« ueniunt enim heretici ad Ecclesiam, et uincuntur uictique pudore operiuntur. uenerunt autem et amici Iob usque ad eum; quia usque ad eius cordis intima disputando persecuti sunt eum. Et pudore cooperti sunt, quia unus a pluribus, et ipse eger a sanis uinci non potuit. Sequitur:

»Nunc uenistis, et modo uidentes plagam meam timetis.« Quid timebant, aut quid ibi timidum uidebant? uidebant enim hominem ualde flagellatum;  timebant ergo fortasse ne et sibi idipsum contingeret, aut quia diues et potens fuerat; nunc autem nimia inopia oppressus erat; ideo isti forsitan timebant, ne uir sanctus eos rogaret, ut illi de suis facultatibus sibi subuenirent. Hoc enim sequentia sonare uidentur, quibus ait:

235 »Nunquid dixi: Afferte mihi, aut de substantia uestra donate mihi; uel liberate me de manu hostis, et de manu robustorum eruite me?« In talibus enim angustiis et necessitatibus inuicem sibi boni amici subuenire solent; auari autem quascunque possunt excusationes obiiciunt, et cum indigentem amicum consolari debeant, potius ei sua culpa talia accidisse redarguunt. Quod quidem isti facere uidentur. Hunc autem timorem beatus Iob prudenter  ab eis remouit, atque eorum stultitiam consequenter irridens, ait:

»Docete me, et ego tacebo; et si quid forte ignoraui, instruite me.« ualde enim irridendus est, qui et sapientiorem se docere uult, et sanctiorem se corrigere conatur. Quod autem isti neque docere, neque corrigere debeant, adiungit:

»Quare detraxistis sermonibus ueritatis; cum ex uobis nullus sit, qui possit arguere me ad increpandum, tantum eloquia concinnatis, et in uentum uerba profertis.« Quia enim omnium horum uoluntas, et sententia una erat, quamuis solus Eliphaz superius sit locutus, omnes tamen sermonibus ueritatis detraxisse et uerba ad increpandum concinnasse commemorat. In uentum autem uerba proferunt,  qui non ad utilitatem, sed se iactando loquuntur, quorum uerba, quia otiosa sunt, non memoria hominum retinet, sed uentus tollit. Sequitur:

»Super pusillum irruitis, et subuertere nitimini amicum uestrum.« Quod se pusillum uocat, suam innocentiam, humilitatemque insinuat. Quod uero se amicum dicit, iam quasi Euangelii obseruator, inimicos etiam et persecutores se amare demonstrat. Sed, quia eorum uersutias et subuersiones non timet, subinferens ait: »uerumtamen quod cepistis, prebete aurem, et uidete an mentiar: respondete, obsecro, absque contentione, et loquentes id quod iustum est, iudicate et non inuenietis in lingua mea iniquitatem, nec in faucibus meis stultitia personabit.« Absque contentione respondere, est,  audita ueritate, statim acquiescere. Sequitur:



CAPUT uII.

»Militia est uita hominis super terram, et sicut dies mercenarii dies eius.« Hinc beatus Iob qualiter hac in uita militare debeamus, insinuat; qua in re se ipsum qualiter militauerit exemplum ponit. »Militia enim est uita hominis super terram;« quia quanto tempore in hac uita sumus, per arma iustitie a dextris et a sinistris semper contra uitia et malignos spiritus pugnare debemus; quatenus, finita militia, pro uictoria coronemur. Sunt autem dies hominis quasi dies mercenarii; quia si bene in Dei uinea laborauerit, hac die, id est hac uita finita, uitam eternam pro denario et mercede suscipiet; unde  et subditur:

»Sicut seruus desiderat umbram, et sicut mercenarius prestolatur finem operis sui; sic et ego habui menses uacuos, et noctes laboriosas enumeraui mihi.« Ceruus enim ut estum repellat, umbram desiderat; mercenarius autem finem operis sui prestolatur, quia ante operis finem, mercedem non suscipit. Sic igitur et uir sanctus menses uacuos habuit, uacuos a mercede, uacuos et a quiete; quia enim eam, quam nondum susceperat mercedem exspectabat; ideo mundi diuitias pro nichilo ducens, se laborando fatigabat. Hoc autem tanto desiderio agebat, ut si quando quiesceret, et aliqua occupatione ab hoc opere cessaret, hoc non quietem, sed laborem computabat. Et hoc est quod ait: »Et noctem  laboriosam enumeraui mihi.« Noctem enim pro quiete posuit. Unde et subditur:

»Si dormiero, dico, quando consurgam; et rursus exspectabo uesperam, et replebor doloribus usque ad tenebras.« Quia, inquit, non quietem, sed laborem desidero, ideo si quando dormio, et a Dei seruitio cesso  statim ad me reuersus dico in corde meo, quando consurgam? Consurgere enim, est ad opus et contemplationem assuetam reuerti. Sed quamuis hoc faciam, quamuis consurgam, quamuis bono operi insistam, tamen usque ad uesperam, usque ad tenebras, usque ad huius diei, et uite terminum, doloribus replebor; partim quia celestia concupisco, partim quia inter impios habitans, semper deterior  fieri pertimesco. Et hoc est quod ait:

»Induta est caro mea putredine, et sordibus pulueris.« Nemo enim terram inhabitans se defendere potest, ut terre puluere non tangatur. Beatus igitur Iob in se Ecclesiam totam significans, dicat: Induta est caro mea putredine uitiorum et sordibus pulueris; quia et si peccare nolim, aliena tamen me peccata coinquinant; unde et Psalmista ait: »Ab occultis meis munda me, Domine, et ab alienis parce seruo tuo .« Nostris enim peccatis putrescimus, alienis autem quasi puluere aspergimur. Sed nota, quia non de spiritu, sed de carne dicit, ut non spirituales, sed carnales Ecclesie filios intelligamus, de quibus adhuc subditur:

 »Cutis mea aruit, et contracta est.« Cutis enim, que in toto corpore exterior est, sepiusque fedatur, eos significat, qui a cordis contemplatione, et ab Ecclesie secretis consiliis male uiuendo longius fiunt. Et isti quidem aruerunt, quia sancti Spiritus gratia non unguntur. Et 236 contracti sunt, quia amisso humore se ad bene agendum extendere nequeunt. Manus enim contracta se ad pauperem non extendit. Sequitur:

»Dies mei uelociter transierunt, quam a texente tela succiditur, et consumpti sunt absque ulla spe.« Pigro enim operario nullus dies uelociter transit; hic autem, quia plus laborasse uolebat, nimis uelociter dies suos transisse conqueritur. Tela autem a texente succiditur, quando uniuscuiusque uita finitur.  Quasi enim quibusdam filis, ita horis, diebus et mensibus uite nostre tela contexitur. Dolet igitur beatus Iob, quod quando potuit, plus non laborauit; si tamen plus laborasse potuit; quoniam nondum eius tela succisa est, et iam sicut prius laborare non potest. Dies autem preteriti absque ulla spe consumpti sunt, quia nichil ulterius in eis fieri possibile est. Ut ergo dies nostros non perdamus, dum presentes sunt, dum tempus est, operemur bonum ad omnes.

»Memento, quia uentus est uita mea, et non reuertetur oculus meus, ut uideat bona, nec aspiciet me uisus hominis.« Dies, inquit, preteriti absque ulla spe consumpti sunt: quid autem in futurum habiturus sim, nescio. Memento igitur, Domine, quia  uentus est uita mea, quoniam ad eius similitudinem cito transit et deficit. Nunc igitur afflige, nunc peccata dimitte; quia postquam hinc transiero, non reuertar huc, ut bona uideam, id est ut iterum bona agam. Ille enim uidet bona, qui oculos a malis auertens, bonum agere non obliuiscitur. »Nec aspiciet me uisus hominis;« illius uidelicet hominis, qui est Deus et homo. Aspicere autem Dei, misereri est. Cuius igitur hic peccata Deus non dimittit, eum in inferno non aspicit; »quia in inferno nulla est redemptio.«

»Oculi tui in me  , et non subsistam.« Dixit enim modo: »Nec aspiciet me uisus hominis;« nunc autem dicit: »Oculi tui in me, et non subsistam:« quod utique contrarium esset, nisi duobus  modis Deus super peccatores respiceret. Respicit etiam ad miserendum, secundum illud: »Respexit Deus Petrum .« Respicit etiam ad puniendum, ut hoc in loco; ideoque hic dicitur: »Et non subsistam.« Non enim in iudicio peccatores subsistere poterunt, quia audita damnationis sententia, statim ad tormenta rapientur; unde et subditur:

»Sicut consumitur nubes, et pertransit, sic qui descenderit ad inferos, non ascendet, nec reuertetur ultra in domum suam, neque cognoscet eum amplius locus eius  .« Sicut enim nubes uentis impulsa consumitur et transit, ita peccatores demonum impulsu in tormenta precipitati, ulterius in  domum suam, id est in hunc mundum, in quo semper habitare optabant, non reuertentur. Quod autem sequitur: »Neque cognoscet eum amplius locus eius;« quantum ad litteram repetitio est. Sequitur:

»Quapropter non parcam ori meo, loquar in tribulatione spiritus mei, confabulabor cum amaritudine anime mee.« Quia, inquit, in infernum descendere timeo, quandiu in hac uita sum, non parcam ori meo. Ille namque suo ori parcit, qui neque peccata sua confitetur, neque pro eis Deum exorat. Loquitur autem uir sanctus in tribulatione spiritus, et amaritudine anime, quia »cor contritum et spiritum humiliatum Deus non spernit :« siue etiam, quia sic flagellatus. Deum laudare, et exorare non desistit.  Sequitur:

»Nunquid mare sum ego, aut cetus, quia circumdedisti me carcere?« Quia enim ad Deum uenire desiderat, ideo se carcere inclusum dolet; et tale est ac si diceret: Illi carcere includi debuissent, qui et amaritudine pleni sunt, et quasi cetus alios deuorant et glutiunt; quos quidem nisi tue potentie  carcere conclusisses, magnam ubique sanctorum stragem fecissent. At ego cur carcere claudor, cur carne retineor, qui nichil aliud, nisi ad te uenire desidero  . Sequitur:

»Si dixero: Consolabitur me lectulus meus, et releuabor loquens mecum in stratu meo; terrebis me per somnia, et per uisiones horrore concuties.« Ideo, inquit, ad te uenire desidero, quia nullam hic inuenio consolationem; si quidem neque ipsa mea mens me consolari ualet; lectus enim, et stratus mentem significat, quoniam tota uis anime in ea requiescit. Sed neque ibi beatus Iob consolari ualet; quoniam in extasi, et mentis excessu positus, dum et bonorum premia, et malorum tormenta considerat, quasi per somnia et uisiones terretur, et  horrore concutitur; dum tam dura, tamque horrenda malorum tormenta contemplatur; ideoque ibi esse desiderat, ubi sine aliqua commotione beatitudine perfruatur. Unde et subditur:

»Quamobrem elegit suspendium anima mea, et mortem ossa mea.« Ut et anima scilicet feratur in celum, et caro et ossa in terra requiescant; hoc autem exponit, 237 dicens: »Desperaui, nequaquam iam ultra uiuam.« Alia enim bonorum, alia malorum est desperatio: malorum desperatio est, eterne beatitudinis nullam habere spem; bonorum uero, hanc uitam presentem penitus abiicere. Desperauit igitur beatus Iob, quia hunc mundum despexit, cum omnibus concupiscentiis eius; qui ideo iam non uiuit,  quoniam carnem suam affligendo quotidie occidit.

»Parce mihi, Domine, nichil enim sunt dies mei.« Quia, inquit, huius uite dies pro nichilo duco, et mori cupiens spem mundi nullam habeo; iam nunc parce mihi. Quid est autem, quod supra dixit: »Ut me affligens dolore non parcas:« nunc autem dicit: »Parce mihi:« nisi etsi non parcis flagellando, parce mihi, uel post flagella peccata soluendo? Considerans autem quid homo, et quam fragilis sit, considerans etiam, quanta ei gloria, et beatitudo preparata sit, subiungens, ait: »Quid est homo, quia magnificas eum?« Quod enim homo magnificatur, non eius meritum, sed gratia Dei est  . »Aut quid apponis erga eum cor tuum?« Quoniam nunquam eius obliuisceris; longe enim est a corde,  quod traditur obliuioni. »uisitas eum diluculo.« Diluculo quidem, quia statim dum oritur, statim ut de uentris tenebris, et nocte in huius diei lucem cadit, in eum uisitas, tu nutris, tu custodis, tu cuncta sibi necessaria subministras. »Et subito probas illum.« Nisi enim probaretur, cuius esset patientie, nesciretur. Toties enim homo probatur, quoties tangitur  aduersitate. »Usquequo non parcis mihi?« Probasti enim me, notificasti patientiam meam. Iam nunc »Dimitte me ut glutiam saliuam meam.« Fit enim multoties, ut in magna egritudine, desiccato gutture, arescente lingua, ardente palato, eger saliuam glutire non possit. Tale est igitur, ac si dicat: Quid est Deus, quod agis? Nec peccata dimittis, nec a flagellis cessas. Scio enim, quia peccaui sed non ita, ut sic affligi debuissem. Quia uero flagellare non cessas, id ipsum quod peccaui, nondum esse dimissum pertimesco. Dimitte igitur ut glutiam saliuam meam, quatenus uel sic intelligam, dimissa esse peccata mea. »Quid faciam tibi, o custos hominum?« Quam satisfactionem me facere precipis, qui me semper custodiens, in quibus peccauerim non ignoras?  »Quare posuisti me contrarium tibi:« ac si dicat: Indica mihi, Domine, quid commiserim pro quo me tibi contrarium et inimicum diiudicas, cuius rei timore perterritus, »factus sum mihimetipsi grauis.« Quia enim displiceo tibi, grauis mihi factus sum, quoniam ipse quoque displiceo mihi. Nescio enim, quid peccassem; sed, nisi peccassem, tibi non displicuissem; quia igitur ignoranter feci, »cur non tollis peccatum meum, et quare non aufers iniquitatem meam.« Hoc enim et Apostolus ait: »Ego enim sum minimus apostolorum, qui non sum dignus uocari apostolus, quia persecutus sum Ecclesiam Dei ;« sed ideo misericordiam consecutus sum, quia ignoranter feci. »Ecce nunc in puluere dormio.« In puluere quidem dormit, qui  a bono opere in hoc corpore torpescit. Omnis enim homo puluis est, secundum illud: Quia »puluis es, et in puluerem reuerteris .« »Et si mane me quesieris non subsistam.« Mane enim tunc erit, quando hac nocte finita, ad iudicandum Dominus ueniet; tunc autem quem ipse quesierit, quem de suis actibus interrogauerit, non subsistet; quoniam in illo districto iudicio nemo se defendere poterit. Unde Psalmista ait: »Non intres in iudicium cum seruo tuo Deus, quia non iustificabitur in conspectu tuo omnis uiuens .«



CAPUT uIII.

»Respondens autem Baldad Suites dixit: Usquequo loqueris talia, et spiritus multiplex sermo oris  tui?« Usquequo dicit, quia iam eum audire tedebat. Et quia eius uerba non plene intellexit, multipliciter dicit eum esse locutum. »Nunquid Deus supplantat iudicium, aut omnipotens subuertit quod iustum est?« Redarguit eum dixisse calamitatem suam non equam suis esse peccatis; insuper et Dei iustitiam commendans adiecit: »Etiam si filii tui peccauerunt ei, et dimisit eos in manu iniquitatis tue; tu tamen si diluculo consurrexeris ad Deum, et omnipotentem fueris deprecatus, mundus et rectus incesseris, statim euigilabit ad te, et pacatum reddet habitaculum iustitie tue, in tantum ut priora tua fuerint parua, et nouissima tua multiplicentur nimis.« uera quidem dicit,  uerumtamen contra beatum Iob, et filios eius dixisse talia non debuit: non enim propter peccata que fecerint, uel illi oppressi, uel iste flagellatus est. Diluculo autem consurgere, est a uitiorum tenebris cito ad iustitie lucem transire. Sequitur:

»Interroga enim generationem pristinam, et diligenter inuestiga patrum memoriam.« Ac si dicat: si presentia non credis, reduc uel preterita ad memoriam, et cum hec antiquis patribus contigisse cognoueris, tunc me intelligas non esse mentitum. »Hesterni quippe sumus, et ignoramus, quoniam sicut umbra dies nostri sunt super terram.« Interroga tu, inquit, priores nostros, quoniam et nos interrogabimur 238 a posterioribus nostris. Hesterni enim sumus, et iam pene uitam finiuimus, et  ignoramus, quoniam sicut umbra, que cito transit, dies nostri sunt super terram, si qui cito transeunt, et pereundo finiunt. Huc usque interpositio. Nunc autem ad patres reuertitur dicens: »Et ipsi docebunt te, loquentur tibi, et de corde suo proferent eloquia.« Quasi enim ipsi loquuntur nobis, dum quid egerint, quomodo uixerint, quid eis acciderit, nobiscum cogitando tractamus. Sequitur

»Nunquid uirescere potest scirpus absque humore, aut crescet carectum sine aqua? Cum adhuc sit in flore, ne carpatur manu, ante omnes herbas arescit: sic uie omnium, qui obliuiscuntur Deum, et spes hypocrite peribit.« His uerbis de quibus loquatur apertissime demonstrat: sicut enim scirpus nec sine humore uirescit, nec sine aqua crescit;  ita hypocrite, neque sanctitate uirides, neque religione magni crederentur, nisi quia in aquis ecclesiasticis stare uidentur: nam et recte predicant, et eleemosynas faciunt, et orationibus et ieiuniis insistunt. He enim sunt ille aque, sine quibus anima neque uirescit, neque crescit. Cognoscitur autem hypocrita, quia, cum adhuc sit in flore, et pro pulchritudine, et religione, quamuis ficta, in honore a multis habeatur  ante omnes herbas arescit, etiamsi manu non carpatur, id est citissime a bono opere cessat, etiam si nulla aduersitate feriatur. Quia enim ad ostentationem omnia facit, ut uideatur, et laudetur, et honoretur, illico arescit. »Omnia enim, dicit Dominus, opera  sua faciunt, ut uideantur ab hominibus .«---»Non placebit uecordia sua, et sicut tela aranearum fiducia eius.« Nam quia receperunt mercedem suam, cum ad iudicium uenerint, sibi quoque stulte laborasse displicebit, omnisque fiducia, quam habere uidebantur, uana et inutilis erit; de quibus adhuc subditur:

»Innitetur super domum suam, et non stabit, fulciet eam, et non consurget.« Multis enim argumentis domum suam, id est corpus et animam suam hypocrite tunc defendere et fulcire niteatur; sed quia Deum nichil latet, non stabit. Non stabit quidem, quia in tenebras precipitata ruet. »Et non consurget,« quia sursum inter sanctos non eleuabitur. Fulcient autem, quando dicent: »Domine,  nonne in nomine tuo prophetauimus? « Et similia. Sequitur:

»Humectus uidetur, antequam ueniat sol, et in ortu suo germen eius egreditur.« Multi enim suam hypocrisim in tantum occultant, ut semper humecti et Spiritus sancti gratia perfusi credantur, quos tamen siccos fuisse, sol iustitie reuelabit. Egredietur autem germen eius in ortu suo, quia sui laboris fructum recipere incipit, ab initio simulationis sue, nullam enim aliam mercedem recipiet. »Super aceruum petrarum radices eius densabuntur, et inter lapides commorabitur.« Per petras et lapides, sanctos intelligimus, de quibus celestis Ierusalem muri edificantur. Inter hos commorantur hypocrite et radices densant, quoniam cunctis uiribus  his adherere conantur; quatenus sanctorum societate laudabiliores appareant; si enim se ab eis diuiderent, mox eorum hypocrisis manifesta fieret. Sequitur:

»Si absorbuerit eum de loco suo, negabit eum, et dicet: Non noui te.« Hoc enim in iudicio fiet, quando de loco suo, id est de hoc mundo hypocritas absorptos et sublatos negabit Dominus, dicens: »Ite, operarii iniquitatis: amen dico uobis, nescio uos .« Quare hoc? Sequitur: »Hec enim est letitia uie eius, ut rursum de terra alii germinentur.« Mali enim semper desiderant, ut eorum numerus crescat. Merito igitur damnantur, qui aliorum damnationem concupiscunt. Hec de hypocrita, qui per iuncum figuratur; nunc uero ad  simplicem conuertitur, dicens:

»Deus non proiiciet simplicem, nec porriget manum malignis, donec impleatur risu os tuum, et labia tua iubilo.« Sicut enim omnis hypocrita simulator, ita omnis simplex sine simulatione. Hunc autem Deus suscipit; illi autem nunquam misericordie manum porrigit. Risus autem et iubilum, gaudium designant: his ergo sanctorum os et labia implebuntur, quoniam eterna letitia et gaudio perfruentur. »Qui oderunt te, induentur confusione, et tabernaculum impiorum non subsistet.« Quoniam hac, in qua nunc habitant, carne, iterum induti, nunquam confusione, angustiis et tribulatione carebunt.



CAPUT IX.

 »Et respondens Iob, ait: uere scio quod ita sit, et non iustificetur homo comparatus Deo.« uere, inquit, narras, et Deo comparari nemo potest; qui ut dixisti, neque iudicium supplantat, neque subuertit, quod iustum est. »Si uoluerit contendere cum eo, non poterit respondere unum pro mille.« Cum Deo namque contendit, qui eius iudicia reprehendit. Sed non potest respondere unum pro mille, quia in ipso sue locutionis principio, diuine sapientie perfectione conuincitur. »Magnus enim est Dominus, et magna uirtus eius, et sapientie eius non est numerus ;« unde et subditur: »Sapiens corde  est, et fortis robore  .« uincit igitur ut sapiens, pugnat ut fortis; ideoque subditur: »Quis restitit 239 ei, et pacem habuit?« De illa autem pace, loquitur, que exsuperat omnem sensum, quam qui non habet, reuera punitur; siquidem a diabolo possidetur; unde et subditur: »Qui transtulit montes, et nescierunt hi, quos subuertit in furore suo.« Montes apostoli sunt, hos autem Dominus a Iudeis ad gentes transtulit, quoniam Iudei Domino restiterunt. Subuertit eos in furore suo, et nescierunt, quoniam occulto Dei iudicio ipsam suam damnationem et Dei super se indignationem non intelligunt; si enim intellexissent, iam olim ad Ecclesiam confugissent. Sequitur:

»Qui commouet terram de loco suo, et columne  eius concutiuntur.« Commouit enim Dominus terram de loco suo, quia Iudeorum populum ab hereditate separauit: cuius columne concusse sunt, quia Scribe, Pharisei et ceteri maiores, qui quasi columne inter eos erant, simul cum aliis ducti sunt in captiuitatem. »Qui precipit soli, et non oritur, et stellas claudit, quasi sub signaculo.« Sol in hoc loco Euangelium significat, cuius illustratione totus mundus illuminatur. Stelle autem doctores sunt, de quibus scriptum est:

»Et qui ad iustitiam erudiunt multos, quasi stelle erunt in perpetuas eternitates .« Hic autem sol, iubente Deo, modo non oritur. Quia neque Iudeis, neque paganis Euangelium modo nuntiatur. Stelle quoque quasi sub signaculo clause  sunt, quia sancti predicatores nunc inter infideles non apparent, inter quos tamen iuxta seculi finem clarissime lucebunt. »Qui extendit celos suos, et graditur super undas maris.« Celos enim Deus extendit, quando suis discipulis ait: »Ite in uniuersum mundum, predicate Euangelium omni creature.« Graditur autem super fluctus maris, quia mundi huius procellas, quando uult, conquiescere facit.

»Qui facit Arcturum, et Oriona, et Hyadas, interiora Austri.« Singulis singula opposuit, id est contra Arcturum, Oriona, et Hyadas, et interiora Austri. Per Arcturum, qui in celi sublimitate consistit, apostolos qui utique in Ecclesia sublimiores sunt; per Orionem uero, qui gladio accinctus apparet,  tyrannos intelligimus: at uero per Hyadas, que suo ortu pluuias concitant, ceteros Ecclesie doctores, qui uerbi Dei pluuias spargunt et arentia corda infundunt. Per Austri uero interiora, hereticos designamus; inde Eliphaz Themanites dicitur; in de superius legitur: »Considerate semitas Theman.« Theman enim Auster interpretatur. Idem igitur, qui fecit Arcturum, fecit Oriona, quia qui fecit apostolos, fecit et tyrannos; et qui fecit doctores, fecit hereticos. Unus est enim Creator omnium, »qui magna fecit, et incomprehensibilia, et mirabilia quorum non est numerus.« Quia cuncta numerare  non potuit, incomprehensibilia et innumerabilia esse dixit. Sequitur:

»Si uenerit ad me, non uidebo, si abierit non intelligam eum.« Deus enim secundum humanam opionionem, quando nobis prospera tribuit, ad nos uenire, quando uero aduersa, a nobis abire uidetur  . Sed ideo neque uenientem, neque abeuntem uidemus, quia quare prospera, et quare aduersa tribuat, non intelligimus; quoniam et bonis, et malis hec utraque in hac uita largitur. Quis enim intelligat, quare affligantur boni, et prosperentur mali? Sequitur:

»Si repente interroget, quis respondebit ei? uel quis dicere potest, cur ita facis?« Cum enim Deus repente flagellare hominem incipit, tunc eum  quodammodo interrogat; quia quare flagelletur, eum cogitare compellit  . Homo tamen Deo non respondet, quia cur hoc fiat, rationem reddere nescit. Dei namque flagella aliquando puniunt, aliquando corrigunt, aliquando merita augent, aliquando peccata soluunt, aliquando bonis exempla patientie tribuunt, aliquando malis terrorem incutiunt. Sed quis potest Deo dicere, cur ita facis, cum nichil unquam sine ratione et iustitia faciat? »Deus cuius ire nemo resistere potest.« Dei ire penitendo, indulgentiam et misericordiam querendo resistere homo potest, superbiendo non potest; ideoque angeli in celis, et sancti ei subiiciuntur in terris; unde et subditur: »Sub quo curuantur, qui portant orbem.« Illi enim orbem portare dicuntur,  qui mundum regendo et consulendo sustinent, siue carnaliter hoc siue spiritualiter agant. Et isti quidem sub eo curuantur, quoniam sponte et non sponte sub eo humiliantur. »Quantus ergo sum ego, qui respondeam ei, et loquar uerbis meis cum eo?« ac si dicat: Quomodo ego contra eum superbiens, uel cogitatione murmurabo, cui se et celestia et terrestria humiliant et inclinant? »Qui etiam si habuero quidpiam iustum, non respondebo, sed meum iudicem deprecabor.« Deprecandus enim solummodo est, qui neque uiribus, neque ratione uinci potest. »Ut cum inuocantem exaudierit me, non credo, quod audierit uocem meam.« Deus enim, per bonitatem suam, solem oriri facit super  bonos et malos, et pluit super iustos et iniustos, non tamen eum inuocantes exaudiendo, sed secundum dispositionem suam mundum regendo  . Quamuis igitur aliquando 240 fiat, quod oramus, non tamen id semper orationibus impetramus, quoniam et si oratio non precederet, id tamen nichilominus  fieret. Dubitari ergo potest, cum exaudimur, an orationem nostram Deus audierit: »In turbine enim conteret me, et multiplicabit uulnera mea, etiam sine causa.« Quia enim quare conteratur, ignorat, ideo in turbine et caligine se flagellari dicit. Quod autem eius uulnera sine causa multiplicentur, ipse Dominus ostendit, dicens:

»Tu autem commouisti me aduersus eum, ut affligerem eum frustra. Non concedet requiescere spiritum, et implebit me amaritudinibus.« Hec omnia, quamuis cur fiant non intelligam, non tamen resisto, non reprehendo, non me defendo, neque contradico. Quare hoc? uis audire quare? »Si fortitudo queritur robustissimus est, si equitas iudicii, nemo audet pro me testimonium dicere,  si iustificare me uoluero, os meum condemnabit me, si innocentem ostendero, prauum comprobabit.« Qui ergo nichil habet, quo causam suam defendere possit, non commoneat iudicem, sed deprecetur. Sed quomodo se Iob defendere posset, ad cuius condemnationem solum peccatum originale sufficiebat? Sequitur:

»Etiam si simplex fuero, hoc ipsum ignorabit anima mea, et tedebit me uite mee.« Quem enim uite sue non tedet, cum homo tanta ignorantia sit inuolutus, ut seipsum etiam non cognoscat? Denique qua temeritate ante iudicem cuncta scientem ad se defendendum ire presumat qui de seipso, qualis sit non intelligit? Quis enim defendat, quod nescit? Nemo enim tam simplex est, ut uel ignoranter  aliquando contra ueritatem non agat. Sequitur:

»Unum est, quod locutus sum; et innocentem, et impium ipse consumit.« Hoc non loquendo, sed cogitando locutus est. Deus autem utrumque, sed non uno modo consumit. Alterum enim consumit, ut melior fiat; alterum uero, ut semper consumatur, et in penis sit.

»Si flagellat, occidat semel, et non de penis innocentium rideat.« Quia, inquit, etiam innocentem ipse consumit, et flagellat, nunc innocentes flagellare desistat, et unum innocentem, qui non moritur nisi semel, semel occidat. Hoc enim dicebat, quia nisi Christi passione mundum a tormentis liberari non posse sciebat. Quasi uero de penis  innocentum Deus ridebat, quando in tormentis relinquens eos eripere non curabat. Quia uero de Christi passione loqui ceperat, subinferens, ait.

»Terra data est in manu impii, uultum iudicum eius operuit.« Terra enim in manu impii data est, quia Christi caro Iudeis in potestate tradita  est. uultum autem iudicum eius impietas et malitia operuit; quia sicut scriptum est: »Excecauit eos malitia eorum .« Iudices autem, Scribe et Pharisei, et ipsi principes sacerdotum fuerunt. »Quod si non ille est, quis ergo est?« Si, inquit, ille populus, qui Dominum suum interfecit, impius non est, quis alius impius est?

»Dies mei uelociores fuerunt cursore, fugerunt, non uiderunt bonum.« Hoc est quod in Euangelio Dominus ait: »Multi prophete et reges uoluerunt uidere, que uos uidetis, et non uiderunt .« Conqueritur enim B. Iob quod dies eius tam cito transierunt, et Christum in carne uidere non meruit; ideoque subdidit: »Fugerunt, et non uiderunt bonum.« uere utique bonum, et  sine quo nichil est bonum. Beati igitur apostoli qui eum uiderunt, cuius desiderio iste uidere optabat, qui in tormentis positus, hoc excepto, solam mortem desiderabat.

»Pertransierunt quasi naues poma portantes, et sicut aquila uolans ad escam.« Pertransierunt, inquit, dies mei, sed non otiose et non inutiliter; imo quasi naues poma portantes, bonum utique odorem reddentes, multosque suaui et delectabili cibo reficientes. Non solum enim illi qui tunc erant, uerum etiam nos eius pomis, eiusque sententiarum dulcedine reficimur. Aquila autem, quamuis naturaliter agilis sit, esce tamen cupiditate uelocius uolat, in quo dies suos quam celeriter transisse insinuat; quamuis per hoc eum non in uacuum uolasse   intelligere possumus. Sequitur:

»Cum dixero: Nequaquam ita loquar: commuto faciem meam, et dolore torqueor.« Si, inquit, ut modo feci, preteritam uitam meam aliquando commendo, statim ad me reuersus, in corde meo dico. Non ita loquar. Cum autem hoc dixero, illico commuto faciem meam, et mutando dolore torqueor, quoniam sicut hilaris esse uidebar, in preteritorum meorum actuum commemoratione; ita mutato uultu dolore torqueor, in futurorum tormentorum recordatione. Melius enim est futura, quam preterita in mente habere, nisi forte peccatorum suorum homo recordetur; bonorum enim actuum recordatio, quid aliud est quam mentis elatio? Hanc autem elationem  comprimens, ait:

»uerebar omnia opera mea, sciens quod non parceres delinquenti.« Ac si dicat: Cur mens mea de preteritis bene actis se extollat, cum ego a peccatis cessauerim, quia magistri, qui delinquenti non parcit, flagella metuebam  ? Hoc autem non 241 tantum in sua, quantum in aliorum persona dicit, qui sepe in suis actionibus gloriantur. Et quasi ad hec amici eius responderent, dicentes: Si ergo  Deus non parcit delinquenti, cum et tibi modo non parcat, te deliquisse non dubium est; ad quod ipse:

»Si autem et sic impius sum  quare frustra laboraui?« Frustra enim laborasse, si talis esset, qualem isti eum esse dicebant. Quod autem ait: sciens, »quod non parceres delinquenti,« de eo intelligatur qui in peccatis perseuerat, quoniam delinquens, presens tempus significat.

»Si lotus fuero quasi aquis niuis, et fulserint uelut mundissime manus mee, tamen sordibus intinges me, et abominabuntur me uestimenta mea.« Ac si dicat: Neque impius quidem sum, neque me non peccasse defendo; quoniam nemo tam lotus et mundus est, in quo Dei maiestatis oculi  maculam non inueniant. Niueis enim aquis lauari, est, ad niuis similitudinem candidum esse. Manus uero opera designant, quoniam manibus opera fiunt. Sordibus autem Deus hominem quodammodo intingit, dum sordibus intinctum esse ostendit. Quid uero uestimenta, nisi corpus quo anima uestitur, significant? Hoc autem uestimentum, quia facile corrumpitur, hominem abominatur, id est abominabilem hominem facit.

»Neque enim uiro, qui similis est mei, respondebo: nec qui mecum in iudicio ex equo possit audiri.« Quantumlibet, inquit, lotus fuero, me tamen ante iudicem non defendam, quia neque mei similis est, ut aliquid ignoret, et melius quam ego me ipse cognoscit. Hoc est enim quod superius ait:  »Etiam si simplex fuero, hoc ipsum ignorabit anima mea.« Denique, et si cum illo, quod absit! contendere uoluero, non erit qui me et illum ex equo audire ualeat; ego enim multos, ipse uero nullum habet equalem, uel superiorem; unde et subditur:

»Non est qui utrumque ualeat arguere, et ponere manum suam in ambobus.« Omnis enim iudex talis esse debet, qui utrumque litigantem, ubi opportunum fuerit, arguere possit, et in ambobus manum ponens, rationabiliter eos et interrogare, et respondere compellat. Sequitur:

»Auferat a me uirgam suam, et pauor eius non me terreat.« Ideo, inquit, ei non respondeo, quia ipsius uirgam correctionis, et nunc in carne sentio, et postmodum deteriora minantem considero. Interim  eam igitur auferat, et pauor eius non me terreat Sepe enim sensus timore minuitur, quod quidem in pueris fieri uidemus, qui cum sibi imminentem uirgam aspiciant, ipsum quoque quod sciebant, timore amittunt; unde subditur:

»Loquar, et non timebo eum, neque enim metuens possum respondere.« Hec enim beatus Iob dicit, quia pura conscientia defensus, nichil sibi conscius erat. Sed iterum se non sine causa flagellari  intelligens, quamuis in quo peccasset, ignoraret. se tamen peccasse metuebat; et hanc quidem ignorantiam deplorat, dicens:



CAPUT X.

»Tedet animam meam uite mee.« Hoc autem superius exposuimus, cum diceret: »Etiamsi simplex fuero, hoc ipsum ignorabit anima mea, et ideo tedebit me uite mee.« Quia igitur meipsum non cognosco, non ulterius dicam: Loquar, et non timebo, neque contra meum iudicem loquar, sed econtra: »Dimittam aduersum me eloquium meum.« Ille enim contra se suum eloquium dimittit, qui seipsum redarguere incipit, secundum illud: »Iustus in principio est accusator sui .«---»Loquar in amaritudine anime mee.« In amaritudine anime loquitur, qui peccata sua cum dolore et fletu et uera penitudine confitetur. »Dicam Deo noli me condemnare.« Hoc enim omnis homo debet orare, dicens Deo: »Noli me condemnare. Indica mihi cur me ita iudices?« Cur enim beatus Iob quare affigeretur tantopere scire optabat, nisi ut cognita culpa, si qua tamen esset, et magis affligi concupisceret, et maiori se penitentie subiiceret? »Nunquid bonum tibi uidetur, si calumnieris me, et opprimas me, opus manuum tuarum, et consilium impiorum adiuues?« Placet, inquit, tibi, ut me opprimas, et per calumniam affligas? Hoc enim impii uolunt, hoc maligni spiritus desiderant, hoc est illorum consilium, ut homo pereat, et  opus manuum tuarum uanum et inutile appareat. »Nunquid oculi carnei tibi sunt, aut sicut uidet homo, et tu uidebis?« Tu, inquit, simul presentia, futura et preterita uides, tu qualis sim, qualis fuerim, et qualis futurus sim, non ignoras; quoniam neque carnei oculi tibi sunt, qui uix ante se posita conspiciunt; neque sicut uidet homo, ita et tu uidebis; homo enim uidet in facie, tu autem corda consideras; unde adhuc subditur:

»Nunquid sicut dies hominis dies tui, et anni tui, sicut humana sunt tempora?« Te enim nichil latere potest, quoniam semper fuisti, et es, et eris, et anni tui nunquam deficient. Cur ergo peccata mea examinando scruteris, que, si que sunt, tu optime nosti? Et hoc est quod dicit: »Ut queras iniquitatem  meam, et peccatum meum scruteris, et scias quia nichil impium fecerim; cum sit nemo, qui de manu tua possit eruere.« Quia, inquit, impium nichil feci, tu me misericorditer dimitte, quoniam aliter de manu tua liberari, et erui non possum.

»Manus tue fecerunt me, et plasmauerunt me totum in circuitu, et sic repente 242 precipitas me?« Ac si dicat: Quare tam uilem et despectibilem deputas, quem in tanta dignitate tuis manibus condidisti? »Memento, queso, quod sicut lutum feceris me, et in puluerem reduces me.« De terra, inquit,  factus, in terram subito rediturus, fragilis de fragili materia factus, si peccaui, indulgentiam consequi debeo  . Et ita quidem in primo homine creati sumus, quomodo autem quotidie ab ipso ceteri oriantur, audiamus. Sequitur:

»Nonne sicut lac mulsisti me, et sicut caseum me coagulasti? Pelle et carnibus uestisti me, ossibus et neruis compegisti me, uitam et misericordiam tribuisti mihi, et uisitatio tua custodiuit spiritum meum.« uide ergo quam ordinata humane creationis descriptio. Considera etiam a quanta miseria homo inceperit, et cognosce fragilitatem tuam, et noli superbire puluis et cinis. Qui uero uitam et misericordiam homini tribuit, ipse eius spiritum uisitat et custodit. »Nisi enim Dominus custodierit  ciuitatem; in uanum uigilant, qui custodiunt eam .«

»Licet hec celes in corde tuo, tamen scio quia uniuersorum memineris.« Licet, inquit, me hec celes, et tuam uoluntatem plene non intelligam, scio tamen quia uniuersorum memineris, et quia »uisitatio tua custodiuit spiritum meum;« quem nisi tu quoque custodisses, huic tante tentationi resistere non potuisset.

»Si peccaui, et ad horam pepercisti mihi, cur ab iniquitate mea mundum me esse non pateris?«

ualde enim beatus Iob de peccato suo sollicitus erat, ideoque toties illud commemorat: si, inquit, peccaui, quin peccaui; tunc me punire debuisses;  sed quia hoc non fecisti, et ad horam mihi pepercisti, utrum peccauerim et quid peccauerim incertus sum. Cur ergo ab iniquitate mea mundum me esse non pateris? Si enim scienter peccassem et penitentiam non egissem, merito immundus et iniquus reputarer; nunc autem si peccaui, et, te parcente, non intellexi cur me iniquum esse diiudicas? Utinam non pepercisset, ut statim ipsa correctione peccatum meum intellexissem. Quid ergo faciam?

»Si impius fuero, ue mihi, et si iustus, non leuabo caput, saturatus afflictione et miseria.« uir enim sanctus in flagellis positus, quia se peccasse metuebat, tantam in mente sua afflictionem et miseriam patiebatur, ut caput eleuare timeret. Quid  est enim eleuatio capitis, nisi exhilaratio mentis?

»Et propter superbiam quasi leenam capies me, reuersusque mirabiliter me crucias.« Si, inquit, impius fuero, quod absit! ue mihi est, et si superbus propter superbiam, quasi leenam capies me. Leena enim cadens in foueam capitur; impius autem et superbus in foueam cadet; capietur igitur quasi leena: de hac enim fouea scriptum est: »Lacum aperuit, et effodit eum, et incidit in foueam quam fecit .« Reuertetur autem Dominus, quia qui prius iudicandus uenerat, secundo iudicaturus adueniet, et tunc quidem mirabiliter impios  et superbos cruciabit; tunc enim fiet, quod sequitur:

»Instauras testes tuos contra me, et multiplicas iram tuam aduersum me, et pene militant in me.« Si impius  et superbus fuero, Dei namque testes, angeli et apostoli sunt, quorum testimonio damnabuntur iniqui. Et tunc quidem ira Dei multiplicabitur, et pene contra impios militabunt, dicente Domino: »Ite, maledicti, in ignem eternum, qui paratus est diabolo, et angelis eius .« Hec autem uir sanctus considerans, sciens omne hoc malum propter peccatum primi hominis accidisse, illius transgressionem deplorans, ait:

»Quare de uulua eduxisti me? Qui utinam consumptus  essem, ne oculus me uideret, fuissem quasi non essem, de utero translatus ad tumulum.« Quoniam latius hec superius exposita sunt, nunc iterum sub breuitate dicamus. Diximus enim: Per uuluam, diaboli suggestionem primam, per consumptionem uero et mortem separationem a peccato significari. Dicatur ergo: »Quare de uulua eduxisti me?« id est, quare me diabolice suggestioni assensum prebere permisisti? »Qui utinam consumptus essem;« id est, statim, ut audiui, ab ea »recessissem ne oculus me uideret,« id est, ne me nudum esse cognoscerem. Prius enim quam peccasset, quasi a nemine uideretur, suam nuditatem homo non erubescebat; tunc igitur eum prius oculus uidit, quando se uideri erubuit. »Fuissem quasi non essem;«  id est, si per suggestionis uuluam audiendo transiens non consensissem, fuissem, ac si tentatus non essem, quoniam talis tentatio pro nichilo duceretur. De utero uero transfertur ad tumulum, qui statim de tentationis utero prodiens, quasi iam sepultus, et tumulatus eius ulterius non recordatur. Sicut econtra ille in peccato uiuit, qui a peccato non recedit. Cui autem hec uidentur obscura, recurrat ad superiora. Sequitur:

»Nunquid non paucitas dierum meorum finietur breui? Dimitte ergo me, ut plangam paululum dolorem meum.« Cum enim beatus Iob se toto corpore contritum et flagellatum uideret; cumque naturalem spiritum penitus in se diminutum  esse sentiret, que utique mortis signa sunt, quid aliud nisi mortem exspectare poterat? Ideoque 243 dicit: »Dimitte.« Non est autem contrarium, quod aliquando Deum rogat, et eum affligens dolore non parcat, aliquando uero, ut ei parcat. uult etiam, ut sibi parcat, quatenus remotis flagellis, et culpis dimissis, nichil in se remansisse intelligat, quod puniatur. Qui enim flagellis non eget, cur flagellari desiderat? Sed quia hic ait, »ut plangam paululum dolorem meum,« cur se dimitti exoret satis manifestat. Neque enim potest mens orationi et contemplationi uacare, quando corpus immensis doloribus fatigatur. Sequitur:

»Antequam uadam, et non reuertar, ad terram tenebrosam, et opertam mortis caligine, terram  miserie et tenebrarum, ubi umbra mortis, et nullus ordo, sed sempiternus horror inhabitat.« Postquam enim homo in infernum descendit, iam peccata sua flere non ualet. Neque uero huc reuerti licet, ut iterum penitentiam agat. Ibi autem non est nisi tenebre et caligo, nisi miseria et umbra mortis, nisi horror et timor sempiternus. Quod autem nullum ordinem ibi esse dicit, tale est, ac si diceret: Nihil ibi est quod uel uisu, uel auditu sit delectabile; siquidem ea magis delectant, que ratione et ordine fiunt.



CAPUT XI

»Respondens autem Sophar Naamathites, dixit: Nunquid qui multa loquitur, nonne et audiet? Aut uir uerbosus iustificabitur?« Ab increpatione  incipit; et quasi qui non ratione, sed uerbositate se defenderet, uirum sanctum in principio sue locutionis redarguit; unde adhuc dicit: »Tibi soli tacebunt homines, et cum ceteros irriseris, a nullo confutaberis?« Stulti enim uideri se putant quando resistere sapientibus nesciunt, et quod ratione non possunt, uel iniuriis uel mendacio facere conantur; unde et subditur: »Dixisti enim: purus est sermo meus, et mundus sum in conspectu tuo.« Hoc Iob non dixit, quamuis si dixisset, uerum quidem dixisset. Sequitur:

»Atque utinam Deus loqueretur tecum, et aperiret labia sua tibi; ut ostenderet tibi secreta sapientie, et quod multiplex esset lex eius, et intelligeres quod multo maiora exigaris ab eo  quam meretur iniquitas tua.« Ac si dicat: Quia nobis credere non uis, utinam ipse Deus per se tibi loqueretur, et sapientiam suam, que tibi occulta est, tibi ostenderet, ut uel sic a stultitia tua cessares. Legem autem Dei multiplicem dicit, ut eam ad intelligendum difficilem esse demonstret. Et tale est ac si diceret: Tu quia legem pro sua difficultate non intelligis, magna te tormenta sustinere arbitraris, cum multa maiora sustinere debuisses. Ei enim, qui legem non intelligit, quelibet res iniusta esse uidetur.

»Forsitan uestigia Dei comprehendes, et usque ad perfectum omnipotentem reperies?« Hec irridendo dicit. uestigia namque Dei comprehendere,  est ipsius uoluntatis uiam plenissime scire. Hoc est enim quod exponens ait: »Et usque ad perfectum omnipotentem reperies.« Quis enim Dei uoluntates et consilia ad perfectum et plenissime sciat, cum uicissim inter nos nostras uoluntates non agnoscamus?

»Excelsior celo est, et quid facies? profundior inferno, et unde cognosces! Longior terra mensura eius, et latior mari.« Hec est igitur causa cur Deus ad perfectum comprehendi nequeat. Immensus enim est, et cum ubique sit, et diffusus per omnia, ipse tamen in se omnia continet. Est autem excelsior celo, quia cunctis angelis maior, profundior inferno, quia quos de celis, ut excelsior eiecit, nusquam se ab eius oculis abscondere queunt.

 »Si subuerterit omnia, uel in unum coarctauerit, quis contradicet ei?« Sicut, inquit, quando omnia fecit nullum habuit adiutorem, ita si ei cuncta delere placuerit, nullum habebit contradictorem. Hoc autem propter Iob dicit, qui suam deflens calamitatem, Deo contradicere uidebatur. »Ipse nouit hominum uanitatem, et uidens iniquitatem, nonne considerat?« Ac si dicat: Cum ipse omnia, in quibus erramus, cognoscat et sciat, nunquid iniquitatem non considerabit, aut impunitam abire permittet? Quis enim hoc, nisi uanus et stultus credit? Et hoc est, quod ait: »uir uanus in superbiam erigitur, et tanquam pullum onagri se liberum natum putat.« Hoc uerum est, quandiu in uanitate homo persistit, superbire non cessat, et quasi  animal indomitum nullo freno retinetur, quin omnia faciat, quecunque sibi uoluntas suggerit, sed quare hoc dicat, sequentia manifestant.

»Tu autem confirmasti cor tuum, et expandisti manus tuas.« Cor autem confirmare, est in eodem proposito permanere. Et hoc idcirco dicere uidetur, quia eorum uerbis mutari non poterat. Quod autem ait: »Et expandisti ad Deum manus tuas;« hoc est intelligere, nisi cor humiliaueris, frustra ad Deum in oratione manus expandis. Hinc autem quasi eius insipientie compatiens, Dei gratie recuperande consilium subinferens, ait: »Si iniquitatem, que est in manu tua abstuleris a te, et non manserit in tabernaculo tuo iniustitia, tunc leuare poteris faciem tuam absque macula, et eris stabilis, et  non timebis.« Bonum est hoc consilium, sed Iob, ut sibi daretur, non indigebat. Non enim, ut Sophar mentitur, iniquitas erat in manibus, id est in operibus eius, neque iniustitia manebat in ipsius corporis tabernaculo. Facies autem leuatur absque macula, 244 cum nichil est in conscientia, unde homo erubescat. Stabilis uero est, et non timet, cuius mens in dilectione solidatur. Sequitur:

»Miserie quoque obliuisceris, et quasi aquarum, que preterierunt, recordaberis, et quasi meridianus fulgor consurget tibi ad uesperam.« Miserie namque obliuiscuntur sancti, dum considerant, quanta eis beatitudo post has miserias sit preparata, et si quando earum recordantur, quoniam iam non  miserias, sed solam beatitudinem exspectant. Fulgor autem meridianus eis ad uesperam consurgit, quia huius uite die finito, dum sancti ad uesperam et mortem uenire putantur, tunc oritur eis sol iustitie, et tunc fulgent sicut sol in regno Dei; unde et subditur: »Et cum te consumptum putaueris orieris ut lucifer, et habebis fiduciam, proposita tibi spe, et defossus securus dormies. Requiesces, et non erit qui te exterreat, et deprecabuntur faciem tuam plurimi.« Sancti enim tunc oriuntur, quando carnem deponentes moriuntur, quia tunc primum immortalem uitam suscipiunt. Sed quomodo oriuntur? Ut lucifer, id est clari et immortales. Tunc  habent fiduciam, proposita spe, quia indubitanter ea que sperauerant consequuntur. Et usque ad illud tempus defessi et mundi laboribus fatigati iam inde securi dormiunt, et in eterna paco quiescunt. Plurimi autem eorum faciem deprecabuntur, quia tales fieri desiderant, sicut de Ecclesia dicitur: »uultum tuum deprecabuntur omnes diuites plebis ;« siue quia illuc uenire concupiscunt, ubi eos uideant, et eis associentur. Sequitur: »Oculi autem impiorum deficient, et effugium peribit ab eis, et spes eorum abominatio anime.« Tunc enim impiorum oculi deficient, quia dicetur eis: Tollantur impii, ne uideant gloriam Dei; siue etiam, quia misericordiam, quam exspectabant, non inuenient; unde et subditur. »Effugium  peribit ab eis, et spes eorum abominatio anime,« id est abominatio uite. uellent enim impii mori, sed non poterunt  .



CAPUT XII.

»Respondens autem Iob dixit: Ergo uos estis soli homines, et uobiscum morietur sapientia? Et mihi est cor, sicut et uobis, nec inferior uestri sum. Quis enim hec que nostis, ignorat?« Hoc est enim quod Salomon ait: »Responde stulto iuxta stultitiam suam, ne sibi sapiens esse uideatur .« Ergo uos, inquit, estis soli homines et rationales; nos autem bruta animalia sumus, et uobiscum morietur sapientia? Si enim in uobis solummodo est, uobis morientibus, iam non erit; sed non est ita. Et mihi est cor et sapientia, sicut  et uobis, nec inferior uestri sum. Nota quod non superiorem, sed equalem se esse dicit, quamuis eos omni uirtute superaret. »Quis enim hec, que nostis, ignorat?« uos, inquit, ea extollitis, uobisque solis reuelata esse fingitis, que omnibus manifesta sunt. Hoc enim stultorum est, ut quod sciunt, nullum alium scire arbitrentur. Sequitur:

»Qui deridetur ab amico suo, sicut ego, inuocabit Dominum, et exaudiet eum. Deridetur enim iusti simplicitas, lampas contempta apud cogitationes diuitum, parata ad tempus statutum.« De hoc enim in libro Sapientie dicitur: »Hi sunt, quos habuimus aliquando in derisum, et in similitudinem improperii .« Deridetur enim iusti simplicitas,  quoniam neque mentiri, neque simulare, neque decipere nouit. Que tamen simplicitas lampas est, lumen est, et fidelium lux est et exemplum. Modo quidem contempta apud diuitum cogitationes, que sola auaritia, deceptione et simulatione plene sunt. Sed parata ad tempus statutum, per quod iudicii diem intelligimus; tunc enim hec lampas fulgebit, tunc eius gloria apparebit. Sequitur:

»Abundant tabernacula predonum, et audacter prouocant Deum; cum ipse dederit omnia in manibus eorum.« Ac si dicat: Si ergo, ut putatis quia affligor, et mundi diuitiis sum exspoliatus, iniquus et impius sum restat ut predones et tyranni, qui  his diuitiis abundant, iusti et sancti sint: abundant enim mundana felicitate tabernacula predonum, et audacter ad indignationem, et iram prouocant Deum; in rapinis uidelicet, in furtis, in homicidiis, in periuriis, aliisque iniquitatibus quas faciunt; hoc enim faciunt contra Deum, quamuis nichil habeant nisi a Deo. Hoc autem si non intelligitur, ipsa uos in mente docebunt; et hoc est, quod ait:

»Nimirum interroga iumenta, et docebunt te, et uolatilia celi, et indicabunt tibi: loquere terre, et respondebit tibi, et narrabunt pisces maris. Quis ignorat quod omnia hec manus Domini fecerit? In cuius manu anima omnis uiuentis, et spiritus uniuerse carnis hominis.« Si, inquit, nescitis, quia abundant tabernacula predonum, iumenta, id  est homines stulti, solisque uoluptatibus dediti, et uolatilia celi, id est sapientes, qui alis uirtutum altius uolant; et ipsa terra, id est mundi amatores; et pisces maris, id est curiosi, uagi et instabiles uos docebunt. Et hic quidem omnibus fides est adhibenda, bona enim sunt. Unde hoc? Quia a Deo creata sunt. Et hoc est quod ait: »Quis ignorat, quod omnia hec manus Domini fecerit?« Est autem anima omnis uiuentis in manu Domini; quia omni creature, et uiuendi, et moriendi 245 terminum posuit. Unde Dominus in Euangelio ait: »Nonne duo passeres asse ueneunt, et unus ex illis non cadit super terram sine Patre uestro?«  Et non solum aliorum uiuentium, sed ipse quoque spiritu, qui est in carne hominis, in manu Dei est;  quoniam neque spiritum intelligentie, uel aliarum gratiarum, sine Dei uoluntate uel habere uel retinere potest.

»Nonne auris uerba diiudicat, et fauces comedentis saporem?« Ac si dicat: Quia nec aures audiendi, nec fauces comedendi habetis, ideo uerba mea male iudicantes, cuius saporis et dulcedinis sint, non intelligitis; nec mirum. Non enim antiquam, sed nouam sapientiam diligitis; hoc est enim quod ait:

»In antiquis est sapientia, et in multo tempore prudentia.« Per hos enim Deum ipsum et angelos eius intelligere possumus. »Omnis enim sapientia a Domino Deo est .« Hereticorum autem sapientia, quia de hoc fonte non fluit, stultitia est.  Quod autem de Deo hoc intelligi debeat, sequentia manifestant, »Apud ipsum est fortitudo, et sapientia, ipse habet consilium et intelligentiam.« Cum enim septem sint gratie Spiritus sancti, quatuor tantum hic enumerauit, quoniam qui has habet, ceteris carere non potest. Qui enim fortis et patiens est, et consilio et intelligentia plenus, ille procul dubio sine pietate et scientia et Dei timore esse non potest. Sequitur:

»Si destruxerit, nemo est qui edificet, si incluserit hominem, nullus est qui aperiat. Si continuerit aquas, omnia siccabuntur, et si emiserit eas, subuertent terram.« Quare hoc? »Quia apud ipsum est fortitudo et sapientia:« Solus enim  Deus destruit et edificat, quia in pectore fidelium eradicando uitia, uirtutum semina plantat. Et ipse quidem homines includit et aperit, quia quos prius in inferno clauserat, eosdem liberos abire permisit. Siue etiam, quia iniquos et tyrannos aliquando frenat, aliquando contra sanctos seuire permittit. Qui si diuini eloquii aquas continuerit, ne ubique fluant, omnia siccabuntur. Ideo enim et Iudei, et pagani sicci sunt, quoniam his aquis non irrigantur. Et hec quidem quando emittuntur, terram soluunt, quia terrenos et peccatores separant ab iniquitate. Talis enim subuersio utilis est. De hac enim Apostolus ait: »Ut seductores, et ueraces ;« se nimirum, aliosque apostolos, seductores uocans; unde et subditur:

 »Ipse enim nouit decipientem, et eum, qui decipitur.« Quoniam ille bene decipit, et iste bene decipitur. Bona enim deceptio est, que ab errore reuocat hominem ad uiam ueritatis. Cognoscere autem Dei, diligere est. Hinc autem de Iudeis loquitur:

»Adducit consiliarios in stultum finem et iudices in stuporem.« Consiliarii enim isti et iudices Iudei sunt, qui Christi mortem consulentes eum iudicare non timuerunt, dicentes: »Secundum legem debet mori, quia Filium Dei se fecit .« Hos autem in stultum finem Deus adduxit, quia et locum et gentem ex eo perdidit, unde se tenere putabant, qui etiam signa et miracula Christi uidentes, in stuporem uersi dicebant: »Nihil proficimus, iam  totus mundus post eum uadit. Si dimittimus eum sic, uenient Romani, et tollent nobis locum et gentem .«

»Balteum regum dissoluit, et precingit fune renes eorum.« Hoc enim ad litteram sepe contingit; ipse enim deponit potentes de sede, et exaltat humiles. Quod quidem de Iudeis, qui et diuites erant, et de semine regio originem ducebant conuenienter intelligi potest.

»Ducit sacerdotes inglorios, et optimates supplantat: commutans labium ueracium, et doctrinam senum auferens.« Deus enim Iudeorum sacerdotes gloria et honore priuauit, et eorum optimates supplantari et superari permisit. Et ueracium, id est prophetarum labium eius commutauit. Et  doctrinam senum, eorumdem uidelicet prophetarum eis abstulit, quoniam neque in sermonis, neque in doctrina eos imitantur. De quibus adhuc subditur:

»Effundit despectionem super principes, eos qui oppressi sunt releuans.« Effudit enim Dominus opprobrium et despectionem super Scribas, et Phariseos et principes sacerdotum; apostolos autem, qui multis tribulationibus oppressi fuerant, releuauit, exaltauit et magnificauit.

»Qui reuelat profunda de tenebris, et producit in lucem umbram mortis.« Umbra mortis, lex erat, quia ad litteram intellecta, non refrigerium sed mortem dabat. Hanc autem in lucem produxit, eiusque  profunditatem de ignorantie tenebris reuelauit, quando eam spiritualiter intelligere fecit.

»Qui multiplicat gentes, et perdit eas, et subuersas in integrum restituit.« Ipse enim generis propagatione gentes multiplicauit, dicens: »Crescite et multiplicamini .« Et perdidit eas, quia ad tempus errare permisit, et subuersas in integrum restituit, qui postea ad fidem et iustitiam, reuocauit.

»Qui immutat cor principum populi terre et decipit eos, ut frustra incedant per inuium.« Tale quid et de Pharaone Dominus ait: »Ego indurabo cor eius .« Immutat enim Dominus principum corda, et quodammodo decipit, quando a falsitate immutari et decipi permittit. Qui frustra  quidem incedunt per inuium, quia ex errore suo nichil nisi penam et mortem acquirunt. Hoc autem non solum de Iudeis, sed etiam de hereticis intelligi potest.

»Palpabunt quasi in tenebris, et non in luce, et errare eos faciet, quasi ebrios.« Qui enim manifeste ueritati non credit 246 quasi cecus in tenebris palpans, ad lucem, que Christus est, nunquam uenit. Hoc enim Iudei faciebant, qui, signa et miracula cernentes, dicebant: »Si tu es Christus, dic nobis palam .« Errabant autem quasi ebrii, quia nunc eum laudabant, nunc eum iterum uituperabant.



CAPUT XIII.

»Ecce omnia hec uidit oculus meus, et audiuit  auris mea, et intellexi sigula.« In hoc, quod se futura uidisse, audisse et intellexisse dicit, prophetie spiritum se habuisse ostendit a non enim uidere et audire sufficit, nisi etiam intelligere detur. Taceant igitur, qui suas uisiones non intellexisse latrant.

»Secundum scientiam uestram et ego noui, nec inferior uestri sum.« His uerbis eius simul humilitas et scientia commendatur. Humilitas quidem, quia cum maior esset, se tamen illis non pretulit. Scientia uero, quia nec ipse carnalis intellectus eum latebat.

»Sed tamen ad omnipotentem loquar, et disputare cum eo cupio  , prius uos ostendens fabricatores mendacii et cultores peruersorum dogmatum.«  Ad Omnipotentem loquitur, qui eius misericordiam deprecatur. Cum Deo uero disputare est eius iudicia subtiliter indagare. Merito autem hereticos isti designant, qui fabricatores mendacii et cultores peruersorum dogmatum dicuntur. Et mendacium quidem fabricari dicitur, quia sine labore et loquacitatis confusione conficitur.

»Atque utinam taceretis, ut putaremini esse sapientes.«  Stultus enim si tacuerit, sapiens esse reputabitur. Heretici quidem si tacerent, minus quidem nocerent.

»Audite ergo correctiones meas, et iudicium labiorum meorum attendite.« Quia uestre, inquit, correctiones erronee sunt, uos correctiones meas audite, que a ueritate non recedunt, ut uel correctum iudicium suscipiatis. »Nunquid Deus indiget uestro mendacio, ut pro illo loquamini dolos?« Hoc autem ideo dicit, quia quasi Dei iustitiam defendentes eum superius redarguebant. »Nunquid faciem eius accipitis ut pro Deo iudicare nitimini?« Dei enim faciem, id est Dei uisum et cognitionem se habere simulant, qui aliorum occulta iudicare presumunt. Hoc enim solius Dei est. »Aut placebit ei, quem celare  nemo potest? aut decipietur, ut homo, uestris fraudulentiis? Ipse uos arguet, quoniam in abscondito faciem eius accipitis.« Ac si dicat: Cum Deus omnia nouerit, cui fraus nunquam placet, ipse uos arguet. Quare? quoniam in abscondito faciem eius accipitis. In abscondito quidem, quoniam aliter in corde sentitis, aliter uoce profertis. Inquantum enim Dei uoluntatem homo intelligit, intantum eius faciem accipit. Merito igitur redarguuntur, qui ea etiam que bene intelligunt male loquuntur.

»Statim ut se commouerit, turbabit uos, et terror eius irruet super uos.« Quamuis enim Deus immutabilis sit, commoueri tamen et irasci dicitur, quando in peccatores dignam ultionem exercet. Hoc autem erit in iudicio, quando dignam pro suis factis  sententiam audient. »Memoria uestra comparabitur cineri, et redigentur in lutum ceruices uestre.« Quia enim caro hominis puluis et cinis est, recte iniquorum memoria cineri comparatur, siquidem cum carne simul perit et deficit. Non enim scribuntur in libro uite. In lutum autem eorum ceruices rediguntur, quia quomodocunque superbiant, terra tamen sunt, et in terram reuertuntur. »Tacete paulisper, ut loquar quodcunque mihi mens suggesserit.« Ac si dicat: Nolite carnaliter impedire que spiritualiter profero, uos enim lingua, ego mente loquor. »Quare lacero carnes meas dentibus meis, et animam meam porto in manibus meis?« Carnes enim suas dentibus suis lacerat, qui ea, que carnaliter egit, suis uerbis aperte redarguit. Animam  uero suam in manibus portat, qui uitam suam ostendere et manifestare non erubescit. Hoc autem uiri sancti aliquando faciunt, ut ceteris bene uiuendi, et sua peccata confitendi exemplum tribuant.

»Etiam si occiderit me in ipso sperabo.« ualde, inquit, me flagellauit, sed si forte super flagella mortem quoque addere uoluerit, ergo tamen nichilominus in ipso sperabo. Desperaui enim de mundo,  nullam spem habeo nisi in Deo; nemo mihi mea flagella improperando obiiciat, quia neque mors, neque uita, neque tribulatio aliqua poterit me separare a caritate Dei.

»uerumtamen uias meas in conspectu eius arguam, et ipse erit Saluator meus.« Faciat, inquit, quod uult flagellet, quantum uult; uerumtamen uias meas arguam, opera mea reprehendam, non me timore excusabo: ipse enim uidet omnia, in conspectu eius sunt omnia, et ipse erit Saluator meus. »Non enim ueniet in conspectu eius omnis hypocrita.« Unde manifestum est me hypocritam non esse. uenient enim aliquando, sed modo uenire nolunt, quia peccata sua confiteri erubescunt. Siue etiam non uenient in conspectu eius, quia illis iratus Dominus  oculos suos auertet ab eis. »Audite sermonem 247 meum, et enigmata percipite auribus uestris.« In eo quod enigmata dicit, se figuraliter loqui insinuat, non tamen quod figuraliter omnia accipi debeant. »Si fuero iudicatus, scio quod iustus inueniar. Quis est, qui iudicet me, ueniat, quare tacens consumor?« Nihil enim, ut Apostolus ait, sibi conscius erat; unde in sequentibus ait: »In omni uita mea non reprehendit me cor meum.« Per quod datur intelligi quia quamuis sine peccato non esset  peccatum tamen non fecit, per quod iniustus debeat iudicari, ideoque libere iudicem querit, et ut ueniat, rogat, et quia non uenit, tacens, et exspectans, et iudicium audire desiderans, dolore consumitur.  Hoc autem ideo quia, si iudicaretur, peccatum illud, pro quo flagellabatur, ei manifestari necesse est. Nihil enim aliud erat, pro quo iudicium timuisset. Unde et sequitur:

»Duo tantum ne facias mihi, et tunc a facie tua non abscondar. Manum tuam longe fac a me, et formido tua non me terreat.« Hoc autem tale est ac si diceret: Cessent flagella, cesset et formido. Quia enim flagellor, quamuis quid peccauerim ignorem, me tamen multum deliquisse timeo, cum te neminem iniuste flagellare posse considero. Insuper etiam, quia nondum flagellare cessas, nondum peccatum hoc esse solutum uehementer formido. Si igitur his duobus solutus fuero, tunc a facie tua non abscondar, sed ultro me ante faciem tuam ad iudicium  presentabor. uoca me, et ego respondebo tibi, testimonium uidelicet reddente mihi conscientia mea. »Aut certe ego loquar. Et omnem uitam, et conscientiam meam tibi confitebor. Et tu responde mihi;« id est si aliquid confiteri omisero, uel si quid in me dignum pena et flagellis inueneris, ostende mihi. Et hoc est, quod ait: »Quantas habeo iniquitates et peccata, scelera mea et delicta ostende mihi.« Felix conscientia, que tam secure iudicari postulat; ipsa enim peccati inculcatione, qua dicit puniendum iniquitate, peccata, scelera et delicta, nichil se puniendum peccasse ostendit, quamuis aliqua differentia in his esse possit. »Cur faciem tuam abscondis, et arbitraris me inimicum  tuum? Contra folium, quod uento rapitur, ostendis potentiam tuam, et stipulam siccam persequeris.« Faciem suam illi Deus abscondere dicitur, cui se iratum esse ostendit. Non autem inimicum suum beatus Iob Deum arbitrabatur, sed quia eum affligebat, inimicus eius cum hominibus putabatur. Constat igitur, quia secundum opinionem hominum loquitur. Folio, et stipule uir sanctus se comparat, dicens, se Dei indignationi et ire nullatenus resistere posse. Cui enim Deus irascitur, facile quidem demonum impetu in infernum rapitur, et quasi sicca stipula ibidem comburitur. »Scribis enim contra me amaritudines, et consumere me uis peccatis adolescentie mee.« Quia enim quod scribitur permanet, sua flagella scripta esse dicit,  quoniam a se nullo modo recedere sentit. Quia uero in quibus peccauerit, ignorabat, adolescentie peccata posuit quorum usquequaque securus non erat; siquidem illa etas infirma et inscia facile peccat, in illis tamen peccatis consumi non debet, qui maiori succedente etate, quod ignoranter fecit, scienter emendat. »Posuisti in neruo pedem meum, et obseruasti omnes semitas meas, et uestigia pedum meorum considerasti.« In uia enim sumus, et quanto tempore uiuimus quasi solutis pedibus ad uite huius terminum currimus, ad quem postquam uenimus, quia ulterius currere non possumus, in neruo quodammodo pedem tenemus. Beatus igitur Iob, dum pedem se in neruo tenere asserit, cursum suum iam ad finem uenisse arbitratur. Semitas autem nostras  et uestigia pedum nostrorum Deus considerat, quia quid agamus, uel que exempla ceteris relinquamus, intuetur. Quid enim sunt uestigia pedum, nisi exempla operum? »Qui quasi putredo consumendus sum, et quasi uestimentum, quod comeditur a tinea.« Caro enim hominis in putredinem resoluta, uermes ex se generat, a quibus consumitur, sicut ex uestimento tinea oritur a qua uestimentum ipsum consumitur.



CAPUT XIu.

»Homo natus de muliere, breui uiuens tempore, repletur multis miseriis.« Homo enim mollis et fragilis est, quia de muliere natus est. Qui et breui tempore uiuit, et multis miseriis repletur: miser igitur homo. »Qui quasi flos egreditur, et conteritur,  et fugit uelut umbra, et nunquam in eodem statu permanet.« In primeua namque etate, tener, floridus et pulcher apparet; dein uero accessu temporis, iam egritudine, multisque necessitatibus conteritur. »Et fugit uelut umbra,« quia crescendo et senescendo deficit. »Et nunquam in eodem statu permanet;« quia nunc infans, nunc puer, nunc adolescens, nunc iuuenis, nunc senex, nunc sanus, nunc eger, nunc letus, nunc tristis, aliisque multis modis mutabilis, nunquam in eodem statu permanet. »Et dignum ducis super huiuscemodi aperire oculos tuos, et adducere eum tecum in iudicium.« Deus super hominem oculos aperit, quia eius facta et cogitationes subtiliter inuestigat. »Quis potest facere  mundum de immundo conceptum semine? Nonne tu qui solus es?« Subauditur, mundus: quia enim in originali peccato omnis homo concipitur et nascitur, non immerito de immundo semine conceptus dicitur: 248 quem tamen suo sanguine et aqua baptismatis ille mundauit, qui solus est. Quia enim Deus semper est, idem est, immutabilis est, et cunctis rebus, et temporibus semper presens est, ideo ipse solus est, quia nulla alia res ita est. »Breues dies hominis sunt, numerus mensium eius apud te est. Constituisti terminos eius qui preteriri non poterunt.« In Dei namque prouidentia dierum, et mensium, et annorum nostrorum numerus positus est, et ipse quidem est terminus, ad quem usque uenire possibile est, ultra uero impossibile. Nam et  si Ezechie lacrymis donatum est ut quindecim annos superuiueret, sic quoque a Deo constitutum erat ut hoc lacrymis et orationibus impetraret; ita enim scriptum est: »Audiui orationem tuam et lacrymas tuas: ecce adiiciam super dies tuos quindecim annos .« Sequitur: »Recede paululum ab eo, ut quiescat, donec optata ueniat sicut mercenarii dies eius  .« Recede, inquit, modo paululum a flagellis, ut homini subito morituro quiescere liceat, donec dies eius ueniat, quem ipse non minus quam mercenarius diem suum uenire desiderat. Cupiunt enim sancti mori et esse cum Christo, quatenus sui laboris mercedem suscipiunt. Unde et sequitur:

»Lignum habet spem, si precisum fuerit, rursum  uirescit; si senuerit in terra radix eius, et in puluere emortuus fuerit truncus eius, ad odorem aque germinabit, et faciet comam, quasi cum primum plantatum est.« Hoc autem de illo ligno intelligi debet, quod plantatum est secus decursus aquarum, fructum boni operis ferre non cessat. Preciditur autem hoc lignum, quando homo moritur. Senescit autem radix eius in terra, et truncus in puluere moritur, quando corpus hominis pro temporis longitudine soluitur, et in puluerem redigitur; sed sicut sperat iterum uirescit, et ad odorem aque germinabit, quia flatione sancti Spiritus quandoque resurget. De hac enim aqua Dominus ait: »Qui credit in me, flumina de uentre eius fluent aque uiue .« Quod mox  euangelista exponit, dicens: »Hoc autem dicebat de Spiritu sancto, quem accepturi erant credentes in eum .« Faciet autem comam quasi a principio, quia ad eam pulchritudinem rediget, in qua ab initio creatus est.

»Homo uero cum mortuus fuerit, et nudatus, atque consumptus, ubi queso est? Quomodo si recedant aque de mari, et fluuius uacuefactus arescat: sic homo cum dormierit, non resurget, donec atteratur celum, non euigilabit, nec consurget de sommo suo.« Sicut per lignum intelligis  iustum, ita et per nominem intellige peccatorem. De talibus enim dicitur: »uos autem sicut homines moriemini .« Hic ergo homo, postquam moritur, et carne nudatur, et uermis consumitur, non resurget, neque euigilabit, neque de mortis somno consurget, donec celum atteratur, ut fiat celum nouum et terra noua. Mari autem et fluuiis comparatur homo, quia sicut recedentibus aquis, locus maris et fluuiorum uacuus remanet, ita anima recedente, siccum et uacuum remanet corpus.

»Quis mihi tribuat, ut in inferno protegas me, et abscondas me, donec pertranseat furor tuus;« id est, donec Christi morte intercedente ira tua mitigetur; »et constituas mihi tempus, in quo recorderis mei?« Scio, inquit, quia in infernum descendam;  sed quis ibi, nisi tu, a tormentorum penis me proteget et liberabit? Tempus autem eis ad misericordiam constitutum, Christi passio fuit, quoniam tunc ad inferos descendens iustorum animas eripuit et liberauit, secundum illud: »O mors ero mors tua; morsus tuus ero, inferne .«---»Putas ne mortuus homo rursum uiuet?« Hec in persona infidelium dicit, sicut sequentia manifestant: »Cunctis diebus, quibus nunc milito, exspecto donec ueniat immutatio mea.« Nisi enim resurrectionem crederet, frustra quidem militaret, et carnis huius immutationem exspectaret. »Omnes enim, ut ait Apostolus, resurgemus, sed non omnes immutabimur .«---»uocabis me, et ego respondebo tibi, operi manuum  tuarum porriges dexteram.« »uocabis, inquit, me,« quia de terre puluere me surgere precipies. »Et ego respondebo tibi,« quia illico resurgam. Eis autem Dominus dexteram porriget, quos ad se miserando trahere dignabitur. »Tu quidem gressus meos dinumerasti;« quia quid egerim, et qualiter uixerim, non ignoras. »Sed parce peccatis meis;« quia nisi in tua misericordia nemo saluabitur.

»Signasti quasi in sacculo delicta mea, sed curasti iniquitatem meam.« Ea delicta in sacculo sunt, que intus occultata foris non apparent; signata autem sunt, quia diuinis oculis notata suo tempore manifestabuntur. Quod autem ait: »Sed curasti iniquitatem meam,« propter flagella dicere uidetur. Sequitur:

 »Mons cadens defluit; et saxum transfertur de loco suo, lapides excauant aque, et alluuione paulatim terra consumitur, et hominem ergo similiter perdes.« Ut enim quidam ait: Nemo repente fit turpissimus, sed paulatim sordibus sordescit, et crescente tentatione semper seipso turpior fit, et ita paulatim per momenta cadit, donec ultimi casus sententiam suscipiat. Sicut et mons paulatim cadens, defluit et minuitur, et saxum paulatim mouetur de loco suo, et aqua paulatim cauat lapides, et terra paulatim alluuione consumitur. Felix, qui hec semper  in mente habet et tentationem latenter subintrantem a se repellit.

249 »Roborasti eum paululum, ut in perpetuum transiret.« Roborauit enim Deus hominem, ut in perpetuum transiret, quia ad suam similitudinem fecit eum, ut uiueret in eternum. Sed hoc paululum, quia cito eum uinci, et peccare permisit, unde et subditur:

»Immutabis faciem eius, et emittes eum.« Quoniam similitudine Dei amissa mortuus est, et quotidie quidem immutatur et emittitur, quia paulatim hominis pulchritudine deficiente tandem puluis in puluerem reuertitur. Sequitur:

»Siue nobiles fuerint filii eius, siue ignobiles, non intelliget. Attamen caro eius, dum uiuet, dolebit,  et anima illius super semetipso lugebit.« Quamuis enim peccator, quandiu uiuit, pro filiis suis, quos ditare uult, etiam peccando, laborare non cessat, tamen postquam moritur, quales sint, et quomodo se habeant, non intelligit. Dolet enim caro eius dum uiuit, quia, ut modo diximus, se fatigando in hac uita non quiescit. Et anima illius super seipso lugebit, quoniam hinc transiens, quamuis infructuose peccata sua tamen penitendo deplorat.



CAPUT Xu.

»Respondens autem Eliphaz Themanites, dixit: Nunquid sapiens respondebit, quasi in uentum loquens, et implebit ardore stomachum suum?« Ac si dicat: In hoc enim insipiens comprobaris, quia uerba inutilia, et uento et inflatione plena profers,  et quasi stomachatus, cum ardore, et ira et indignatione respondes, uocans nos mendaces, dolosos et fraudulentos. Sed quid mirum, cum Deum ipsum arguere non timeas? Et hoc est, quod ait: »Arguis uerbis eum qui non est equalis tui, et loqueris quod tibi non expedit.« Hoc autem fortasse ideo dicit, quia uir sanctus supra dixerat: »Si iudicatus fuero, scio quod iustus inueniar.« Impossibile enim esse putat ut uterque iustus sit, et qui flagellat, et qui flagellatur. »Quantum in te est euacuasti timorem, et tulisti preces coram Domino.« Quantum, inquit, in te est, quantum in tuis uerbis, si bene considerata fuerint, apparet, tu nequaquam Deum times, cum iudicas; quis est qui iudicet me? et similia, et tamen preces coram Domino fundis, ac si  bene promeruisses, dicens: »Sed parce peccatis meis,« et alia multa. »Docuit enim iniquitas tua os tuum, et imitaris linguam blasphemantium.« Taliter, inquit, loqui non ab alio, quam ab iniquitate tua didicisti. Tunc enim iniquitas os docet, cum malum quod mente concipitur ore profertur. Linguam autem blasphemantium imitantur, qui contra Deum loqui presumunt. »Condemnabit te os tuum, et non ego, labia tua respondebunt.« Hoc autem tale est ac si diceret: Si teipsum bene consideras, nullum nisi te iniustitie tue probatorem queres. Considera enim quid hec tua flagella significent. »Nunquid tu primus  homo natus es, et ante colles formatus es? Nunquid consilium Dei audisti, et inferior te erit eius sapientia?« Tu, inquit, quasi dicat, disputare cum Deo cupis, ac si ei ceternus esses, et eius consilium et sapientiam cognouisses; sed qua temeritate aduersus Deum contendere audes, qui nos quoque sapientia et intelligentia non excellis? Hoc est enim quod ait: »Quid nosti quod ignoremus? Quid intelligis quod nesciamus? Et senes et antiqui sunt in nobis, multo uetustiores quam patres tui.« Hec uerba ibi respondere uidentur, ubi Iob superius dixit: »In antiquis est sapientia, et in multo tempore prudentia.« Unde manifestum est Eliphaz non bene eius uerba intellexisse. Merito ergo enigmata uocantur, que ab ipsis quoque, quibus Iob loquebatur, non  intelligebantur. Sequitur:

»Nunquid parum est, ut consoletur te Deus, sed uerba tua praua hoc prohibent.« Ac si dicat: Iam tibi Deus pepercisset, si humiliatus eius misericordias quesiisses; sed quia superbus es et iustum te existimans corde eleuaris, et quia contra Deum superbie spiritu intumescis, et huiusmodi sermone loqueris, ideo eius misericordiam inuenire non potes; et hoc est quod dicit: »Quid te eleuat cortuum et quasi magna cogitans attonitos habes oculos? Quid tumet contra Deum spiritus tuus, ut proferas de ore tuo huiusmodi sermones? Quid est homo, ut immaculatus sit, et ut iustus appareat natus de muliere?« Hic apertissime eius uerba redarguit. »Ecce inter sanctos eius nemo immutabilis  est, et celi non sunt mundi in conspectu eius, quanto magis abominabilis et inutilis homo, qui bibit quasi aquam iniquitatem?« Quidquid enim Deus non est, quomodolibet mutabilis est. Possumus autem per sanctos et per celos eos intelligere qui adhuc in terris positi celicam et angelicam uitam ducunt. Unde et Apostolus taliter in mundo uiuens dicebat »Nostra autem conuersatio in celis est .« Et isti quidem in conspectu eius, quem nichil latet, mundi non sunt, quia quandiu hic uiuunt, penitus sine peccato esse non possunt. Quid igitur faciet homo, quid faciet peccator, et abominabilis et inutilis, qui bibit quasi aquas iniquitatem, cui peccare nullus labor esse uidetur, qui tandiu peccat, donec iniquitate sit ebrius, et quasi  aquis totus repletus? Sequitur:

»Ostendam tibi, audi me: quod uidi, narrabo tibi. Sapientes confitentur, et non abscondunt patres suos, quibus solis data est terra, et non transibit alienus per eos.« Ne forte me, inquit, mentiri arbitreris, 250 non que audiui; sed que uidi narrabo tibi. Quamuis sapientes libenter confitentur, et non abscondunt patres suos, id est dicta patrum suorum, ea in ueneratione habent, et in auctoritate suscipiunt. Quibus solis uidelicet sapientibus data est terra  . Et non transibit alienus per eos, sicut per te modo transisse, teque uastasse dubium  non est. Hoc enim si ad litteram intelligatur, falsum est; neque enim soli sapientes terram possident, et ea ipsa, quam possident, sepe eis uiolenter aufertur. Si autem per terram carnem intelligamus, uerum est, quia ipsi soli carnem suam bene regunt, et possident, et alienos, uitia scilicet et malignos spiritus ab ea procul repellunt:

»Cunctis diebus suis impius superbit, et numerus annorum incertus est tyrannidis eius. Sonitus terroris semper in auribus illius, et cum pax sit, semper insidias suspicatur; non credit, quod reuerti possit de tenebris ad lucem, circumspectans undique gladium.« Ac si dicat: Hec sunt, que ego uidi et que uera esse cognosco. Impius nunquam a superbia cessat, quamuis incertus sit, quando tempore  uiuat, et suam iniquitatem exerceat, et quia praua conscientia semper eum sollicitat, omni sonitu mouetur, omnique rumore terretur; et ideo quamuis sit pax, ipse tamen insidias timens, semper credit hostes adesse. Unde fit ut quasi desperatus, nunquam ad lucem et ad pacem se posse redire confidat; mortem, et gladium undique exspectans, omnes enim timet, quoniam omnes offendit; et dum secundum se alios metitur, nullum sibi parcere credit; siquidem nec ipse alicui pepercit.

Cum se mouerit ad querendum panem, nouit, »quod paratus sit in manu eius tenebrarum dies. Terrebit eum tribulatio, et angustia uallabit eum, sicut regem, qui preparatur ad prelium.« Per panem omne stipendium, quo uiuimus et sustentamus,  intelligimus. Impius ergo, quia de sola iniquitate et rapina uiuit, quando se mouet ad querendum panem, id est uite huius quelibet necessaria, bene intelligit, quod paratus sit in manu eius tenebrarum dies, quia non dubitat, dum taliter agit, mortem sibi, et tenebras, et eternam damnationem esse paratam. Ideoque terret eum tribulatio et angustia, quia non solum presentia, sed etiam eterna supplicia pertimescit. Rex autem, qui ad bella paratur, non solum hostes timet, uerum etiam suos, ne forte tradatur. Sic et iniquus, qui cunctis est odiosus, non solum quos offendit, timet, sed etiam quos non offendit. »Tetendit enim aduersus Deum manum suam, et contra Omnipotentem roboratus est; cucurrit aduersus eum erecto collo, et pingui ceruice  armatus est.« Ille enim aduersus Deum manum suam tendit, et contra Omnipotentem roboratur, et aduersus eum erecto collo, et pingui superbaque ceruice currit, et armatur, qui, de eius misericordia desperans, cunctis criminibus et facinoribus eum contra se prouocare non timet. Qui enim ab iniquitate non cessat, quodammodo semper cum Deo preliatur. »Operuit faciem eius crassitudo, et de lateribus eius a ruina dependet.« Quid per faciem et latera iniqui, nisi eius propinquos et familiares intelligimus, qui et coram eo semper assistunt, et ab eius latere non recedunt? Hi autem a ruina et crassitudine onerati sunt, quoniam omni iniquitate superabundant. Unde Psalmista ait: »Prodiit quasi ex  adipe iniquitas eorum, et transierunt in dispositionem cordis .« Qualis enim paterfamilias, tales et domestici eius. »Habitabit in ciuitatibus desolatis et in domibus desertis, que in tumulos sunt redacte.« Ciuitates desolate et domus deserte peccatorum hominum conuenticula sunt, que omni bonitate, iustitia et sanctitate sunt destituta, in quibus etiam uitiis dominantibus totum diuini operis edificium destructum est, id est, in tumulos redactum. In talibus igitur ciuitatibus habitat impius, quoniam omne animal sibi similia diligit. »Non dubitatur, nec perseuerabit substantia eius, nec mittet in terram radicem suam.« Non enim ditari potest, qui eternorum bonorum nichil habet. ualde enim diues ille pauper factus erat, qui guttam aque  a Lazaro petebat. Substantia uero eius non perseuerabit; »quia cum interierit, non sumet omnia, neque descendet cum eo gloria domus eius .«---»Nec mittet in terram radicem suam, quoniam euellet eum Dominus de tabernaculo suo, et radicem eius de terra uiuentium. Non recedet de tenebris, ramos eius arefaciet flamma, et auferetur spiritu oris eius.« Semper mali in inferno et in tenebris erunt. Quorum ramos flamma arefaciet, quia eorum propinquos et familiares ignis eternus et inexstinguibilis cruciabit. Et auferetur spiritu oris sui, quoniam propter superbiam suam damnabitur, et propter blasphemiam, quam locutus est. »Non credet frustra errore deceptus, quod aliquo pretio redimendus sit.« Iniquus enim errore deceptus  desperauit, neque credit, quod aliquo pretio redimi possit. Sed non frustra, quoniam secundum fidem suam eueniet ei: nunquam enim redimetur; nunquam redimi potest, qui desperat de redemptione. »Antequam dies eius impleantur, peribit et manus eius arescent.« Cum ante diem dispositum homo non moriatur, quid est quod hic dicitur: antequam dies eius impleantur, peribit 251, nisi quod dies eius, non dies a Deo dispositos intelligere debemus, sed quos ipse impius sibi disposuit, dum stulte se tanto tempore uiuere sperauit? Quia igitur non tantum uiuit, quantum sperauit, ante perit impius quam dies eius impleantur. Manus autem eius arescent, quia qui modo non laborant postea laborare non poterunt. »Ledetur quasi uinea  in primo flore botrus eius, et quasi oliua proiiciens florem suum.« Cum enim in iudicio sancti resurgent, et primum sue pulchritudinis florem et decorem recipient; tunc iniqui, audita sententia, ledentur, quoniam eumdem immortalitatis et uite florem, quem suscepisse uidebantur, amittent; siquidem in morte semper erunt. »Congregatio enim hypocrite sterilis, et ignis deuorabit tabernacula eorum, qui munera libenter accipiunt.« Ideo enim talis congregatio, quasi uinea in primo flore ledetur, quoniam sterilis, et sine fructu boni operis apparebit. Ignis uero deuorabit tabernacula eorum qui munera libenter accipiunt, quoniam eorum corpora eternis tradentur incendiis qui uel iustitiam uendunt,  uel pro munere laudis omnia faciunt, de quibus Dominus ait: »Amen dico uobis, receperunt mercedem suam .« Concepit dolorem, »et peperit iniquitatem, et uterus eius preparat dolos.« Hypocrita enim dolorem mente concipit, iniquitatem opere parit, quoniam eius pectoris uterus dolos semper et insidias aliis preparat.



CAPUT XuI.

»Respondens autem Iob dixit: audiui frequenter talia, consolatores onerosi omnes uos estis. Nunquid habebunt finem uerba uentosa? Aut aliquid tibi molestum est, si loquaris? poteram et ego similia uestri loqui.« Non est, inquit, mihi nouum  quod dicitis, et qua intentione dicatis non ignoro, qui sub specie consolationis, ipsa consolatione me priuare nitimini  . Sed nunquid habebunt finem hec uerba que superbie uento plena sunt, et si a ueritate aliquando non deuient? Sed ideo fortasse loqueris, quia nichil molestum est tibi loquenti, quoniam ego omnia patienter audio. Poteram et ego similiter loqui, si uerba uentosa et otiosa peccato carerent. »Atque utinam esset anima uestra pro anima mea!« Ut in uobis cognoscere possitis qualiter afflictis compati debeatis. »Consolarer et ego uos sermonibus, et mouerem caput meum super uos, roborarem uos ore meo, et mouerem labia mea, quasi parcens uobis.« Si uos, inquit, in hac afflictione essetis, ego uos aliter sermonibus consolarer, et mouerem  caput meum super uos, quia mentem meam inclinarem et flecterem ad misericordiam. Roborarem uos ore meo, quoniam non simulate, sed uere consolationis uos uerbis firmarem. Et mouerem labia, non quasi increpans et subuertere uolens, sed quasi parcens uobis. Sic enim debemus consolari afflictos. Sequitur:

»Sed quid agam? Si locutus fuero non quiescet dolor meus, et si tacuero, non recedet a me. Nunc autem oppressit me dolor meus, et in nichilum redacti sunt omnes artus mei.« Hec autem etiam si ad litteram de Iob fortasse intelligi possint, allegorice tamen de Ecclesia intelliguntur. Dicat igitur Ecclesia: Si locuta fuero non quiescet dolor meus. Dolet enim Ecclesia, siue loquatur, siue taceat, quia  et quando loquitur non corriguntur mali, et eius silentio aliquando deteriores fiunt. Et si igitur doleat, quia mali non corriguntur, loqui tamen debet, ut et boni meliores fiant, et mali excusationem non habeant. »Nunc autem oppressit me dolor meus.« Nunc, inquam, quando aduersum me loquitur Eliphaz, id est quando heretici me impugnant; »et in nichilum redacti sunt omnes artus mei,« quoniam omnia membra Ecclesie eorum blasphemiis scandalizantur. Aliquando enim in tantum hereticorum creuit multitudo, ut Ecclesia catholica ad nichilum redacta et  penitus putaretur esse destructa. Hoc enim sciunt qui Ariminense concilium nouerunt.

»Ruge mee testimonium dicunt aduersum me, et suscitatur falsiloquus aduersus faciem meam, et contradicens mihi.« Ecclesia enim, quantum ad bonos, neque maculam habet, neque rugam. Sed quia heretici et ceteri iniqui filii Ecclesie sunt, qui et in locutione sunt duplices, et mala uetustate senescentes, rugosa facie matris pulchritudinem amiserunt. Ideo sancta Ecclesia rugas habere perhibetur. Et he quidem ruge aduersum eam testimonium dicunt, quia duplicitate sermonis, et syllogismorum sophismatibus semper heretici Ecclesie contradicunt. Hi autem sunt falsiloqui et mendaces, qui ut ueritati resistant, a diabolo suscitantur; unde  adhuc subditur:

»Collegit furorem suum in me, et comminans mihi infremuit contra me dentibus suis.« Colligebant enim heretici furorem suum contra Ecclesiam, quando undique congregati, ut insani et furibundi aduersum eam concilium faciebant. Comminabantur autem ei, et dentibus in eam fremebant, quia per principes, quos subuerterant, exsilia, mortem, et carcerem sanctis inferebant. Lege historias, ita inuenies.

»Hostis meus terribilibus oculis me intuitus 252 est.« Per motum exteriorem, mentis affectionem designat. »Aperuerunt super me ora sua exprobrantes, percusserunt maxillam meam, saturati sunt penis meis.« Aperuerunt, inquit, ora  sua super me, non solum contradicentes, uerum etiam opprobria et conuicia ingerentes. Percusserunt autem maxillam meam, palam, et in manifesto mihi insultantes. Sic enim Apostolus ait: »Sustinetis enim, si quis in faciem uos cedit .« Saturati autem sunt penis meis, quia mea afflictio eorum refectio est.

»Conclusit me Deus apud iniquum, et manibus impiorum me tradidit.« Temporaliter enim sanctos suos Deus affligi, et occidi permisit, ut et iniquorum pena, et sanctorum gloria inde maior cresceret. »Ego ille quondan opulentus repente contritus sum.« Hoc ideo dicit, quoniam et tyrannorum persecutione et hereticorum deceptione, multos  Ecclesia amisit, quibus recedentibus, cum prius plena uideretur, postea uacua apparuit. »Tenuit ceruicem meam, et confregit me, et posuit me sibi quasi signum.« Ceruicem enim Ecclesie iniquorum multitudo aliquando tenuit, quia loquendi libertatem quibusdam ademit. Apostoli autem ceruicem tenere non potuit, unde ipse quoque uinctus in Domino dicit: »Sed uerbum Dei non est alligatum .« Signum autem ad hoc ponitur, ut sagittarum ictibus feriatur. In signum igitur sancti positi erant, quia undique persecutionem telis tundebantur. »Circumdedit me lanceis suis, conuulnerauit  lumbos meos.« Hoc et ad litteram uerum est; quamuis per lanceas uitia intelligere possimus, quibus Christifideles uulnerantur, dum quorumdam mentes ad luxuriam inclinant. Sed quia non paucos in lumbis ferit, ideo non uulnerauit, sed conuulnerauit, dixit; unde et subditur. »Non pepercit, et effudit in terra uiscera mea.« Non pepercit quidem, quia exterius affligendo, et interius mala suggerendo persecutus est eam. uiscera autem eius in terram effudit, quia etiam de sapientioribus aliquando ad terrena et secularia deflexit. Tales enim uiscera dicuntur, quia menti ei cordi sunt propinquiores. »Concidit me uulnere super uulnus, irruit in me quasi gigas.« uulnere enim super uulnus eam concidit, quia et interius et exterius  multa telorum uarietate eam percussit. Bene autem malignus spiritus propter seuitiam et fortitudinem giganti comparatur.

»Saccum consuit super pellem meam, et operuit cinere carnem meam.« Hoc Ecclesia secundum eos dicit; qui post peccata ad penitentiam sunt conuersi. Sed quia diaboli suggestione peccauerunt, ipse et sacco et cinere eos operuit; siquidem ipse causa fuit ut isti ita penitere debuissent. »Facies mea intumuit a fletu, et palpebre mee caligauerunt.« Hoc iuxta litteram ad eosdem penitentes sua peccata deflentes referri potest. Allegorice autem facies et palpebre Ecclesie doctores intelliguntur, in quibus et maior pulchritudo apparet, et eam uigilantes custodiunt. Hi autem aliorum peccata  plangunt, et plangendo caligant, quia dum eos incorrigibiles cernunt, quasi iam fatigati a uigiliis tepescunt. Sequitur:

»Hec passus sum absque iniquitate manus mee, cum haberem mundas ad Deum preces.« Huc usque Ecclesia. Nunc autem loquitur Christus, ac si dicat: Quid mirum, o Ecclesia, si te inimicus afflixit, que utique sine peccato non es, cum et me, qui peccatum non feci, sit crudelissime persecutus? »Terra ne operias sanguinem meum, neque inueniat locum in te latendi clamor meus.« Ecclesia enim, pro firmitate et stabilitate sua, terra uocatur. Hec autem non operuit sanguinem Christi, quia iam ubique gentium eius passionem, et mortem predicauit, et eius sanguinem melius clamantem, ut ait  Apostolus , quam sanguis Abel, cunctis gentibus reuelabit. Hic autem clamor latendi locum in Ecclesia inuenisset, si Christi mortem Ecclesia celasset. »Ecce enim in celo testis meus, et conscius meus in excelsis.« De hoc et in Euangelio ait: »Ego testimonium perhibeo de meipso, et testimonium perhibet de me, qui misit me Pater .« Ipse igitur mihi testis est, ipse mihi conscius est, quod absque iniquitate manus mee passus sum. »uerbosi amici mei, ad Deum stillat  oculus meus.« Huc usque Christus. Hinc autem Ecclesia sue locutionis ordinem tenet. uerbosi, inquit, amici mei, id est heretici, qui me diligere debuerant, uerborum suorum affluentia mihi detrahere non cessant; ideoque stillat oculus meus, non solum meas deflens calamitates, sed etiam illorum errores. »Atque utinam sic iudicetur uir cum Deo, quomodo iudicatur filius hominis cum collega suo.« In hominum namque iudicio causa uentilatur, donec ueritas innotescat. Tale igitur iudicium optat, quatenus certissime intelligat, quare Deus hereticorum insaniam patiatur, et quare sanctorum innocentiam non liberet. Quantum enim ad humanum iudicium spectat, ualde iustius esse uidetur ut mali affligantur quam boni. Huius autem tante miserie hanc solam  suscipit consolationem, quod hec uita presens breuis est, et omnis hec tribulatio cito cum uita finitur. Et hoc est quod dicit: »Ecce enim breues anni transeunt, et semitam per quam non reuertar ambulo.« Hec autem semita mors est, per quam non reuertitur, qui nisi semel non moritur  . Siue 253 etiam ambulat Ecclesia per semitam, per quam non reuertetur, quia post hanc uitam, nullum laborem, uel angustias patietur.



CAPUT XuII.

»Spiritus meus attenuabitur, dies mei breuiabuntur, et solum mihi super est sepulcrum.« Ac si dicat: Quia hinc transire desidero, uitam finire, dies breuiare, et solum sepulcrum et mortem  exopto. Potest autem et de superbie spiritu hoc intelligi, qui semper in sanctis attenuatur, quoniam humilitatis spiritus in eis assidue crescit. Qui quoniam huic mundo iam mortui sunt, dies suos breuiatos, et solum sibi sepulcrum superesse dicunt. »Non peccaui, et in amaritudinis moratur oculus meus.« Non peccaui, inquit, ut sic affligi debuissem. Non enim propter peccata sua, sed quia Christum confitebantur SS. Martyres affligebantur. Siue etiam, hoc secundum perfectiores dicit, qui non sua, sed aliorum flebant peccata. Qua in re, quanto caritatis igne feruerent apertissime declaratur:

»Libera me, et pone me iuxta te, et cuiusuis manus pugnet contra me.« Libera me, inquit, de inimicorum insidiis, et pone me iuxta te, et sicut  promisisti, non me deseras, neque derelinquas, et quicunque uelit pugnet contra me, quia te auxiliante neminem timeo. »Cor eorum longe fecisti a disciplina, propterea non exaltabuntur.« Cor, inquit, eorum, subauditur, inimicorum et hereticorum, longe fecisti, id est longe fieri permisisti a disciplina ueritatis. Ideoque non exsaltabuntur, sed usque ad inferiora humiliabuntur. Sequitur:

»Predam pollicetur sociis, et oculi filiorum eius deficient. Posuit me quasi in prouerbium uulgi,  et exemplum sum coram eis.« Quis est iste qui predam sociis pollicetur, qui et sic absolute hic ponitur, nisi malignus spiritus, qui tam iniquus est, ut in malis actis etiam sine nomine cognoscatur? Hic autem pollicetur sociis predam, quia iniquorum mentes ad predam et rapinas incitat et accendit. Qui utique et eius socii sunt, quia simul cum eo mala operantur, et eius filii, quia eum imitantur. Horum autem oculi deficient, quoniam eorum desiderium, et exspectatio nequaquam adimplebitur. Et quidem non sine Dei permissione Ecclesiam in prouerbium uulgi, et in exemplum coram eis, id est coram sociis suis posuit, quia tanta calamitate sanctos oppressit, ut in prouerbium et in exemplum calamitatis traherentur ab his qui aliis malum aliquod irrogabant.  Unde in Psalmis dicitur: »Posuisti nos in similitudinem gentibus .« Non enim peius inimico suo quilibet se dicere posse putabat, quam ut talem te uideam, quales sunt Christiani:

»Nunc autem derident me iuniores temporum, quorum non dignabor patres ponere cum canibus gregis mei.« Cum enim heretici Ecclesie filii sint, non dubium est ea tempore esse iuniores  . Et horum quidem patres, heresiarche intelliguntur, ut Simon magus, Arrius, Sabellius, et Iouinianus. Hos autem Ecclesia cum canibus gregis sui ponere nolebat, quia sanctis predicatoribus nunquam eos coniungere uoluit. Tales enim canes oues Dei custodiunt, de quibus dicitur: »Lingua canum tuorum ex inimicis ab ipso .«

 »Caligauit ad indignationem oculus meus, et membra mea quasi in nichilum redacta sunt.« Quia, inquit, isti me irrident, et tu quasi non curans me, non ulcisceris; ideo indignatus oculus meus caligauit. Oculi enim Ecclesie episcopi sunt, qui dum iniquos exaltari, et se deprimi et humiliari considerant, indignatione et stuporis admiratione aliquando caligant, quoniam gregem sibi commissum non tam diligenter custodiunt. Unde fit ut membra quasi in nichilum redigantur, quoniam, deficiente custodia subditorum, greges uitiorum morsibus laniantur.

»Stupebunt iusti super hoc, et iustus contra hypocritam suscitabitur, et tenebit iustus uiam  suam, et mundis manibus addet fortitudinem.« Hoc est quod modo dixerat, quia mali exaltantur et boni humiliantur. Super hoc stupebunt iusti, cur hoc fiat nescientes. Sed tamen, ne membra penitus redigantur in nichilum, et innocens quidem contra hypocritam suscitabitur. Et iustus tenebit uiam suam,  quam pro indignatione ad horam reliquisse uidebatur;  uiam enim suam iustus tenet, quando assueto iustitie operi constanter insistit. Et mundis manibus addet fortitudinem, quia in sanctis operationibus fortius laborabit. Et dicet:

»Igitur uos omnes conuertimini, et uenite, et non inueniam in uobis ullum sapientem.« Quia, inquit, detersa oculorum caligine contra hypocritam insurgens uiam meam teneo, ideo et uos Ecclesie membra, que iam pene ad nichilum redacta eratis, conuertimini ad Dominum, et uenite post me, id est imitatores mei estote, sicut et ego Christi. »Et non inueniam 254 in uobis ullum sapientem; quoniam sapientia huius mundi stultitia est apud Deum.« Unde et Apostolus: »Si quis, inquit, uidetur sapiens  inter uos, stultus fiat, ut sit sapiens .« Et alibi: »Non multi sapientes, fratres, et non multi nobiles inter uos, sed que stulta sunt mundi, elegit Deus, ut confundat sapientes .« Huc usque Ecclesia. Nunc autem Iob, cuius uerba hec sunt, sicut huius sermonis principium de se specialiter dixit; ita et finem, ut de se spiritualiter intelligamus, insinuat.

»Dies mei transierunt, cogitationes mee dissipate sunt, torquentes cor meum. Noctem uerterunt in diem, et rursum post tenebras spero lucem.« Dies, inquit, mei, quos ideo meos dico, quia non mihi in eis, sed Domino uixi, et quos in Dei contemplatione et seruitio transegi, iam transierunt. Cogitationes mee, quibus non secularia, sed eterna  cogitabam, que et compunctione, et lacrymis cor meum torquebant; siquidem »cor contritum. et humiliatum Deus non spernit ,» que noctem mihi in diem sepissime uerterunt, quia non minus in nocte, quam in die me uigilare cogebant. Ille, inquam, tales mee cogitationes dissipate sunt. Tantis enim angustiis premor, ut nichil me aliud cogitare delectet. Dolet igitur uir sanctus, quia pro carnis doloribus tanta contemplatione priuatur. Sed ecce »rurum pest tenebras spero lucem,« quia post huius afflictionis fatigationem, lucem et quietem exspectabo. Sed quid mihi prodest? Sequitur:

»Si sustinuero infernus domus mea est, et in tenebris straui lectulum meum.« Ego, inquit,  lucem exspecto, et sustineo; sed tenebre mihi sunt preparate. Scio enim quia in infernum descendam  , qui utique locus est tenebrarum. »In tenebris straui lectulum meum.« Strauit enim non in se, sed in primo homine, quia ipse materialiter in eo erat, quando Adam Dei mandatum transgrediens,  et sibi et humano generi in tenebris et in inferno lectum sternebat. »Putredini dixi pater meus es, mater mea et soror mea, uermibus.« Omnes cuim nostri parentes, qui iam precesserunt, quid aliud sunt quam uermes et putredo; ex putredine igitur nati, in prutredinem redituri sumus. »Ubi est ergo nunc prestolatio mea, et patientiam meam quis considerat?« Si, inquit, anima in infernum, caro uero in putredinem, et uermes ire compellitur, ubi est ergo prestolatio mea? Quid exspectaui? Quid inuenio? Quid ex hac tanta patientia mea consequor? Quis meam patientiam considerat? Ille utique de quo scriptum est: »Quoniam tu laborem, et dolorem consideras.«---»In profundissimum infernum descendent omnia mea: putas ne  saltem ibi erit requies mihi?« Quidquid enim inferius est, suis superioribus comparatum, infernus dici potest. Quia igitur locus ille penalis, et celo, et ere et terra inferior est, merito profundissimum infernum eum appellat. Ibi autem omnia sua descendere dicit, cum solam animam ibi descendisse manifestum fit, quoniam nichil aliud suum computabat, nisi illud quod secum ferebat. Quod autem ait; »Putasne saltem ibi erit requies mihi?« non desperando dicit; sed quia talis requies, non requies, sed pena putatur.



CAPUT XuIII.

»Respondens autem Baldad Suhites, dixit: Usque ad quem finem uerba iactabis? Intellige prius, et sic loquamur:« Quod cum uerba iactasse dicit,  eum de superbia et iactantia reprehendit. Quia uero intelligere admonet, quasi non intellexisset, eum deridet. »Quare putati sumus ut iumenta? Et sorduimus coram te, qui perdis animam tuam in furore tuo?« Hec ideo fortasse dicit, quia Iob superius dixerat. »Interroga iumenta, et docebunt te.« Itemque: »Utinam taceretis, ut pateremini esse sapientes.« Quia uero illorum sententiam non sequebatur, contra animam suam eum agere cogitabant; ideoque hic dicitur: »Qui perdis animam tuam in furore tuo.« Omnis enim ista contentio ex eo maxime fiebat, quia beatus Iob et iuste et propter peccata sua se affligi non confitebatur. »Nunquid propter te derelinquitur terra, et transferentur  rupes de loco suo.« Ac si dicat: Si tu solus bene intelligis, totus mundus errat. Quod si ita est, necesse est ut et terra relinquatur, et mundus pereat. Rupes autem se et alios sapientes dicit, qui altitudine ingenii superexcellant. Hoc autem non poterit Iob transferre de loco suo, quia sue intelligentie stabilitate, quamuis mala sit, eos non poterit separare.

»Nonne lux impii exstinguetur? Nec splendebit flamma ignis eius?« Quamuis, inquit, praua intelligentia impii aliquando luceat, et uera esse putatur, exstinguetur tamen et dissipabitur. Neque enim semper splendebit flamma ignis, id est ingenii eius. Ignis enim et splendor mentis ingenium est.

»Lux obtenebrescet in tabernaculo illius, et lucerna,  que super eum est, exstinguetur.« Impii tabernaculum caro est. In hoc autem lux tenebrescet; quando omnis eius intelligentia falsa fuisse probabitur. Insuper et lucerna, que super eum est, exstinguetur, quia non solum hoc quod mente concepit, uerum etiam id quod ab 255 antiquis et suis superioribus didicit destruetur. Omnis enim erronea scientia euacuabitur. uerum quidem dicit Baldad; sed hoc tamen contra Iob dicere non debuerat. Sequitur: »Arctabuntur gressus uirtutis eius, et precipitabit eum consilium suum.« Quandiu enim impius uiuit, per latam et spatiosam mortis uiam incedens, et in sua uirtute confidens, quidquid eius uoluntas fert operatur. Sed tunc quidem gressus eius arctabuntur, quando ligatis manibus, et pedibus in tenebras proiicietur;  unde et subditur: »Et precipitabit eum consilium suum.« Non enim precipitaretur, si non suo, sed sanctorum consilio credidisset. »Immisit enim in rete pedes suos, et in maculis eius ambulat.« Pedes enim suos in rete misit iniquus, quia diaboli laqueis et deceptionibus tenetur, ne recto itinere incedere ualeat. Et in maculis eius ambulat, quia de uitiis in uitia transit; nunc adulterium, nunc periurium, nunc homicidium exercens. Quot enim sunt uitia, tot sunt et macule huius retis. »Tenebitur planta eius laqueo, et exardescet contra eum sitis.« Quanto enim desiderio peccet iniquus, ex hoc apparet, quia cum adhuc uno uitio teneatur, aliud iam facere ardescit; quasi pede ligatus a luxuria tenetur, et aliena rapere concupiscit. »Abscondita est in  terra pedica eius, et decipula illius super semitam.« Ibi enim diabolus pedicam et decipulam ponit, unde peccatorem frequentius transitum habere cognoscit. In quo enim uitio unusquisque persistit, illud et uia est per quam currit ad perditionem. Scit igitur diabolus uias, scit deceptiones quibus unusquisque capietur; aliud enim luxuriosis, aliud auaris, aliudque superbis opponit. »Undique terrebunt eum formidines, et inuoluent pedes eius.« Qui enim male agit, nunquam potest esse securus, quia non solum Deum timet, sed et homines quos offendit, nusquam sine formidine uadit, ubicunque est timore concutitur. »Attenuetur fame robur eius, et inedia inuadat costas illius.« Si enim fame attenuatur aliquis,  inedia confestim in costis apparet. Robur igitur, et coste iniqua fame et inedia attenuabuntur, et inuadentur, quia in penis positus et fortitudinem amittet, et quam penuriam patiatur celare non potest. Sicut nec ille, qui dicebat: »Pater Abraham, miserere mei et mitte Lazarum, ut intingat extremum digiti sui in aqua et refrigeret linguam meam, quia crucior in hac flamma .«

»Deuoret pulchritudinem cutis eius, consumat brachia illius primogenita mors.« In cute exterior pulchritudo, in brachiis autem fortitudo continetur. Mors uero diabolus est, quia per eum facta est. Deuoret igitur mors, id est diabolus, non solum pulchritudinem eius cutis, id est carnem, sed etiam brachia illius consumat, id est animam, in qua tota uirtus  hominis et fortitudo consistit. »Auellatur de tabernaculo suo fiducia eius, et calcet super eum quasi rex interitus.« Iniqui enim fiducia, hec uita est, quin in nulla re tantum quantum in hac uita confidit. Hic autem auellitur de tabernaculo corporis sui, quia quando se multum uiuere sperat, repente eius uita succiditur. Et tunc interitus, quasi rex calcat super eum, quia diabolo penitus traditur in potestatem; qui quoniam princeps mortis est, non immerito interitus uocatur. »Habitent in tabernaculo illius socii eius qui non est, aspergatur in tabernaculo eius sulphur.« Postquam enim de hac uita impius subtrahitur, nullum nisi infernum tabernaculum, siue habitaculum habet. Per illum autem qui non est, diabolus intelligitur, qui ideo non esse dicitur,  quia bene destitit esse, et quia de Deo dicitur, qui est, merito de diabolo dicatur, qui non est. Sic enim Moyses ait: »Qui est, misit me ad uos .« In tabernaculo igitur iniqui habitant socii eius, qui non est, per quos omnium demonum multitudo figuratur, quibus iste sociatus, nunquam ulterius tribulatione carebit. Sulphur autem in eius tabernaculo spargitur, quia semper in fetore uersatur.

»Deorsum radices eius siccentur, sursum autem atteratur messis eius.« Quid per deorsum et sursum, nisi presens uita et eterna beatitudo signatur? Deorsum igitur impii radices siccantur, quia in hac uita bona opera in eo moriuntur, sine quibus, quasi sine radicibus uiuere non datur. Sursum autem eius  messis atteritur, quia in alia uita unde uiuat, non habebit. »Memoria illius pereat de terra, et non celebretur nomen eius in plateis.« Pereat, inquit, memoria eius, nec audiatur in plateis celestis Ierusalem. »Expellet eum de luce in tenebras, et de orbe transferet eum.« De luce quidem in tenebras expellet eum Dominus, et de orbe transferet eum, quia de hac uita et de hoc mundo in tenebras et eterna supplicia eum impellet. »Non erit semen eius, neque progenies in populo suo, nec ulle reliquie in regionibus eius.« Semen, et progenies, et reliquie istius, uel eius imitatores, uel eius opera intelligi possunt. Hec autem post hanc uitam nec in populo Dei erunt, nec in regionibus eius, id est in  patria celesti.

»In die eius stupebunt nouissimi, et primos inuadet horror.« Que est dies eius, nisi dies iudicii, in qua iniquus damnabitur, et peribit? Nouissimi nos sumus, de quibus Ioannes ait: »Filii nouissima hora est .« Et Apostolus: »Nos sumus, in quos fines seculorum deuenerunt .« Primi autem sunt patriarche, et prophete et ceteri qui ab Adam usque ad Christum fuerunt. Omnes autem isti stupebunt et horrore inuadentur, quando iniquorum multitudinem iudicari conspicient. Quomodo 256 enim non stupebunt, qui tantum exercitum, et maxime huius seculi potentum, tam uiolenter ad mortem et ad tormenta trahi uidebunt? »Hec sunt ergo tabernacula iniqui, et iste  locus eius, qui ignorat Deum.« Que? uidelicet, ut transferatur de luce ad tenebras. Miser ille per omnia, cui talia tabernacula sunt preparata.



CAPUT XIX.

»Respondens autem Iob, dixit: usquequo affligitis animam meam et atteritis me sermonibus? Et decies confunditis me, et non erubescitis opprimentes me.« Qui enim ad consolandum uenerant, eum potius affligebant, et iniuste redarguendo sermonibus atterebant. Quia uero quinquies illi locuti fuerant, et quinquies ipse responderat, decies se confusum dicit, quia non magis de illorum locutionibus dolebat, quam de suis, quos illi nec recipere, nec credere uolebant. Et quod adhuc maius est, erubescebat ille qui opprimebatur, et non erubescebant  illi qui eum iniuste opprimebant. Sequitur:

»Nempe et si ignoraui, mecum erit ignorantia mea. At uos contra me erigimini, et arguitis me opprobriis meis.« Et si ignoraui, inquit, id est ignoranter peccaui, mecum erit ignorantia mea, quoniam usque nunc intelligere non possum quid peccauerim, ut sic affligi debuissem. At uos contra me erigimini, ac si illa mea occulta sciretis, que ego ipse scire non possum. »Et arguitis me opprobriis meis;« id est, mea opprobria et flagella mihi obiicitis, et quia flagellor, inde me iniquum probare nitimini.

»Saltem nunc intelligite quia Deus non equo iudicio afflixerit me, et flagellis suis me cinxerit. Ecce clamabo uim patiens, et nemo exaudiet, uociferabor,  et non est qui iudicet.« Ipse enim Dominus ostendit quod non equo iudicio eum afflixerit, dum dicit: »Tu autem commouisti me aduersus eum, ut affligerem eum frustra.« Hoc autem quomodo intelligi debeat, iam superius dictum est. Flagellis autem cingere, est grauiter undique affligere. Et ex hoc, inquit, intelligite me non equo iudicio affligi, quia clamabo et uociferabor, et nemo erit qui audiat, uel qui iudicet. Si enim iuste me affligit, cur ad iudicium non uenit? ueniret enim si culpam suam eum intelligere faceret; quod quia non faciebat, nullam eam esse docebat. Sequitur:

»Semitam meam circumsepsit, et transire non possum: et in calle meo tenebras posuit.« Quo  beatus Iob ire uolebat, quia dicit semitam suam circumseptam et tenebris inuolutam, ut transire non possit, nisi quia tota mente et intentione ad hoc tendebat, ut illam culpam intelligere potuisset, pro qua affligebatur? Erant igitur ignorantie tenebre ei opposite, que mentem eius, ne huius rei ueritatem discerneret, impediebant.

»Spoliauit me gloria mea, et abstulit coronam de capite meo, destruxit me undique, et pereo, et quasi euulse arbori abstulit spem meam. Iratus est contra furor eius, et sic me habuit quasi hostem suum.« ualde enim gloriosus fuerat, quoniam iustus et perfectus ab omnibus habebatur. Hac autem gloria spoliatus erat, quia propter flagella que patrebatur, inter iniquos iam ab eis computabatur, insuper  coronam, quam uitiis superatis pro uictoria susceperat, se amisisse conqueritur; quoniam iam non uictor, sed uictus potius uideretur. Hoc autem non in rei ueritate, sed secundum hominum opinionem. Destructus autem undique erat, quoniam oues, et boues, et asinos, et camelos, omnemque substantiam amiserat, et quasi truncus arboris, ramis omnibus euulsis, omnem future posteritatis spem amiserat, quia filiis et filiabus orbatus erat. Unde Deum sibi iratum, et quasi hostis se haberi loco ab illo conqueritur; non quod ita esset, sed quia ita uidebatur esse.

»Simul uenerunt latrones eius, et fecerunt sibi uiam per me, et obsederunt in gyro tabernaculum meum.« Simul, inquit, subito et cum furore uenerunt  latrones eius, id est maligni spiritus. Et transierunt per me uastantes et dissipantes omnia. Et obsederunt in gyro tabernaculum meum; quia omnibus perditis, et filiis et filiabus oppressis, me quoque a planta pedis usque ad uerticem uulnere pessimo percusserunt, ut per tabernaculum corpus eius intelligamus. Huc usque Iob; cetera uero loquitur Christus.

»Fratres meos longe fecit a me, et noti mei, quasi alieni, recesserunt a me.« Iudei enim Christi fratres secundum carnem, quia ex semine Abraham, et noti, per conuersationem et legis notitiam, ab eo per infidelitatem longe facti sunt, et eum negantes ab eo recesserunt; unde et subditur: »Dereliquerunt me propinqui mei, et qui me nouerunt  obliti sunt mei. Inquilini domus mee et ancille mee sicut alienum habuerunt me, et quasi peregrinus fui in oculis eorum.« Inquilini enim et ancille domus eius, id est Synagoge sacerdotes et leuite intelliguntur, qui templi secreta colebant, et familiarius custodiebant. Hi autem quasi alienum et peregrinum habuerunt eum, dicentes: »Hunc unde sit, nescimus .«

»Seruum meum uocaui, et non respondit, ore proprio deprecabar illum.« Seruum suum Iudeorum populum dicit, de quo Isaias: »Quis cecus nisi seruus meus?« . Hunc autem non solum uerbis, sed et miraculis ad fidem uocauit, secundum illud: »Si mihi non creditis, operibus credite .«  257 Et iam non per prophetas, ut prius, sed ore proprio deprecabar eum, cum diceret: »uenite ad me omnes, qui laboratis et onerati estis, et ego reficiam uos .«---»Et non respondit ei, id est non obediunt.« Halitum meum exhorruit »uxor mea; et orabam filios uteri mei.« Uxor eius quondam Synagoga fuit. Hec autem eius halitum, id est eius uerba exhorruit. Cum enim diceret: »Antequam Abraham fieret ego sum ;« et: »Ego sum lux mundi ;« et: »Ego principium sum, qui et loquor uobis ;« et: »Ego sum Christus ;« tunc eius halitum horrebat Synagoga; unde et dicebat: »Secundum legem debet mori, quia Filium Dei se fecit .« Orabat autem filios uteri sui, scilicet Iudeos,  quos ut filios diligebat. »Stulti quoque despiciebant me, et cum ab eis recessissem, detrahebant mihi.« Stulti enim Scribe et Pharisei in uerbis eum aliquando despiciebant, signa tamen uidentes mirabantur. Et cum ab eis paululum recessisset, et a miraculis cessasset, detrahebant ei dicentes: »Nonne hic est filius fabri?«  »Abominati sunt me quondam consiliarii mei, et quem maxime diligebam.« Eius namque consiliarii legis periti intelliguntur, qui cum se in sacris uoluminibus exercerent, cum Deo quodammodo consiliabantur. Et hi quidem prius Christi aduentum predicabant, quem in carne uidentes non receperunt. Prius igitur eos maxime diligebat; tunc uidelicet, quando ueritatem predicabant. Potest autem et per eum quem ipse  maxime diligebat Iudas intelligi, qui eum postea tradidit.

»Pelli mee, consumptis carnibus, adhesit os meum, et derelicta sunt tantummodo labia circa dentes meos.« Pellis enim sancte mulieres, carnes apostoli, os uero Christus intelligitur. Carnibus igitur consumptis, id est apostolis fugientibus, os tantummodo pelli adhesit, quia sancte mulieres nec in ipsa passione Christum reliquerunt, quibus ipse dicebat: »Filie Ierusalem, nolite flere super me. .« Ipse quoque labia dici possunt, quoniam prime locute sunt, Christi resurrectionem annuntiantes. Labia igitur circa dentes relicta sunt, quia, Christo uisibiliter eis sublato, mulieres apostolis adheserunt. Dentes enim apostoli sunt, a quibus  totus Ecclesie cibus molitur. Huc usque Christus. Hinc autem Iob sue locutionis ordinem sequitur:

»Miseremini mei, miseremini mei, saltem uos, amici mei, quia manus Domini tetigit me. Quare persequimini me sicut Deus, et carnibus meis saturamini?« Quia, inquit, manus Domini me flagellat, cuius fortitudinem uix ferre ualeo; saltem uos, amici mei, parcite iam nunc et miseremini mei. Et quare persequimini me sicut Deus? Nunquid sine peccato estis? Solus enim Deus sine peccato. Quia ergo sine peccato non estis, cur mea peccata redarguitis? Redarguite uestra. Aliorum uero carnibus saturatur, qui in aliorum afflictionibus et detractionibus  delectatur.

»Quis mihi tribuat ut scribantur sermones mei? Quis mihi det ut exarentur in libro stylo ferreo, et plumbi lamina, uel celte sculpantur in silice?« Optat enim uir sanctus, ut sermones eius scribantur, quatenus illi qui post eum uenturi erant, patientie exemplum ex eis caperent. uult autem ut scribantur stylo ferreo, id est stabili firmaque sententia, ne deleri de hominum memoria ualeant. Sed ubi? In plumbi lamina, uel celte in silice, id est in Iudeorum et gentilium pectore. Plumbum enim omni metallo uilius est: Iudei autem cunctis gentibus subditi sunt; gentiles uero, quia idola et lapides adorabant, merito per silices significantur. Sed quasi aliquis dicat: Quid tibi prodest, si sermones  tui scribantur, cum tu ipse quoque morte penitus finiaris? Ad quod ipse: »Scio enim quod Redemptor meus uiuit«   »et in nouissimo die de terra surrecturus sum, et rursum circumdabor pelle mea, et in carne mea uidebo Deum, quem uisurus sum ego ipse, et oculi mei conspecturi sunt.« O quanta spes resurrectionis! Sola enim hec uerba sufficiunt contra omnes qui resurrectionem negant. »Quem uisurus sum, inquit, ego ipse.« Quid est ego ipse? Id est in hac carne, in hac essentia, in hac persona. Et non alius, carnis mutatione, sed unus idemque, eiusdem ipsius receptione. »Reposita est hec spes mea in sinu meo.« Sic, inquit, credo, sic spero, sic rei certus sum, ut illius rei, quam in sinu  et pectore habeo.

»Quare ergo dicitis: Persequamur eum, et radicem uerbi inueniamus contra eum?« Radicem uerbi inueniunt, quando in eius uerbis aliquid notant, unde contra eum loquendi materiam sumant. Sed hoc frustra faciunt, quia eius fides et spes moueri non potest. Insuper dum eum impugnant, seipsos occidunt, unde et subditur: »Fugite ergo a facie gladii, quoniam ultor iniquitatum gladius est, et scitote esse iudicium.« Ac si dicat: Dum contra me iniuste contenditis, gladium diuine ultionis uestris ceruicibus imminentem non consideratis. Cessate igitur ab iniquitate, et fugite ultionis gladium, quoniam ultor iniquitatum gladius est: et scitote esse iudicium, in quo Deus omnia occulta  manifestabit. »Nolite igitur 258 ante tempus iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium: et tunc laus erit unicuique a Deo .«



CAPUT XX.

»Respondens autem Sophar Naamathites, dixit: Idcirco cogitationes mee uarie succedunt sibi, et mens in diuersa rapitur.« Idcirco, inquit, quia tu quoque de futuro iudicio non dubitas, et tamen quasi in tua iustitia confidens, a superbie sermone non cessas; inde, inquam, cogitationes mee uariantur. Saltem enim illius iudicii timor te ab hac tanta iactantia debuit cohibere. »Doctrinam, qua me arguis,  audiam, et spiritus intelligentie mee respondebit mihi.« Tu, inquit, loquere quoduis, argue me quantum uis, quia ego doctrinam tuam audire quidem possum; sed spiritus intelligentie mee intus mihi respondens, tue doctrine non me patitur assentire. »Hoc scio a principio, in quo positus est homo super terram, quod laus impiorum breuis est, et gaudium hypocrite adinstar puncti.« His uerbis beatum Iob et impium et hypocritam iniuste  reprehendit. Que tamen uerba de impio, et hypocrita competenter intellecta, uera esse possunt. Breuis est enim laus hypocrite, quia et cognita cito perit, et penitus in hac uita finitur. Est autem gaudium eius adinstar puncti, qui tam breuis est, ut uix fuisse uideatur. »Si ascenderit usque ad celum superbia eius, et caput eius nubes tetigerit, quasi sterquilinium in fine perdetur.« Per celum et nubes Ecclesie doctores intelligimus. Usque ad hos ascendit hypocrita, eosque tangit, dum per bene uiuendi simulationem parem se eis esse ostendit; perdetur tamen in fine uelut sterquilinium, quoniam etsi exterius sit dealbatus, tamen uitiorum stercore sordescit.

»Et qui eum uiderant, dicent: Ubi est? uelut  somnium auolans non inuenietur, transiet sicut uisio nocturna; oculus qui eum uiderat, non uidebit, neque ultra intuebitur eum locus eius.« Bene autem hypocrita somnio et nocturne uisioni comparatur; quoniam quidquid egit, phantasma et deceptio fuit. Ideo non cum sanctis erit, ubi esse putabatur, sed cum iniquis in tenebras precipitabitur. Unde et hi qui eum uiderant et cognouerant, pre nimia admiratione dicent: Ubi est? Ibi uidelicet est, ubique neque locus et habitatio eius eum intuetur et admiratur, neque talis oculus eum uidet, qui eius deceptionibus falli possit. »Filii eius atterentur egestate, et manus eius reddent ei dolorem suum.« Filii, inquit, eius, id est imitatores eius, atterentur egestate et omnium bonorum penuria. Et manus  eius, id est opera que operatus est, reddent ei dolorem suum, quoniam eadem mensura qua mensus fuerit remetietur ei. Et hoc merito. Quandiu enim uixit, a malo nunquam quieuit. Et hoc est quod ait: »Ossa eius implebuntur uitiis adolescentie eius, et cum eo in puluere dormient.« Quid enim per ossa, nisi robustiorem etatem intelligimus? Ossa igitur eius implentur uitiis adolescentie, quia neque in senectute ab illis uitiis cessabit, que in adolescentia facere consueuerat  . Et cum eo in puluere dormient, quoniam in nulla etate a se uitiorum puluerem excutiet, ut uel sero ad opus bonum euigilet. Semper enim dormiunt mali; unde et Apostolus ait: »Surge, qui dormis, surge a mortuis, et  illuminabit te Christus .«

»Cum enim dulce fuerit malum in ore eius, abscondet illud in lingua sua, parcet illi, et non derelinquet illud, et celabit in gutture suo.« Cum enim malum, et iniquitas in ore cordis illius dulce et suaue fuisset, non manifestauit, neque penitentiam egit, sed abscondit illud sub lingua sua. Et pepercit illi, quia noluit confitendo delere. Et non dereliquit illud, ut per lingue confessionem exiret;  sed celauit in gutture suo, id est in secreto cordis sui. »Panis eius in utero illius uertetur in fel aspidum interius.« Panis eius in uenenum, et in fel aspidum interius uertitur  , quando ipso cibo, quo debuit uiuificari anima, occiditur. Hoc autem illis contingit, qui bene intelligunt et male agunt. Unde et Apostolus: »Aliis, inquit, sumus odor uite in uitam, aliis odor mortis in mortem .«---»Diuitias, quas deuorauit, emouet, et de uentre illius extrahet Deus.« Diuitias enim sanctarum Scripturarum, quibus hypocrite frequenter abundant, eo tempore penitus amittent. Quo e contra boni quidquid minus habent, perfecte suscipient. Sicut enim scientia bonis, sic ignorantia crescet malis. Caput aspidum surget, occidet eum lingua  uipere. Diabolus enim et aspis et uipera uocatur: aspis quidem, propter ueneni seuitiam, uipera uero, quia pariens rumpitur. Tunc enim diabolus rumpitur dolore, quando ex eius uentre illi, quos deuorauerat, peccatores foras erumpunt, et ad penitentiam redeunt. Qui enim caput aspidum non fugit, et malignorum spirituum uenenum insanabile bibit, eum nimirum lingua uipere occidit, et quia diaboli persuasione superatus, et deuoratus, ex eius uentre uix unquam exire, et euadere 259 poterit? »Non uideat riuulos fluminis, torrentes mellis et butyri.« Non uideat, inquit, et non intelligat riuulos fluminis, id est sententias Noui Testamenti, que et melle et butyro abundant, et fluunt, quoniam Deum et hominem apertissime  Christum esse ostendunt. Mel enim, quia ex ere colligitur, diuinitatem, butyrum uero, quod ex carne est, humanitatem designat. Siue etiam, quia dulcis et facilis est, mel et butyrum doctrina euangelica dici potest. »Luet, que fecit omnia, nec tamen consumetur.« Quia pro unoquoque peccato quod fecit punietur; sed quia immortalis erit, penitus consumi non poterit. Hoc autem exponit.

»Iuxta multitudinem adinuentionum suarum, sic et sustinebit. Quoniam confringens nudauit pauperis domum, rapuit, et non edificauit eam, non est satiatus uenter eius.« Pauperis enim domum, quam iniquus per superbiam uiolenter confregit, per auaritiam nudauit et exspoliauit. Nec tamen  uenter eius satiatus est, quia eius cupiditatis desiderium satiari non potest. »Et cum habuerit que cupierat, possidere non poterit.« Ut ille in Euangelio cui cum haberet multa bona, dictum est ei: »O stulte, hac nocte anima tua rapietur a te, que autem parasti, cuius erunt?« 

»Non remansit de cibo eius, et propter ea nichil permanebit de bonis eius.« Hoc autem sic ad litteram  intelligi potest, ut quia neque de ciborum suorum reliquiis eleemosynam fecit, ideo de bonis suis nichil ei remansit. »Cum satiatus fuerit, arctabitur, estuabit, et omnis dolor irruet in eum.« Cum, inquit, satiatus et plenus fuerit, tunc multis curis et sollicitudinibus arctatur; tunc fures et predatores timet, dormire non audet, omnia formidat, ne et ipse capiatur, trepidat. Sic igitur omnis dolor irruit in eum, cui melius fuerat diuitem non esse, quam propter diuitias in timore et angustia semper esse. Et quoniam iniqui tunc miserie et perditioni propinquiores sunt, quando magis diuitiis abundant, ideo subdidit: »Utinam impleatur uenter eius, ut emittat in eum iram furoris sui, et pluat super illum bellum suum.« Utinam, inquit, impii desiderium  compleatur, ut eius nequitia consummata, ad tormenta citius rapiatur, et uel ibi sentiat iram et bellum furoris Dei, quod quasi pluuia super iniquos abundanter descendit. »Fugiet arma ferrea, et irruet in arcum ereum, eductus, et egrediens de uagina sua, et fulgurans in amaritudine sua.« Ut enim modo supra dixit, quandiu in hac uita impius est, sine timore, et dolore, et tristitia, et sollicitudine non est. Et hec quidem sunt arma ferrea, que ipse de seculo transiens fugit; sed quod peius illi est, irruit in arcum ereum, id est tormenta impia, et dura  . Quia enim illa tormenta occulta sunt, arcus uocantur: quia uero dura, erea uocantur. Sed quando hoc illis continget? tunc utique quando educetur et egredietur de uagina sua; id est  quando eius anima de carnis tabernaculo extrahetur. Sed quomodo ibi, nisi fulgurans, id est ardens et candens in amaritudine et angustia sua? Unde autem sit hec amaritudo, audi quod sequitur: »uadent et uenient super eum horribiles.« Hi autem horribiles maligni spiritus sunt, qui super eum uadunt et ueniunt; quoniam sine intermissione eum conculcantes, quietem illum habere non patiuntur. »Omnes tenebre abscondite sunt in oculis eius.« Quoniam ibi absconditus est, ubi umbra mortis, et tenebre sunt, et caligo. »Deuorabit eum ignis, qui non succendetur, affligetur relictus in tabernaculo suo.« Ignis enim ille inexstinguibilis est, et semel succensus non indiget, ut ulterius succendatur.  Relictus autem in tabernaculo carnis sue semper affligetur; quia et caro, et anima in eternum cruciabitur. »Reuelabunt celi iniquitatem eius, et terra consurget aduersum eum  .« Celi et terra apostoli sunt et Ecclesia. Horum autem iudicio, quia mali damnabuntur, contra eos insurgere, et eorum iniquitates reuelare dicuntur. »Apertum erit germen domus illius; detrahetur in die furoris  Domini.« Quidquid enim nunc latet, tunc apertum erit, et manifestum  . Et tunc omnia foras trahentur, quia omnibus aperientur. »Hec est pars impii a Deo, et hereditas uerborum eius a Domino.« Id est hanc partem et hanc hereditatem recipiet impius a Deo non solum pro his que inique gessit, uerum etiam pro his que stulte et indisciplinate locutus est.



CAPUT XXI.

»Respondens autem Iob dixit: Audite, queso, sermones meos, et agite penitentiam, sustinete me, et ego loquar, et post mea, si uidebitur, uerba, ridete.« Quia enim contra ueritatem locuti fuerant, et compatiens, ad penitentiam eos inuitat.  Quod uero non tantum uerbis, sed etiam risu eum afflixerint, manifestatur, cum dicit: »Et post mea, si uidebitur, uerba, ridete.« Stulti enim, cum aliter non possunt, ne uicti uideantur, risu se defendunt. »Nunquid contra hominem disputatio mea, ut merito non debeam contristari?« Contra illum disputate, qui 260 iustissimus est, et qui iniusta nichil facere potest. Cum igitur et illius iustitiam, et mea facta, et hec flagella considero, quomodo contristari non debeam? Cur enim affligar ignoro, tamen non sine causa me affligi non ignoro. »Attendite me, et obtupescite, et superponite digitum ori uestro.« Attendite, inquit, et considerate uerba mea, et admirantes obstupescite de his que modo dixi, id est, quia et Deus iustus est, et ego  innocens, et tamen flagella non cessant. Quod autem sequitur »et superponite digitum ori uestro:« eos his uerbis ad indignationem commotos fuisse, et respondere noluisse insinuat. »Et ego quando recordatus fuero, pertimesco, et concutit carnem meam tremor.« Non solum uos, inquit, sed ego quoque dum hec recordor, et mente pertracto, illico pertimesco et timore concutior. Sed illud magis mirandum est, quod uos, quia me affligi uidetis, impium me esse putatis, ac si nemo nisi impius affligeretur, et nemo nisi iustus gaudio, et letitia frueretur. »Quare ergo impii uiuunt, subleuati sunt et confortati diuitiis.« Si, inquit, ut dicitis, solos Deus impios persequitur, et affligit, quare ergo uiuunt? Quare diuitiis subleuantur et confortantur?  Et hoc probat. »Semen eorum permanet coram eis, propinquorum turba, et nepotum in conspectu eorum; domus eorum secure sunt et pacate, et non est uirga Dei super illos. Bos eorum concepit, et non abortiuit, uacca peperit, et non est priuata fetu suo, egrediuntur quasi greges paruuli eorum, et infantes eorum exsultant lusibus, tenent tympanum, et citharam, et gaudent ad sonitum  organi.« Quis igitur dicere audeat istos non esse subleuatos, et diuitiis confortatos? Hec autem ad litteram intelliguntur, et tam plana sunt, ut expositione non egeant. Sequitur: »Ducunt in bonis dies suos, et in puncto ad inferna descendunt  .« Ac si dicat: Quamuis in tanta felicitate hanc uitam agant, in puncto tamen cuncta amittunt, et rapiuntur ad tormenta; quoniam inter mortem et penam nulla mora est. »Qui dixerunt Deo: Recede a nobis, et scientiam uiarum tuarum nolumus.« In hoc autem manifestatur, et quod merito ad inferna descenderint. Illi enim non tantum uoce, quam actionibus Deo dicunt: »Recede a nobis, qui male uiuendo, omnem iustitiam et equitatem a se repellunt. Et isti quidem uias eius scire  nolunt, quoniam non per uirtutum semitam, que arcta est, sed per amplas uitiorum uias ad mortem tendunt.

»Quid est Omnipotens, ut seruiamus ei? et quid prodest, si adorauerimus illum?« Hoc et Pharao dicebat »Nescio Dominum, et Isrel non dimittam . »Unde et Dauid: »Dixit insipiens in corde suo: Non est Deus .« Et quid prodest, inquit, nobis, si adorauerimus illum? Cum eos qui illum adorant miseros, et qui illum non adorant felices esse uideamus? Hoc enim illi dicunt, qui non futura, sed presentia contemplantur. »uerumtamen quia non sunt in manu eorum bona sua, consilium impiorum longe sit a me.« Omnia enim in manu et potestate Dei sunt, quo iubente nichil  impiis remanebit. Siue etiam bona sua non sunt in manu eorum, quia proprie eterna bona non intelligunt. »Quoties lucerna impiorum exstinguetur, et superueniet eis inundatio, et dolores, diuidet furoris sui.« Quamuis, inquit, aliquando, non semper tamen impii prosperantur; nam et lucerna eorum sepe exstinguitur, et ea que quasi oculorum lumen amabant amittunt. Hoc enim unicuique lucerna est, quod multum diligit, siue filii sunt, siue diuitie, siue honores; inundatio autem superuenit eis, quando repentina Dei indignatio eos uehementer affligit. Diuidit autem eis dolores Dominus furoris sui, quia alios eis in hac uita tribuit, alios in futura reseruat. Quid autem eis fiat, cum ad illos dolores uenerint, audiamus. »Erunt  sicut palee ante faciem uenti, et sicut fauilla quam turbo dispergit.« Prius enim quam succendantur, palee sunt, succensi uero, fauille. uentus autem et turbo qui eos dispergit, malignorum spirituum impetus intelligitur. »Deus seruabit filiis illius dolorem patris, et cum reddiderit, tunc sciet.« Non solum etiam per alios iniquos, uerum etiam per illum, qui omnium iniquissimus erit, sermones suos  uir sanctus confirmat, id est per Antichristum. Huius autem filii sunt, quicunque eius opera faciunt. His autem seruat Deus dolorem patris quia simul cum eo damnati eadem patientur tormenta. Et cum Deus ad iudicium redierit, qui modo iniuste iudicatus celos ascendit; tunc sciet iste iniquus, quantus dolor et sibi et filiis suis sit reseruatus. »uidebunt oculi eius interfectionem suam, et de furore Omnipotentis bibet.« Hoc est enim quod Apostolus ait: »Quem Dominus iehsu interficiet spiritu oris sui, et destruet illustratione aduentus sui ;« quod quia palam fiet, hoc eius oculos uisuros dicit. »Quid enim ad eum pertinet de domo sua post se, et si numerus mensium eius dimidietur?« Eius enim domus illi sunt quos deceperat. Hi autem  post mortem suam ad eum non pertinebunt; quia ueritate cognita ad fidem conuertentur, secundum illud: »Si 261 fuerit numerus filiorum Isrel, sicut arena maris, reliquie salue fient .« Dimidiabitur autem numerus mensium eius, quoniam non tantum uiuet, quantum se uiuere sperabit. Unde ipsa ueritas ait: »Nisi breuiati fuissent dies illi, non fuisset salua omnis caro; sed propter electos breuiabuntur dies illi .«

»Nunquid Deum quispiam docebit scientiam, qui excelsos iudicat?« Ac si dicat: Cum ergo manifestum sit quia et boni et mali in hac uita indifferenter aliquando affliguntur, aliquando uero non, quis docebit Deum scientiam, ut dicat non esse iustum  ut boni affligantur, neque esse iustum ut mali ducant in bonis dies suos? Qui enim excelsos iudicat, ab infimis nec doceri nec iudicari debet. Sed hoc quoque sequitur, uolo, ut respondeatis.

»Iste moritur robustus, et sanus, diues et felix; uiscera eius plena sunt adipe, et medullis ossa illius irrigantur: alius uero moritur in amaritudine anime, absque ullis opibus, et tamen simul in puluere dormient, et uermes operient eos.« Hoc de solis impiis se dixisse demonstrat. Non enim simul dormient boni et mali. In his igitur uerbis aperte demonstratur, quod neque ille damnatur, quia diues est, neque iste iustificatur, quia pauper est; sed uterque ideo damnatur, quia impius est. Non igitur diuitie uel paupertas, sanitas uel egritudo,  prosperitas uel aduersitas, sed sola impietas hominem damnat. Hoc autem quare dixerit, adiungit: »Certe noui cogitationes uestras et sententias contra me iniquas. Dicitis enim: Ubi est domus principis, et ubi tabernacula impiorum?« Quia enim omnia eius bona dissipata, et ipsum tam grauiter afflictum cernebant, impium et iniquum eum iudicabant, ac si nemo impius esset, qui in hac uita affligeretur. Nunc autem ad Antichristum, de quo supra loqui ceperat, uerba conuertit, qui quamuis omnium iniquissimus sit, in tantum tamen ad tempus prosperabitur, ut in templo Dei sedeat, ostendens se  tanquam sit Deus. Et hic quidem ex hoc impius fuisse probatur, quoniam etsi regnum, et mundi gloriam ante mortem non amittat, post mortem tamen ad tormenta mirabiliter trahitur, et hoc est quod dicit:

»Interrogate quemlibet de uiatoribus, et hec eadem illum intelligere cognoscetis. Quia in diem perditionis seruabitur malus, et ad diem furoris ducetur.« Seruabitur enim ad tempus, et non affligetur, ut postea maiori pena condemnetur. Si igitur Iob, quia affligitur, iniquus iudicatur, consequitur ut Antichristus qui prosperabitur iustus iudicetur. uiatores autem eos dicit qui, in hoc mundo peregrinantes, ad supernam patriam pergunt. Talis enim uiator erat ille qui dicebat: »Incola ego sum in terra, et peregrinus, sicut omnes patres mei. Et  uiam mandatorum tuorum cucurri .« Hic autem eadem que et Iob de Antichristi interitu intellexit. Ait enim: »Inclinabit se et cadet, cum dominatus fuerit pauperum .« Itemque: »Conteres brachium peccatoris et maligni .« Sequitur: »Quis arguet coram eo uiam eius, et que fecit, quis reddet?« Nisi Christus? subauditur; qui »eum interficiet spiritu oris sui.« Tante enim potentie, ut humana uirtus ei resistere non possit. »Ipse ad sepulcra ducetur, et in congerie mortuorum uigilabit.« De his sepulcris in Euangelio Dominus dicit: »Mortuus est autem diues, et sepultus est in inferno .« Ibi autem iste iniquus in congerie mortuorum, id est in illa tanta multitudine damnatorum uigilabit;  quoniam nunquam amplius quietem habebit, et hoc merito: »Dulcis fuit glareis Cocyti  , et post se omnem hominem trahet, et ante se innumerabiles.« Cocytus, ut pete fingunt, fluuius inferni est, qui luctus interpretatur, per quem ipsius inferni grauiores penas intelligere possumus. Huius autem fluuii glaree sunt omnes, qui in eo submersi, luctum, et miseriam, et cetera inferni tormenta patiuntur. Talibus autem dulcis fuit Antichristus, quoniam eius opera, et doctrina omnibus iniquis placuerunt. Trahet autem post se omnem hominem, quoniam quicunque ei crediderit, simul cum eo ad inferna ducetur. Homo enim hoc in loco peccatores significat, secundum illud: »uos autem sicut homines  moriemini .« Et ante se trahet innumerabiles, non solum enim illos, quos ipse hic inueniet, decipiet, sed etiam eos qui nunc eius aduentum exspectant, secum trahet ad tormenta. »Quare ergo consolamini me frustra, cum responsio uestra repugnare ostensa sit ueritati?« Consolamini enim deridendo dicit. Responsio illorum repugnare ueritati ostensa est, quoniam nec solos impios hoc in seculo flagellari, nec solos iustos prosperari probatum est.



CAPUT XXII.

»Respondens autem Eliphaz Themanites dixit:  Nunquid Deo comparari potest homo, etiam cum perfecte fuerit scientie? Quid prodest Deo si iustus fueris? aut quid ei confers, si immaculata fuerit uia tua? Nunquid timens arguet te, et ueniet tecum in iudicium? Et non propter malitiam tuam plurimam, et infinitas iniquitates tuas?« Constat enim uictum 262 esse Eliphaz, nec iam habere quid respondeat; quoniam et ea replicat que dicta sunt, et omnibus nota, quasi nouum aliquid dicere erubescit; insuper et ualde iratus ad iniurias et contumeliosa uerba prorumpit. Quis enim hoc ignorat, quod nemo Deo comparari possit, et quod in nulla re augeri uel minui ualeat, et quod non pro timore aliquid agat? Quod enim Iob se manifeste a Deo argui et iudicari postulauit, non minis  prouocando, sed deprecando et operando dixit. Sed audiamus, quid Eliphaz iratus contra uirum sanctum mentiendo dicat: »Abstulisti enim pignus fratrum tuorum sine causa, et nudos spoliasti uestibus. Aquam lasso non dedisti, et esurienti subtraxisti panem. In fortitudine brachii tui possidebas terram, et potentissimus obtinebas eam; uiduas dimisisti uacuas, et lacertos pupillorum comminuisti. Propterea circumdatus es laqueis, et conturbat te fortitudo subita. Et putabas te tenebras non uisurum, et impetu aquarum inundantium non oppressum iri?« Per tenebras, et aquas inundantes, omnes eius afflictiones, que repente et uiolenter super eum irruerunt, significat.  In his autem allegoriam querere superfluum est, quoniam ad litteram intelligi debent. Non enim minus uitium est, in his que ad litteram intelligenda sunt, allegoriam querere, quam ea que allegorice intelligenda sunt, ad litteram tantum uelle interpretari. Unde cum in Euangelio Dominus dixisset: »Non lotis manibus manducare, non coinquinat hominem ,« et apostoli parabolice dictum putantes, dicerent: »Edissere nobis parabolam istam ;« illico eos Dominus redarguit, dicens: »Adhuc et uos sine intellectu estis?« 

»An non cogitas quod Deus excelsior celo sit, et super stellarum uertices sublimetur? Et dicis: Quid enim nouit Deus? Et quasi per caliginem iudicat.  Nubes latibulum eius, nec nostra considerat, et circa cardines celi perambulat.« Quamuis enim Deus celo excelsior sit, mundi tamen gubernacula non relinquit. Nec longe quidem est, quia ubique est. Omnia nouit, quia omnia fecit, cuius oculis nec nubes nec caligines obstant. Cuncta considerat, et quamuis immobilis manens, cuncta perambulat. »Nunquid semitam seculorum custodire cupis, quam calcauerunt uiri iniqui, qui sublati sunt ante tempus suum, et fluuius subuertit fundamentum eorum?« Semita enim seculorum illa est, per quam non spirituales, sed seculares homines gradiuntur, que, quia longa et ampla est, seculorum dicitur. Hanc autem semitam calcant, et custodiunt uiri iniqui, quoniam sola presentia et  secularia diligunt. Hanc autem et Iob custodire cuperet, si, ut ipse putabat, propter bona fugitiua doluisset. Sunt uero sublati uiri iniqui ante tempus suum, quia non tantum uiuunt, quantum se uiuere sperabant. Fluuius enim, et impetus mortis subuertit fundamenta eorum, id est eorum uite stabilitatem. Fluuius enim mors dicitur, quia ex quo cepit fluere, non destitit: de hoc enim fluuio bibunt, quicunque in hunc mundum ueniunt: »Qui dicebant Deo: Recede a nobis, et quasi nichil possit facere Omnipotens, existimabant eum, cum ipse implesset domos eorum bonis.« Deus enim iniquorum domos bonis implet, quia diuitiis secularibus, que utique quantum ad se bone sunt, eos multiplicari facit. »Quorum sententia longe sit  a me.« Hec autem uerba Eliphaz remouet a se, quia propter se beatum Iob ea superius dixisse putauit.

»uidebunt iusti, et letabuntur, et innocens subsannabit eos.« Hoc est enim quod Psalmista ait: »Letabitur iustus, cum uiderit uindictam .« Innocens autem, id est Christus, subsannabit eos, secundum illud: »Qui habitat in celis irridebit eos, et Dominus subsannabit eos ,« et insultando dicet: »Nonne succisa est erectio eorum?« Quia se eleuando superbiebant. »Et reliquias eorum deuorabit ignis.« Ignis utique gehenne, reliquias autem, carnem et animam uocat, quoniam ex omnibus que possidebant, nichil aliud  eis relinquetur. »Acquiesce igitur ei, et habeto pacem, et per hoc habebis fructus optimos.« Acquiesce, inquit, ei, et noli superbire; et habeto nunc iam quietem et pacem; et per hoc habebis optimos fructus et magnam remunerationem. »Suscipe ex ore illius legem, et pone sermones illius in corde tuo.« Suscipe, inquit, hec uerba, suscipe hanc legem, non de ore meo, sed de ore illius; hec enim uerba et hi sermones illius sunt. Pone igitur eos in corde tuo, et noli eorum obliuisci. uera quidem dicit Eliphaz, sed arroganter loquitur: »Si reuersus fueris ad Omnipotentem, edificaberis, et longe facies iniquitatem a tabernaculo tuo.« Destructus, inquit, es propter superbiam et iniquitatem tuam; sed si penitentiam agas  et ad Deum reuertaris, iterum edificaberis, et omnis iniquitas fugiet a te. »Dabit pro terra silicem, et pro silice torrentes aureos.« Si, inquit, ad Omnipotentem reuersus fueris, pro terre mollitie et infirmitate quam habuisti, dabit tibi silicis robur et fortitudinem. Quam fortitudinem si bene tenueris, dabit tibi pro ea torrentes aureos, id est magnam sapientie et scientie plenitudinem. »Eritque Omnipotens contra hostes tuos, et argentum coaceruabitur tibi.« Illi enim coaceruatur argentum, qui et sapientiam in corde, et ueritatem tenet in locutione. Sapientia enim sine ueritate inutilis est. »Tunc super Omnipotentem deliciis afflues, et leuabis ad Deum faciem tuam.« Deliciis enim super Omnipotentem affluit, qui in eius contemplatione delectatur;  ideoque subditur: »Et leuabis ad Deum faciem tuam,« quia iam non ima, non terrena, sed celestia 263 intueri delectaberis. »Rogabis eum, et exaudiet te, et uota tua reddes.« Qui enim post exauditionem uota reddit, se ut exaudiretur, aliquid uouisse ostendit. Quod quidem et nautis, et aliis, qui in periculo sunt, sepe contingit. »Decernes rem, et ueniet tibi, et in uiis tuis splendebit lumen:« id est, quod desiderabis consequeris, et in tuis operationibus non errabis. »Qui enim humiliatus fuerit, erit in gloria, et qui inclinauerit oculos, ipse saluabitur.« Secundum illud: »Omnis qui se humiliat, exaltabitur. .« Facile enim in oculis superbia deprehenditur. »Saluabitur innocens, saluabitur autem in munditia manuum  suarum.« Et humilis quidem, et innocens saluabitur, non tantum quia humilis et innocens est, quantum quod in omni suo opere mundus est.



CAPUT XXIII.

»Respondens autem Iob, ait: Nunc quoque in amaritudine est sermo meus, et manus plage mee aggrauata est super gemitum meum.« Quia, inquit, et uos sub specie consolationis iniustis increpationibus me fatigatis, et manus Domini me flagellare non cessat, sermo meus in amaritudine est, et gemitus meus amplius crescit.

»Quis mihi tribuat, ut cognoscam et inueniam illum, et ueniam usque ad solium eius? Ponam coram eo iudicium meum, et os meum implebo increpationibus: ut sciam uerba que mihi respondeat,  et intelligam quid loquatur mihi.« Deum enim cognoscere, et inuenire, et usque ad solium eius peruenire, est eius uoluntatem, eiusque occulta iudicia plenissime intelligere. Hoc autem B. Iob desiderabat, quia cur affligeretur scire cupiebat. uult quoque coram eo iudicium ponere, et os suum increpationibus implere, quia omnem uitam suam ei confiteri, et in quibuscunque deliquit, seipsum iudicare, damnare et increpare paratus est. Sed hoc quare? Ut sciat quid illi Dominus respondeat, et quid loquatur. Tunc enim Dominus illi responderet et loqueretur, si et suam uoluntatem et illud quod scire cupiebat ei reuelaret.

»Nolo multa fortitudine contendat mecum, nec magnitudinis sue mole me premat. Aequitatem  proponat contra me, et perueniat ad uictoriam iudicium meum.« Nemo enim tam iustus est, qui se defendere ualeat, si districto iudicio a Domino iudicetur. Unde Psalmista ait: »Non intres in iudicium cum seruo tuo, quia non iustificabitur in conspectu tuo omnis uiuens .« Quis enim, non dicam de originali, sed de his que cogitatione uel ignorantia peccat, se posset defendere, si districto iure a Domino iudicaretur. uult igitur iudicari equitate et misericordia, quod quidem secundum seculi leges dicitur, ex bono et equo. Aequum est enim ut humilibus et bono animo seruientibus, etsi ignoranter, et in his, sine quibus hec uita uix ducitur, peccatis aliquomodo labentibus,  et confestim ad penitentiam confugientibus, equum, inquam, est ut illis Dominus parcat. Hanc autem equitatem si Dominus proposuerit aduersum Iob, nichil timet quin eius iudicium ad uictoriam perueniat. Sed quare beato Iob hec equitas denegatur, que nulli unquam peccatori denegatur?

»Si ad orientem iero, non apparet; et si ad occidentem, non intelligam eum; si ad sinistram, quid agam? Non apprehendam eum. Si me uertam ad dexteram, non uidebo illum. Ipse uero scit uiam meam, et probabit me quasi aurum, quod per ignem transit.« Ergo, inquit, et meipsum, et uiam meam penitus agnoscit. Quero enim, et diligenter mecum pertracto, si in oriente, id est in prima etate aliquid egi, ut sic affligi debuissem, et non  intelligo, neque peccatum, neque ibi iudicem pro peccato iudicantem. Item uenio ad occidentem, id est ad hanc ultimam meam etatem, et neque ibi uideo meum iudicem me iudicantem. Et non tantum in equitatibus, uerum etiam in dextra et sinistra, id est in prosperitatibus et aduersitatibus meis, idipsum quero, et non inuenio. Sic igitur ignorantie tenebris inuolutus, non cognosco meipsum. Ipse uero scit omnem uiam meam, et ideo probabit me, quasi aurum quod per ignem transit, id est neque exurere, neque affligere me cessabit, donec omnium uitiorum rubigine decocta, nichil uitiosum, et immundum in me maneat.

»uestigia eius secutus est pes meus; uiam eius custodiui, et non declinaui ex ea; a mandatis labiorum  eius non recessi, et in sinu meo abscondl uerba oris eius.« Ideo, inquit, quid reprehendam, uel in quo damnari debeam non inuenio, quoniam in quantum potui legem Dei custodiui. uestigia eius secutus est pes meus, quoniam recte incedens, uirtutum gradibus eum imitatus sum. uerba autem in sinu cordis abscondit, qui ea firmissime memorie mandat. »Ipse enim solus est, et nemo auertere potest cogitationem eius, et anima eius, quodcunque uoluerit, hoc fecit.« Bene ille solus esse dicitur, qui semper est, et nunquam mutatur. Nemo autem eius cogitationem auertere potest, quia quod semel disposuit, firmum et stabile est. En anima eius, id est uirtus, et potentia eius, quecunque uoluit fecit. Quia igitur talis est, merito eum  secutus sum, quoniam talis non est alius quem sequi debuissem. »Cumque expleuerit in me uoluntatem suam, et alia similia multa presto sunt ei.« Id est, postquam me nescio pro qua culpa, secundum 264 uoluntatem suam afflixerit, alia quoque si uoluerit in me reperiet, pro quibus iterum affligar. »Et idcirco a facie eius turbatus sum, et considerans cum timore sollicitor.« Quia nichil, inquit, eum latere potest, districtum eius iudicium timeo, dum ipsius faciem et cognitionem considero. »Deus molliuit cor meum, et Omnipotens conturbauit me.« Ipse, inquit, bene cognoscit, eique in nullo me abscondere possum. Qui non solum me fecit, sed et cor meum molliuit, et quidquid boni  me egisse putabam, non ego egi, sed ipse: »Quoniam neque uolentis, neque currentis, sed miserentis est Dei .« Et Omnipotens conturbauit me, qui quare conturbauerit, et si ego nesciam, ipse tamen non ignorat. »Non enim perii propter imminentes tenebras, nec faciem meam operuit caligo.« Patior, inquit, ignorantie tenebras, sed non erroris. Erroris enim tenebras qui patiuntur, ut Iudei, pagani et heretici, in ipsis et propter ipsas pereunt. Ego autem propter tales tenebras non perii, nec affligor; neque cordis mei oculos operuit caligo erroris.



CAPUT XXIu.

»Ab Omnipotente non sunt abscondita tempora, qui autem nouerunt eum, ignorant dies illius  .«  Nos, inquit, sine aliqua ignorantia non sumus. Solus enim Deus omnia nouit, qui presentia simul, et preterita et futura uidet. Qui autem nouerunt eum, siue angeli, siue sancti, et si per fidem eum nouerunt; eius tamen dies ignorant, qui eorum ab eterno non recordantur. Que enim scientia infinitum comprehendere ualeat? Hinc autem narrare incipit iniquorum uitam et operationem.

»Alii terminos transtulerunt, diripuerunt greges, et pauerunt eos. Asinum pupillorum abegerunt, et abstulerunt pro pignore bouem uidue. Subuerterunt pauperum uiam, et oppresserunt pariter mansuetos terre.« Hec autem quoniam ad litteram plana sunt, quid allegorice significent, uideamus. Fidei namque terminos et Iudei, et heretici transferunt,  quando uel plus, uel minus, quam Ecclesia catholica habet, eredere persuadent. Greges autem diripiunt et pascunt, quia quoscunque fideles Deo subripere et decipere possunt, sui erroris doctrina pascunt et nutriunt. Sed quid per asinum et bouem, nisi episcopos et sacerdotes, qui et Dei agrum colunt, et aliorum onera ferunt? Quid uero per uiduam et pupillos, nisi Ecclesiam et eius filios? Horum autem bouem et asinum heretici furantur et tollunt, quando de sacerdotali ordine aliquem subuertunt. Bouem autem pro pignore tollunt, quia prelato aliquo decepto, sic de subditis securi sunt, quasi de quibus iam pignus tenent, unde et subditur, quia »subuerterunt pauperum uiam, et pariter oppresserunt  mansuetos terre.« Deceptis etenim illis, qui et fide et scientia diuites uidebantur, facile simplices et indocti subuertuntur et opprimuntur. Sequitur:

»Alii quasi onagri in deserto egrediuntur ad opus suum, uigilantesque ad predam preparant panem liberis, agrum non suum demetunt, et uineam eius, quem ui oppresserunt, uindemiant.« Alii, inquit, quasi onagri, uoluptati et luxurie dediti, per eius mundi desertum, non Dei, sed suum opus faciunt. uigilant ad predam, dant operam deceptioni, preparant panem, id est fallacie doctrinam liberis  suis, illis uidelicet qui eos imitantur. Agrum non suum demetunt, quia Dei Ecclesiam uastant. Et uineam eius, quem ui oppresserunt, uindemiant. »uinea enim Dei Sabaoth domus Isrel est, in qua quet fideles heretici decipiunt, tot quasi botros in ea uindemiant .« Sed quia Christus ueritas est, quicunque ueritati resistunt, Christum uiolenter opprimunt.

»Nudos dimittunt homines, indumenta tollentes, quibus non est operimentum in frigore, quos imbres montium rigant, et non habentes uelamen amplexantur lapides.« Heretici enim fidei indumenta tollentes, eos quos decipiunt nudos dimittunt, illos uidelicet quibus non est operimentum in frigore, in eo utique frigore, de quo dicitur: »Quia  abundauit iniquitas, refrigescet caritas multorum .« Facile enim illis fidei indumenta tolluntur, qui caritatis operimentum non habent, si quando iniquitatis frigus contra ignem caritatis ingruerit. Sed quia dixit, »dimittunt,« de illis intelligere debemus quos heretici subuertentes retinere non ualent, quoniam errore cognito ad Ecclesiam conuertuntur; unde et subditur: »Quos imbres montium rigant;« id est, quos sanctorum doctrina ab omni heresi lauat et purgat. Hi autem qui nudi erant, et uelamen non habebant  amplexantur lapides, dicentes montibus: »Cadite super nos; et collibus: Operite nos .« Rogant enim sanctos, deprecantur lapides uiuos, ut eorum contegant nuditatem,  et fidei indumentis eos iterum induant. »uim fecerunt, depredantes pupillos, et uulgum pauperem spoliauerunt.« Quia enim fortiores, et thesauris sapientie diuites, neque depredari, neque aliqua uia per eos transire possunt, ad pupillos et uulgum pauperem et 265 indoctum se conuertunt. »Nudis et incedentibus absque uestimento, et esurientibus tulerunt spicas.« Nudi et esurientes illi sunt quos plene fidei doctrina nec induit nec satiauit. Unde non granum, sed spicas perdunt, quia fidem quam gerunt nondum uident, neque cuius sit saporis intelligunt. »Inter aceruos eorum meridiati sunt, qui calcatis torcularibus sitiunt.« Per eos qui calcatis  torcularibus sitiunt, eos intelligere possumus, qui sacros libros quotidie legunt et non intelligunt; quot enim libri, tot torcularia. Inter istorum enim aceruos multi sunt, et meridiantur heretici, quoniam a doctoribus fatigati, inter tales delectantur et quiescunt, sueque praue expositionis mustum propinant. »De ciuitatibus fecerunt uiros gemere, et anima uulneratorum clamauit, et Deum inultum abire non patitur.« Ciuitates iste singule Ecclesie sunt. uiri autem, qui in eis gemunt, episcopi sunt et sacerdotes, quorum anime doloris uulnere pro hereticorum crudelitate ad Deum  clamant. Quos quidem absque dubio Deus uindicabit. »Ipsi fuerunt rebelles lumini, nescierunt uias eius, nec reuersi sunt per semitas illius.« Lumini, id est Christo, qui est lux uera, et lumen de lumine, semper heretici rebelles fuerunt. Et nescierunt uias eius, quia »uniuerse uie Domini misericordia et ueritas ;« ipsi uero impii et mendaces. Nec sunt reuersi per semitas illius, ut de suis iniquitatibus penitentiam agerent. Penitentia enim non uia, sed semita est.

»Mane primo consurgit homicida, interficit egenum et pauperem, per noctem uero erit quasi fur.« Iniqui enim quod in die non possunt, in nocte agunt, quibus nullum tempus uacat ab iniquitate. »Oculus adulteri obseruat caliginem, dicens:  Non me uidebit oculus, et operiet uultum suum.« »Omnis enim, sicut scriptum est, qui male agit, odit lucem .« Hoc autem et de heretico intelligi potest, quoniam ipse ex Ecclesia adulter est, semperque caliginem obseruat, quia dubie et obscure loquens, deprehendi pertimescit. Et hoc est quod dicit: quia operuit uultum suum; non enim uult cognosci, qui uultum operit. »Perfodit in tenebris domos, sicut in die condixerant sibi, et ignorauerunt lucem.« Hoc beatus Iob specialiter de amicis suis dicere uidetur, de quibus superius ait.

Condixerant enim inter se, ut simul uenientes uisitarent eum. Hi enim cum in die et in prosperis essent, inter se condixerant, ut ad Iob in tenebris et in aduersitatibus positum uenirent, eiusque omnes  conscientie domos, et receptacula suis increpationibus diligentissime perfoderent et aperirent. Et ignorauerunt lucem, quia ignorantie tenebris inuoluti ueritatis lucem in uerbis beati Iob non agnoscebant. »Si subito apparuerit aurora, arbitrantur umbram mortis: et sic in tenebris, quasi in luce ambulant.« Tunc aurora hereticis apparet, quando uel rationibus, uel sanctorum exemplis conuicti, in suis erroribus ueritatem agnoscunt. Hoc autem ipsi arbitrantur umbram mortis, quia unde letari debuerant, inde usque ad mortem contristantur; et sic in tenebris, quasi in luce ambulant, quoniam non minus in tenebris erroris delectantur, quam sancti et catholici uiri in luce ueritatis. »Leuis est super  faciem aque.« Facies enim aque quolibet uento perflata mouetur, sic et iniquus omni uento doctrine circumfertur. »Maledicta pars eius sit in terra, nec ambulet per uiam uinearum.« Quotidie enim hereticos Ecclesia damnat et maledicit. uinee autem Ecclesie sunt, quarum uia fides est. Per hanc autem uiam heretici non ambulant; si enim per hanc ambulassent, heretici non essent. »Ad nimium calorem transeat ab aquis niuium, et usque ad inferos peccatum illius.« Hoc enim impii in inferno habebunt, quia de tormentis ad tormenta translati, nunc frigore, nunc estu cruciabuntur. Et usque ad inferos  peccatum illius; quoniam in peccato mortuus, et damnatus inferni tormenta patietur. »Obliuiscatur eius misericordia.« Ut nunquam misericordiam inueniat. »Dulcedo illius uermes,« id est quidquid in eo dulce fuerit a uermibus consumatur. Siue dulcedo illius, id est caro, quam sola dilexit, conuertatur in uermes. »Non sit in recordatione.« Hoc est enim quod modo dixit: »Obliuiscatur eius misericordia.« Sed conteratur quasi lignum infructuosum. Secundum illud: »Omnis arbor que non facit fructum bonum, excidetur et in ignem mittetur .«---»Pauit enim sterilem, que non parit, et uidue bene non fecit.« Carnem enim suam, que omni bono opere sterilis et infecunda fuerat, deliciose nimium pauit, anime uero  sue uiduate, et a Deo separate bene non fecit.

»Detraxit fortes in fortitudine sua: et cum steterit, non credet uite sue.« Detraxit, inquit, fortes, id est decepit huius seculi potentes in sue prauitatis fortitudine; et interius excecatus, quandiu in hoc mundo steterit, non credet uite sue, id est Christo, qui ait: »Ego sum uia, ueritas et uia .«

»  Dedit ei Deus locum penitentie, et ille abutitur eo in superbiam.« Quia cum se penitentie humiliare debuisset, ipse econtra superbire non cessat. »Oculi autem eius sunt in uitiis illius, eleuati sunt ad modicum et non subsistent.« Non enim in uiis Dei, sed in uiis suis oculi eius, 266 quoniam assuete iniquitatis uias semper, et opera intuens,  nunquam eorum obliuiscetur. »Eleuati sunt ad modicum« in superbia. »Et non subsistent;« quia cito peribunt et deficient. »Et humiliantur sicut omnia,« terrena scilicet et transitoria. »Et auferentur« de uite huius illecebris. »Et sicut summitates spicarum«  »conterentur. Quod si non est ita, quis me potest arguere esse mentitum, et ponere ante Deum uerba mea?« Sic, inquit, est, ut dixi: uerumtamen si ita non esset, uos de mendacio arguere non possetis, neque ante Deum ponere uerba mea, quoniam et mendaces probati estis, et quibus iam credatur, digni non estis.



CAPUT XXu.

 »Respondens autem Baldad Suhites, dixit: Potestas et terror apud eum, qui facit concordiam in sublimibus suis.« Si, inquit, alicuius rei timor est, ille solus timendus est qui suo terrore et potestate malignorum spirituum fugato exercitu, in sublimibus suis concordiam fecit, quoniam inter ceteros angelos pacem et concordiam confirmauit; qui non solum concordes et fortes, uerum etiam innumerabiles sunt, ut nichil eis resistere possit; unde et subditur: »Nunquid est numerus militum eius? Et super quem non refulget lumen illius?« Ac si dicat: Stultitia quidem est cum eo contendere  uelle, qui et sua, et suorum militum numero et fortitudine omnia superat; cuius oculorum lumen ubique refulget, cui non solum actiones, sed etiam cogitationes se abscondere nequeunt.« Nunquid iustificari »potest homo, comparatus Deo? Aut apparere mundus, natus de muliere?« Sic, inquit, ut ceteri homines es, nec te de muliere natum esse negare debes, que utique fragilis est, et porta peccati  . Non igitur mundus es, nec Deo comparatus iustificari potes, quia dixisti: »Aequitatem proponat contra me, et perueniat ad uictoriam iudicium meum. Ecce enim luna non splendet, et stelle non sunt munde in conspectu eius; quanto magis putredo, et filius hominis, uermis.«  Quid enim per lunam, nisi Ecclesiam; quid uero per  stellas, nisi sanctos? Ecce, inquit, Ecclesie et stelle Noui Testamenti, id est sancti baptismatis unda renouati, et originali peccato soluti, ante Dei oculos omnino mundi non sunt; quanto magis homo putredo, et filius hominis, uermis, qui nondum in aliquo innouatus primi hominis maledictione tenetur; cui dictum est: »Maledicta terra in opere tuo ;« et paulo post: »Quia puluis es, et in puluerem reuerteris .«



CAPUT XXuI.

»Respondens autem Iob, dixit: Cuius adiutor es? Nunquid imbecillis? et sustentas brachium eius qui non est fortis? Cui dedisti consilium? Forsitan illi qui non habet sapientiam, et prudentiam tuam  ostendisti plurimam? Aut quem docere uoluisti? Nonne eum qui fecit spiramentum?« Isti enim quasi Dei adiutores pro Deo loquentes, eiusque iustitiam defendentes, et Deum iustum, et Iob iniustum probare conabantur, ac si Deus, ut imbecillis, imprudens et inscius causam suam defendere non posset, uel uir sanctus eum iniustum probare uoluisset. Hinc autem Dei fortitudinem, prudentiam et sapientiam describit, dicens:

»Ecce gigantes gemunt sub aquis  , et qui habitant cum eis. Nudus est infernus coram illo, et nullum est operimentum perditioni.« Ecce, inquit, gigantes, id est reges et principes, ceterique potentes, et qui cum eis habitant, eorum scilicet consiliarii et familiares, gemunt sub aquis, id est in  regimine populorum. »Aque enim multe, populi multi .« Non enim sine magno labore et sollicitudine eos quos regunt, uel habere, uel tenere possunt. Gemunt igitur sub eis, quia quasi grauiter onerati, uix eos ferre et regere possunt. Deus autem solo nutu cuncta disponit et ordinat. Infernus autem et perditio, diabolus intelligitur, qui  ipsis quoque quos perdidit, in penis inferior est. Hic autem, quia suam iniquitatem et malitiam Deo abscondere non potest, nudus et sine operimento coram eo esse perhibetur. »Qui extendit aquilonem super uacuum, et appendit terram super nichilum.« Hoc cum ad litteram uerum sit, magis mirari quam intelligere possumus. Per aquilonem ille significatur, qui ait: »Sedebo in monte testamenti in lateribus aquilonis, et ero similis Altissimo .« Hunc autem extendit Deus super uacuum, qui illis dominari permittit, qui fide, religione et bona operatione uacui sunt. Terram autem super nichilum appendit, quia sanctam Ecclesiam super gentes firmauit et stabiliuit, quas prius pro nichilo computabat, secundum illud: »Omnes gentes quasi  non sint, sic sunt coram eo, et quasi nichilum, et inane reputate sunt ei .«--- »267 Qui ligat aquas in nubibus, ut non erumpant pariter deorsum.« Nubes doctores sunt, in quibus Deus sue doctrine aquam ligauit, et clausit, ne simul tota erumperet, potius auditorum uitam, quam sitim exstingueret. Ideoque Apostolus aliis lac potum dedit, non escam , qui tamen sapientiam loquitur inter perfectos. »Qui tenet uultum solii sui, et expandit super illud nebulam suam.« Solium enim, sedes iudiciaria intelligitur. Faciem igitur sui solii Deus adhuc abscondit, et tenet, quia eius occulta iudicia, donec in hoc mundo sumus, scire non possumus. Unde non immerito obscuritatis nebulam super illud expansam esse  dicit. »Terminum circumdedit aquis, donec finiantur lux et tenebre.« Per aquas, sanctarum Scripturarum scientiam significauit. Cui scientie Deus terminum posuit, ut non plene intelligatur, donec finiantur lux et tenebre, id est dies et nox. Scriptum est enim: »quia uocauit Deus lucem diem, et tenebras noctem .« Nemo igitur integram, perfectamque scientiam habebit, nisi prius hic mundus finiatur. »Columne celi tremiscunt et pauent ad nutum eius.« Celi namque columne, apostoli sunt Ecclesieque doctores, qui nisi Deum timuissent, tanta pro eo non paterentur. »In fortitudine illius repente maria congregata sunt, et prudentia eius percussit superbum.« Dei namque uirtus et  sapientia, Dei fortitudo et prudentia Christus est. Hic autem incarnatus diabolum percussit, et de regno, quod iamdiu possederat, eiecit. Et ita cuncta maria, id est omnes mundi huius nationes, repente in unam fidem, et unam Ecclesiam congregauit. »Spiritus eius ornauit celos, et obstetricante manu eductus est coluber tortuosus  .« Nondum enim  celi, id est sancti apostoli, ornati erant; sed Spiritu sancto adueniente, statim et scientia, et diuersitate linguarum, et uirtutum efficacia ornati sunt. Et coluber ille tortuosus, qui primum hominem decepit, et nunquam recta uia incedit, de fidelium mentibus eductus, et eiectus est, manu et uirtute Dei in anima, et in corpore fideles suos circumcidente.

»Ecce hec ex parte dicta sunt uiarum eius, et cum uix paruam stillam sermonis eius audierimus, quis poterit tonitruum magnitudinis illius intueri?« Hanc, inquit, particulam, et quasi stillam de illa tanta plenitudine uirtutum eius audiuimus, et nuntiauimus. Sed cum in infirmitate assumpte carnis, ut modo diximus, tanta peregit, quis eum in maiestate sua uenientem, et damnationis sententiam  super iniquos tonantem intueri poterit?



CAPUT XXuII.

»Addidit quoque Iob assumens parabolam suam, et dixit.« In eo quod parabolam dicit, aliud preter litteram querendum insinuat. »uiuit Deus, qui abstulit iudicium meum, et omnipotens qui ad amaritudinem adduxit animam meam. Quia donec superest halitus in me, et Spiritus Domini in naribus meis, non loquentur labia iniquitatem, nec lingua mea meditabitur mendacium.« Eius enim, iudicium Deus abstulit, quia aliter se iudicandum putauit. Loqui autem, oris est; meditari uero cordis. Nec igitur lingua oris mendacium, nec lingua cordis loquetur iniquitatem. Cur autem dixerit hoc, manifestat: »Absit a me, ut iustos uos esse iudicem:  donec deficiam, non recedam ab innocentia mea.« Mentiretur enim, si eos, qui iusti non erant, iustos iudicaret: si uero mentiretur, innocens non esset. Unde adhuc subditur: »Iustificationem, quam cepi tenere, non deseram. Nec enim reprehendit me cor meum in omni uita mea.« Desereret enim iustificationem, si a ueritate cessaret: ueritas enim eum iustificabat. Quod uero cor eius in omni uita sua non reprehendit, illum nisi ignoranter non peccasse ostendit. Quis enim reprehendat, quod ignorat? Quia uero illicitis cogitationibus uiriliter resistit, et si aliquando illicita cogitauerit, cor tamen eius ex hoc eum non reprehendit. »Sic agit, ut impius inimicus meus, et aduersarius meus, quasi  iniquus.« Sic igitur agit inimicus meus, id est Satan, ut impius, quia quantumcunque potest, omni pietate remota me affligit. Et aduersarius meus, quasi iniquus, quoniam equitatis mensuram me flagellando multum excedit. Hoc ille agit. Insuper et uos me simulatorem, et hypocritam esse putatis. Unde et subditur: »Que enim est spes hypocrite, si auare rapiat, et non liberet Deus animam eius? Nunquid clamorem eius audiet Deus, cum uenerit super illum angustia?« Cum enim hypocrita se iustum simulat, iustitie laudem, que solis iustis debetur, auare rapit. Hoc autem facit, quia eterne retributionis spem non habet. Unde stultissimus  comprobatur, qui se Deo seruire simulat, et eius animam Deus non liberat. Huius autem clamorem post hanc uitam Deus non audiet, quamuis multum clamet: »Domine, Domine, aperi nobis .« Sequitur: »Aut poterit in Omnipotente, delectari? Aut inuocare Deum in omni tempore?« Non enim delectantur in Domino, qui solam mundi laudem et gloriam querunt. Hi tamen non semper, sed 268 quando aliqua aduersitate tanguntur, tunc Deum inuocant. »Docebo uos per manum Dei, que Omnipotens habet, nec abscondam: ecce uos omnes nostis, et quid sine causa uana loquimini?« Docebo, inquit, uos, nec abscondam ea que Omnipotens habet, id est ueritatem; hec enim semper est doctrina Omnipotentis. Sed quomodo docebo?  Non utique per me, sed per manum Dei, que tam fortis est, ut etiam lapidea corda mollire possit. Sed dicite mihi: Quid sine causa contra me uana loquimini, cum ipsi sciatis uera esse que dico: »Hec est pars impii apud Deum, et hereditas uiolentorum, quam ab Omnipotente suscipient. Si multiplicati fuerint filii eius, in gladio erunt, et nepotes eius non saturabuntur pane.« Impii enim, et uiolenti heretici sunt, quia et crudeliter animas perdunt, et uiolenta interpretatione Scripturas exponunt. Hi autem quam partem et hereditatem a Deo suscipiant, audiamus. Si multiplicati fuerint, inquit, filii eius, id est imitatores eius, et qui de eius doctrina generantur, diuine ultionis gladio ferientur. Et nepotes eius, illi scilicet, qui de his  malis fillis nascuntur, non saturabuntur pane, pane utique uiuo qui de celo descendit. Quoniam autem hereticorum alii ad Ecclesiam conuertuntur, alii uero in suis erroribus relinquuntur; ideo subditur: »Qui reliqui fuerint ex eo, sepelientur in interitu, et uidue illius non plorabunt.« Qui, inquit, ad ueritatem non redierint, et in sua malitia perstiterint, in interitu eterne damnationis sepelientur. »Et uidue, illius non plorabunt.« Cuius illius? Illius, cuius filii in gladio erunt. Sed que sunt eius uidue, nisi anime, que cognita ueritate ab eo sunt separate? Et iste quidem uidue non plorabunt, imo gaudebunt, quoniam cum sanctis in gaudio erunt. »Si comportauerit  quasi terram argentum, et sicut lutum preparauit uestimenta, preparabit quidem, sed iustus uestietur illis, et argentum innocens diuidet.« Quid enim per argentum et uestimenta, nisi sanctarum Scripturarum testimonia intelligimus? Qui enim his non abundat, pauper et nudus est; pauper quidem in ratiocinando, nudus uero in se contegendo et defendendo. Fit enim multoties, ut heretici libros componant, et in sua defensione sanctarum Scripturarum testimonia colligant, que se ad defendendum cum ad concilia comportauerint, eisdem ipsis, quasi suis gladiis superantur. Et ita quidem fit, ut iustus eorum uestibus armetur et induatur,  et eorum eloquiorum diuitias, que per argentum figurantur, uir innocens rationabiliter exponat et diuidat. »Aedificauit sicut tinea domum suam, et sicut custos fecit umbraculum.« Domum suam sicut tinea hereticus edificat, quia Ecclesia, quam regit, corrumpendo et dissipando construit. »Facit autem sicut custos umbraculum,« quoniam eius edificium non habet fundamentum positum. Non enim edificat super fundamentum apostolorum et prophetarum.

»Diues cum dormierit, nichil secum auferet, aperiet ocutos, et nichil inueniet.« Diues enim qui non in Deo, sed in huius mundi diuitiis spem habet, postquam dormierit, et mortis somno oculos clauserit, nichil secum auferet. Aperiet oculos in resurrectione,  et nichil inueniet, quoniam tanta inopia opprimetur, ut guttam aque mendicare cogatur; unde et sequitur: »Apprehendet eum, quasi aqua, inopia, et nocte opprimet eum tempestas. In nocte enim, et in tenebris positus, omnium tribulationum impetu et tempestate opprimetur, et quasi abundanti et repentina aqua, ita inopia apprehendetur. Tollet eum uentus urens, et auferet, et uelut turbo rapiet eum de loco suo.« Tollet eum, inquit, de hac uita uentus urens, id est malignus spiritus, et qui uiolenter animas tollit, et quas tollit eternis tormentis exurit. Et uelut turbo, et impetus tempestatum rapiet eum de loco suo, id est de hoc mundo, in quo ad tempus habitauit. Et hoc  merito. »Emittit super cum, et non parcit, de manu eius fugiens, fugiet.« Emittit, inquit, Dominus super eum, et extendit uirgam correctionis sue, et non parcit ad tempus, ut in eternum parcat: corripit enim omnem filium, quem recipit . Ille uero cum se emendare, et de Dei correctione gaudere debuisset, quasi malus discipulus, non recipiens disciplinam de manu eius fugiens fugit. In hoc enim fugit, quod disciplinam non recipit. Sed quid Dominus ad hec? Subditur: »Stringet super eum manus suas, et sibilabit super illum, intuens locum eius.« Hoc est enim, quod peccanti populo per prophetam Dominus dicit: »Iam non irascar tibi amplius ;« id est, age quod uis, quia ego te ulterius non corrigam.  Manum enim stringere est a flagellis et alapis cessare. Intuens autem locum eius super eum sibilat, quia considerans ad quam penam et mortem tendat, quasi admirando eum irridet.



CAPUT XXuIII.

»Habet argentum uenarum suarum principia, et auro locus est, in quo conflatur.« Quamuis, inquit, heretici, de quibus supra multa locuti sumus, argentum habeant, eius tamen uenas et principium non habent. uena enim et principium argenti, id est sanctorum eloquiorum, ueritas est. Omnis enim diuina Scriptura hoc ex fonte manat. De hoc autem fonte illi non bibunt, quoniam praue Scripturas interpretantur. Locus autem, in quo conflatur aurum, Ecclesia est, quoniam extra eam,  neque sapientie thesaurus bene exponitur, neque uasa digna 269 honore fabricantur. Hic enim uas electionis beatus Paulus fabricatus est. Hic igne martyrii et tribulationis omnes martyres conflati sunt. »Ferrum de terra tollitur, et lapis solutus calore in es conuertitur.« Terra enim in ferrum, et lapis in es, sancti Spiritus igne decocti, conuertuntur, quoniam terreni et peccatores, duri et increduli, ferri fortitudinem et eris sonum suscipiunt, ut et fortes sint in opere, et clari in predicatione. »Tempus posuit tenebris, et uniuersorum finem ipse considerat.« Tempus enim posuit tenebris, quia sue iucarnationis tempore Saluator noster Scripturas aperuit, et ignorantie tenebras ab eis remouit. Siue etiam: tenebris, id est peccatoribus,  terminum posuit, quo et peccare desistant et penitentiam agant. Ipse etiam uniuersorum finem considerat, quia ad quem finem omnia tendunt, non ignorat. Cum enim et Iudas inter apostolos, et Paulus inter persecutores essent, utriusque finem ipse uidebat.

»Lapidem quoque caliginis, et umbram mortis diuidit torrens a populo peregrinante.« Lapis enim caliginis, et umbra mortis Iudeorum populus est. Lapis quidem, quia credulitate durus, caliginis autem, quia infidelitate cecus. Sub quo, qui se humiliauerit, sic eius umbra, quasi morte exstinguetur. Omnis enim, ad cuius doctrinam prosternimus, umbra nobis est. Sed qui torrens, nisi fluuius, et predicatio  noui testamenti? Quid uero populus peregrinus, nisi Ecclesia, quia in hoc mundo peregrinans, dicit: »Non enim habemus hic manentem ciuitatem, sed futuram inquirimus .« Torrens igitur, lapidem caliginis, et umbram mortis a peregrinante populo diuidit, quia Nouum Testamentum Iudeos ab Ecclesia separat. In hoc enim a nobis differunt, quod Nouum Testamentum non suscipiunt.

»Terra de qua oriebatur panis in loco suo igne subuersa est.« Cum enim totus mundus diuini eloquii famem pateretur, tunc Iudea terra uerbi Dei pane abundabat. Hec autem in loco suo igne subuersa est, quia zelo et igne inuidie contra Christum exarsit. »Locus saphiri lapides eius, et glebe illius  aurum.« Huius, inquit, terre lapides pleni fuerunt saphiris, quia sancti, qui prius in ea habitauerunt, celi faciem et angelorum pulchritudinem imitati sunt. Et glebe illius aurum, quia sancti prophete, et per sapientiam aurum, et per fructum boni operis glebe fuerunt. »Semitam ignorauit auis, nec intuitus est eam oculus uulturis.« Auis enim Christus est, quia uolando celos ascendit. Est autem et uultur, quoniam ad suscipiendum nostre carnis morticinum descendit. Huius autem auis semitam terra illa predicta ignorauit, quia Iudeorum populus, neque quod de celo Christus descenderet, neque quod in celos ascenderet, credere uoluit. Hoc autem ideo, quia non est intuitus oculus uulturis, id est, quia non satis diligenter prophetarum uerba  considerauit. Christi enim oculi prophete fuerunt, quoniam prius per eos, postea per seipsum, sedentes in tenebris illuminauit.

»Non calcauerunt eam filii iustorum, nec pertransiuit per eam leena.« Institores enim apostoli sunt, qui fidei pretio Euangelii doctrinam ubique uendentes instabant, quorum quidem filii fuerunt episcopi et doctores. Quamuis enim apostoli Iudeam terram paruo tempore calcassent, eorum tamen filii eam non calcauerunt, quia, relictis Iudeis, omnes se ad gentes contulerunt. Leena autem Ecclesia est, que et uitia et malignos spiritus ubique uincit et deuorat. Hec autem transiuit quidem, sed non pertransiuit per eam; exspectat enim donec plenitudo gentium intret, et sic omnis Isrel saluus fiat.  »Ad silicem extendit manum suam, subuertit a radicibus montes.« Terram, inquit, leena reliquit, et ad silicem manum extendit, quia, relictis Iudeis, ad duritiam gentium auxilii sui manum porrexit. Et subuertit a radicibus montes, quia huius seculi potentes a demonum cultura funditus eradicauit.

»In petris riuos excidit, et omne pretiosum uidit oculus eius.« In petris, inquit, id est in duris et lapideis cordibus, riuos scientie uel lacrymarum excidit, et abundare fecit. Et omne pretiosum uidit oculus eius, quia sacramenta omnibus seculis abscondita ei reuelata sunt. Unde et subditur:

»Profunda quoque fluuiorum scrutatus est, et abscondita produxit in lucem.« Sanctus enim predicator fluuiorum profunda scrutatus est, et  abscondita in lucem produxit, quia utriusque Testamenti mysteria, diu abscondita, exponendo reuelauit, »Sapientia uero ubi inuenitur? Et quis est locus intelligentie?« Hec autem sapientia Christus est, qui Dei uirtus et Dei sapientia dicitur. »Nescit homo pretium eius, nec inuenitur in terra suauiter uiuentium.« Miser Iudas, miseri et Iudei, a quibus tam uili pretio emptus et uenditus est, cuius pretium sciri non potest. Si enim pretium eius homo ille iniquus sciuisset, eum tali pretio non uendidisset. Non inuenitur autem sapientia in terra suauiter uiuentium, quia non in eis habitat Christus, qui carnis illecebris et uoluptatibus traditi sunt. »Abyssus dicit: Non est in me; et mare loquitur: Non est mecum.« Abyssus enim illi sunt qui erroris et  ignorantie tenebris sunt inuoluti; in talibus autem non habitat Christus. Mare autem illos significat qui felle et amaritudine pleni, et superbie spiritu commoti, nunquam possunt esse quieti. »Non dabitur aurum obryzum pro ea, nec appendetur argentum in commutatione eius.« Aurum obryzum, quod optimum est, sanctos apostolos designat; argentum uero, propter 270 eloquii puritatem, prophetas significat. Sed tamen nullus horum Christo comparari potest. Unde Psalmista ait: »Ut quid suspicamini montes coagulatos; mons, in quo beneplacitum est Deo habitare .«---»Non conferetur Indie tinctis coloribus, nec lapidi sardonico pretiosisimo, uel saphiro.« Quid enim tincti  colores Indie, nisi philosophi huius mundi? Hi enim quidquid pulchritudinis habent, exterius et in pelle ostendunt. At uero de Ecclesia dicitur: »Omnis gloria eius filie regis ab intus« . Lapis autem sardonicus coloris sanguinei, martyres ostendit. Saphirus uero sanctos predicatores, qui altius uolant et celestia contemplantur. »Non adequabitur ei aurum, uel uitrum, nec mutabuntur pro ea uasa auri excelsa et eminentia, nec commemorabuntur comparatione eius.« Sancti enim et aurum sunt propter sapientiam, et uitrum propter uite puritatem; quales enim exterius, tales et interius sunt, nichil obscurum, nichil tenebrosum in eis est. uasa autem excelsa et eminentia illa erant, de quibus cum Dominus diceret: »Quem dicunt  homines esse Filium hominis? « Apostoli respondentes dixerunt: »Alii Eliam, alii Ieremiam, alii Ioannem Baptistam, aut unum ex prophetis.« Satis enim magni erant, qui Christus esse putabantur, et tamen nichil horum Christo comparatur. »Trahitur enim sapientia de occultis. Non adequabitur ei topazion de Aethiopia, nec tincture mundissime componentur.« De occultis enim, id est de corde, Patris trahitur hec sapientia. Sed quis eam trahit nisi pietas et misericordia? His enim trahentibus ad terram Christus descendit. Huic autem topazion non adequatur, quamuis omnium colorum diuersitate uarietur. Similiter autem neque tincture mundissime; per hec enim eos intelligimus, qui et sapientia, et scientia, et omnium uirtutum  uarietate sunt adornati; quot enim uirtutes, tot colores. Et he quidem tincture tunc mundissime sunt, quando nulla hypocrisi inficiuntur. Nihil autem horum equabitur Christo. »Quis enim in nubibus equabitur Domino? Aut quis similis erit Domino inter filios Dei?«  »Unde ergo sapientia ueniet? Et quis est locus intelligentie? Abscondita est ab oculis omnium uiuentium.« Unde, inquit, ueniet Sapientia, quis nobis eam reuelabit? »Generationem eius quis enarrabit? .« Quis est locus eius? Ubi habitat? Ipsa dicat: »Ego sum, inquit, in Patre, et Pater in me est .« Abscondita igitur est ab oculis omnium uiuentium, quoniam nemo eam nouit, sicut est. »uolucres celi quoque latet. Perditio  et mors dixerunt: Audiuimus auribus nostris famam eius.« uolucres namque celi, apostolos, et doctores, qui et altius uolant, et subtilius celestia contemplantur, significare possunt. Et his quidem quandiu in mundo fuerunt, non plene hec sapientia reuelata est. Perditio uero et mors diabolus est qui peccatores occidit, et perdit. Iste autem famam eius audiuit, quia Christi gloriam et uirtutem, uel superatus intellexit.

»Deus intelligit uiam eius, et ipse nouit locum eius. Ipse enim fines mundi intuetur, et omnia, que sub celo sunt respicit«---»Nemo enim nouit Filium, nisi Pater .« Ipse enim eius humanitatis et incarnationis uiam ante tempora  cum eo simul disposuit. Et ipse quamuis non localis, est locus eius. Unde et ipse ait: »Ego sum in Patre, et Pater in me est .« Et quoniam Deum nichil latet, hec sapientia mundi fines, et quecunque sub celo sunt, qualiter se humilient, intuetur. »Qui fecit uentis pondus, et aquas appendit in mensura.« uenti hoc in loco uel animas, uel leues et uagos homines significant. His autem fecit Deus pondus, quia religionis maturitatem, et grauitatem eis dedit. Unde et illud: »In populo graui laudabo te .« Aquas autem in mensura appendit, quia, ut Apostolus ait, sancti Spiritus gratias secundum mensuram fidei, unicuique tribuit . »Quando ponebat pluuiis legem, et uiam procellis sonantibus; tunc uidit  illam, et enarrauit, et inuestigauit, et dixit homini: Ecce timor Domini, ipsa est sapientia, et recedere a malo, intelligentia.« Pluuiis enim legem posuit, quando predicandi ordinem docuit. Ordo autem hic est; ut doctor, quod predicat, agat. Sed audiamus ipsam legem: »Sic luceat, inquit Dominus, lux uestra coram hominibus, ut uidentes opera uestra bona, glorificent Patrem uestrum, qui in celis est .« Quod autem per pluuiam, hoc per procellas, et quod per legem, hoc per uiam significauit. Per procellas tamen ea doctrina intelligitur, que de futuro iudicio, et de eterna pena, terrorem peccatoribus incutit. Quod uero ait: »Tunc uidit illam, et enarrauit, et preparauit, et inuestigauit;« hoc est intelligere, tunc eam uideri,  et enarrari, preparari, et inuestigari permisit. Tunc enim Christus cognitus est, quando predicatores pluere ceperunt. Et tunc dixit homini: »Ecce timor Domini, ipsa est sapientia, et recedere a malo, intelligentia  .« uere hec est sapientia et intelligentia, que et sola sufficit, et sine qua Christus Dei uirtus, et sapientia nec cognosci, nec haberi potest: qui enim Deum timet, nichil negligit, et qui a malo recedit nunquam peccat.



271 CAPUT XXIX.

»Addidit quoque Iob assumens parabolam suam, et dixit: Quis mihi tribuat ut sim iuxta menses pristinos, secundum dies quibus Deus custodiebat me?« Hec beatus Iob de se et de Ecclesia dicit,  ideoque parabolam uocat. Loquatur igitur Ecclesia, non illa prima et nobilis, sed ea que nunc est, et que usque ad seculi consummationem futura est. Quis, inquit, mihi tribuat, ut talis nunc sim, qualis in principio fui? Quando Deus me custodiebat, quando neque ab ipsis tyrannis, neque a uitiis, neque a malignis spiritibus me superari permittebat. Hoc autem Ecclesia secundum meliores dicit, qui Christianam religionem multum diminutam considerantes, deplorant. »Quando splendebat lucerna eius super caput meum, et ad lumen eius ambulabam in tenebris.« De hac enim lucerna et de hoc lumine  scriptum est: »Lucerna pedibus meis uerbum tuum, et lumen semitis meis .« uerbum enim caput, id est mentem illuminat, ut bene intelligat, et pedes, id est opera, ut sine offensione fiant. Hoc igitur lumine in tenebris, id est inter impios, et peccatores secura Ecclesia ambulabat, quoniam et sermonum et uirtutum luce fulgebat. Sequitur:

»Sicut fui in diebus adolescentie mee, quando secreto Deus erat in tabernaculo meo, quando erat Omnipotens mecum, et in circuitu meo pueri mei. Quando lauabam pedes meos butyro, et petra fundebat mihi riuos olei; quando procedebam ad portam ciuitatis, et in platea parabant mihi cathedram.« Iam enim magna ex parte Ecclesia senuit,  neque eam speciem et pulchritudinem, nisi in paucissimis tenet, quam in diebus adolescentie, id est tempore apostolorum et martyrum habuit. Tunc enim Deus secreto erat in eius pectoris tabernaculo, quia potius intus bene agendo, quam foris se ostentando Deo placere conabatur. Et tunc erat Omnipotens secum, quod in miraculis declaratur, qui semper eum tam presto exaudiebat. Tunc quoque pueri eius erant in circuitu eius, de quibus Apostolus ait: »Nolite pueri effici sensibus, sed malitia paruuli estote .« Pueri enim a puritate dicuntur. Tunc autem pedes suos, id est doctores qui eam ubique ferunt, butyro lauabat, quia maiori et perfectiori scientia eos infundebat. Butyrum, lactis  pinguedo est. Sicut igitur lac mediocrem scientiam, ita perfectam butyrum significat. Petra autem riuos olei ei fundebat, quia qui prius infideles, duri et lapidei erant, postea Spiritu sancto inuncti, pietatis et misericordie oleum fundebant. Ad portam uero ciuitatis procedebant, quia ciuitatem sanctam Ierusalem intrare uolentibus fidei portas aperiebat. Ponebant autem ei cathedram in plateis, ut iam non in occulto, sed palam et manifeste cunctis gentibus predicaret. Qui enim ueritatem palam docet, in platea super cathedram sedet. Sequitur:

»uidebant me iuuenes, et abscondebantur, et senes assurgentes stabant.« Iuuenes hoc loco intelliguntur, qui diu in peccatis perseuerando creuerunt. Senes uero, qui morum grauitate et religione  suam uitam commendauerunt. Isti igitur adstant ut religiosi; illi se abscondunt ut timidi. Adhuc uidemus adulteros, et fornicatores et ceteros sceleratos ab episcoporum facie declinare. »Principes cessabant loqui, et supponebant digitum ori suo. uocem suam cohibebant duces, et lingua eorum gutturi suo adherebat.« Hi principes et duces heresiarche sunt, qui sanctarum Scripturarum auctoritate et ueris rationibus conuicti, contra Ecclesiam loqui cessabant. Qui autem hoc non intelligit, legat tot concilia, in quibus hereticorum ora sunt opilata. »Audiens auris beatificabat me, et  oculus uidens testimonium reddebat mihi quod liberassem pauperem uociferantem et pupillum, cuius non esset adiutor.« Quid per pauperem uociferantem, nisi peccatorem misericordiam implorantem? Quid uero per pupillum, cui non erat adiutor, nisi infidelem aliquem, ad fidem uenientem, in quo iam diabolus pater iniquus mortuus erat? Hos autem Ecclesia liberauit, testantibus eis qui uiderunt et audierunt. Spernit enim Ecclesia surdi et ceci testimonium.

»Benedictio perituri super me ueniebat, et cor uidue consolatus sum.« Peccator enim qui periturus erat, eum benedicit per quem ad penitentiam conuertitur. Cor autem uidue consolatur, qui anime penitenti, et post multa peccata diaboli connubium  fugienti, ueniam et indulgentiam pollicetur. »Iustitia indutus sum, et uestiuit me, sicut uestimento et diademate iudicio meo.« Sic, inquit, iustitia et equitatis iudicio indutus sum, quomodo pulchris uestibus et diademate alii induuntur, quoniam non minus in istis, quam illi gloriantur in illis. »Oculus fui ceco, et pes claudo;« quoniam siue interius, siue exterius debilitati, non minorem a me quam a propriis membris consolationem habuerunt.

»Pater eram pauperum, et causam quam nesciebam, diligentissime inuestigabam.« Pauperes enim Ecclesia quasi proprios filios nutrit. Quia uero nichil temere, nichil perperam, nichil iniuste facere uult, causam quam nescit, diligentissime inuestigat. »Conterebam molas iniqui, et de dentibus illius auferebam  predam, dicebamque in nidulo meo: Moriar, et sicut palma multiplicabo dies.« Iniquorum molas conterere, est maligni spiritus, uel hereticorum machinamenta destruere: de dentibus 272 uero illorum preda aufertur, cum aliquis ab eis iam pene seductus ad ueritatis uiam reuocatur. In nidulo autem suo moritur, qui in ea fide et religione, in qua delectatur et quiescit, usque ad mortem perseuerat. Multiplicat autem dies, ut palma que et si difficile crescat, multum tamen uiuit et uiriditatem non amittit. Sic et Ecclesia ex difficili paruoque principio multum quidem creuit, et in eternum uiuit, sueque pulchritudinis uiriditatem non amittit.

»Radix mea aperta est secus aquas, et ros morabitur in messione mea.« Sanctorum enim radices  uirtutes sunt, sine quibus anima non uiuit. He autem radices ideo in sanctis non moriuntur, quia ad aquas se extendunt, et sancti Spiritus gratia, et Scripturarum fluentis semper irrigantur. Ros uero in sanctorum messione moratur, quia quando eorum anime diuine iussionis falce a corporibus separantur, non estum, sed refrigerium sentiunt. »Gloria mea semper innouabitur, et arcus meus in manu mea instaurabitur.« Quod enim innouatur, uetustum est. Dolet igitur Ecclesia, quod gloria sua in quibusdam deficit et ueterascit; sed consolatur, quoniam in aliis  proficit et innouatur. Similiter autem et arcus eius in manu illius instaurari non diceretur, nisi uires quodammodo perdidisse uideretur. Arcus etenim eius diuina Scriptura est; sagitte uero singule sententie sunt. Hic igitur arcus tunc instauratur, quando Dei uerbum instanter predicatur, et sanctorum auctoritate impius aliquis conuincitur et damnatur. »Qui me audiebant et exspectabant sententiam meam, et intenti tacebant ad consilium meum.« Quis enim Ecclesie sententiam et consilium libenter non suscipiat, nisi ille qui aures audiendi non habet? »uerbis meis nichil addere audebant, et super illos stillabat eloquium meum.« Qui enim in eius doctrina stillicidio delectantur, eius uerbis nichil addere presumunt. Heretici autem eius uerbis aliquid addunt,  et addendo ueritatem corrumpunt. »Exspectabant me sicut pluuiam, et os suum aperiebant, quasi ad imbrem serotinum.« Sicut enim terra sitiens pluuiam exspectat, ita fideles anime Ecclesie doctrinam audire desiderant, ad quam uelut ad imbrem serotinum os cordis aperiunt, mentis ariditatem tali potu exstinguere cupientes.

»Si quando ridebam ad eos, non credebant, et lux uultus mei non cadebat in terram.« Diximus enim, quoniam secundum perfectiores Ecclesieque doctores ista dicantur, qui cuius seueritatis et grauitatis esse debeant, ex eo ostenditur, quod tam raro et ridere, et letitiam in se ostendere debent; ut si aliquando hoc faciant, uix credatur eis, quod pro gaudio temporali hoc agant. Lux enim uultus  eorum in terram cadit, quando letam faciem peccatoribus ostendunt. Unde scriptum est: »Filie tibi sunt, ne ostendas letam faciem tuam ad eas .« Peccatores enim non ut rideant, sed ut fleant instruendi sunt. »Si uoluissem ire ad eos, sedebam primus. Cumque sederem, quasi rex, circumstante exercitu, eram tamen merentium consolator.« Si enim reges et principes hoc intelligerent, Ecclesie prelatos sibi subdi debere non putarent. In quanta autem reuerentia aliquando episcopi fuerint, his uerbis ostenditur. Sedent tamen adhuc boni episcopi, quasi reges, fidelium exercitu circumstante, et eorum doctrinam audiente. Qui potius suauiter consolantur merentes, quam superbe terreant delinquentes.



CAPUT XXX.


»Nunc autem derident me iuniores tempore quorum non dignabar patres ponere cum canibus gregis mei.« Sic, inquit, ut dixi, olim mihi fuit, nunc autem iuniores tempore, maiores superbia, qui in me nati, ex me exierunt, heretici scilicet, mea uerba derident. Quorum patres cum canibus gregis mei ponere non dignabar, id est his qui greges meos custodiunt, eos sociare contempsi. Inde enim plures hereticorum de Ecclesia exierunt, quod maiores dignitates in ea habere non potuerunt  .  His enim canibus sociatur, qui episcopus ordinatur. »Quorum uirtus manuum erat mihi pro nichilo, et uita ipsa putabantur indigni.« Habent enim heretici uirtutem manuum, quia plerumque bona operantur; sed hoc Ecclesia pro nichilo habet, quia fidem non habent sine qua impossibile est placere Deo.

»Egestate et fame steriles qui rodebant in solitudine, squallentes calamitate et miseria, et mandebant herbas et arborum cortices, et radix iuniperorum erat cibus eorum.« Heretici enim bono opere steriles sunt, quoniam uere doctrine egestatem et famem patiuntur. Rodunt autem in solitudine, quoniam in densa sylua sanctarum Scripturarum ea que intelligere non possunt, uiolenter rodunt et lacerant. Secundum interiorem quoque  hominem calamitate et miseria squalidi sunt, quoniam et fide sunt uacui, et uitiorum contagione fedati. Herbas autem et arborum cortices mandunt, quoniam et nouitate delectantur, et omissa spirituali intelligentia, pene omnia ad litteram exponunt. uerbi namque Dei corium et cortex littera est. Sed quid per iuniperum, 273 que tota spinis repleta est, nisi uitiorum multitudinem intelligimus. Horum autem radix superbia est, et auaritia, quoniam ex his cetera uitia originem ducunt. Hac igitur radice heretici incrassati Ecclesie humilitatem despiciunt. »Qui de conuallibus ista rapientes, cum singula reperissent, ad ea cum clamore currebant.« Diuinam enim Scripturam, quam modo solitudinem dixit, nunc conuallem appellat, quia non rhetorum  sublimitates, sed plani sermonis humilitatem imitatur. In hac autem heretici se exercentes, dum aliquid noui, et quod eorum erroribus conuenire uideatur, inueniunt, mox undique cum clamore et letitia ruunt, et suis libris et disputationibus illud inserunt  . »In desertis habitabant torrentium, et cauernis terre, uel super glaream.« Heretici enim inter eos, et cum eis habitant, qui a Deo deserti et derelicti sunt. Et isti quidem quoniam uiua aqua et indeficienti doctrina non abundant, torrentes dicuntur. Appellantur autem et cauerne terre, quia in eis serpentes et maligni spiritus habitant. Glaree quoque nominantur, quoniam et iniquitate graues sunt, et omnium uoluptatum flumine trahuntur.  »Qui inter huiuscemodi letabantur, et esse sub sentibus delictas computabant. Filii stultorum, et ignobilium, et in terra penitus non parentes.« Lactantur autem heretici inter huiuscemodi, quoniam et tales facile ab eis decipiuntur. Computant uero delicias sub sentibus esse, quia in peccatorum aculeis delectantur. Et hi quidem sunt filii stultorum et ignobilium, quia eorum magistri, nisi stulti essent, et a matris sue nobilitate degenerarent, ad hanc tantam insaniam non peruenissent. Pro qua et modo Ecclesiam fugiunt, et penitus in  terra uiuentium non apparebunt. »Nunc in eorum canticum uersus sum, et factus sum eis prouerbium.« Hoc autem ideo dicit, quoniam stulta, uana et ioculari irrisione Ecclesie aduersantur.

»Abominantur me, et longe fugerunt a me, et faciem meam conspuere non uerentur.« Longe enim ab Ecclesia fugiunt, quia sanam doctrinam recipere nolunt. Faciem quoque eius conspuere non uerentur, quoniam uerba turpia et inhonesta palam contra eam et in faciem dicunt  . Hoc autem non sine Dei permissione fieri manifestatur, cum dicitur: »Pharetram enim suam aperuit, et afflixit me, et frenum posuit in os meum.« Dei namque permissio pharetra est, ex qua uelut sagitte heretici et tyranni prorumpentes, contra Ecclesiam insurgunt.  Frenum autem illius illi sunt, qui eius doctrine et uerbis contradicunt. »Ad dexteram Orientis calamitates mee illico surrexerunt.« Hoc autem sic ad litteram dicere uidetur, quod ex illa mundi parte prius contra eam heretici uenerint. Possumus uero per Orientem, Patrem; per dextram, Filium intelligere, secundum illud: »Psallite Domino, qui ascendit super celos celorum ad Orientem .« Surrexerunt igitur calamitates Ecclesie illico contra dexteram Orientis, quia statim a principio heretici Christo Dei Filio derogare ceperunt.

»Pedes meos subuerterunt, et oppresserunt, quasi fluctibus semitis meis.«---»Qui enim lotus est, non indiget, nisi ut pedes lauet .«  Pedes igitur heretici sunt, qui terre propius adherentes, sola terrena et transitoria diligunt. Tales autem pedes heretici subuerterunt, et supplantauerunt, et sue doctrine semitis quasi maris fluctibus oppresserunt. »Dissipauerunt itinera mea, insidiati sunt mihi, et preualuerunt, et non fuit qui ferret auxilium.« Hoc enim et Dominus ait: »Qui non est mecum contra me est, et qui non colligit mecum, dispergit .« Ecclesie namque itinera heretici dissipabant, quia aliam fidem, per quam ad supernam patriam tenderetur, predicabant. Preualebant etiam aliquando, et non erat qui ferret auxilium; quod quidem occulto Dei iudicio fiebat; qui ait: »Necesse est enim ut ueniant scandala  ;« et Apostolus: »Oportet hereses esse, ut qui probati sunt, manifesti fiant .«---»Quasi rupto muro, et aperta ianua irruerunt super me, et ad meas miserias deuoluti sunt, redactus sum in nichilum.« Ecclesie namque murus, et defensio Christus est, et fides, et scientia Scripturarum. Hic autem murus, quia rumpi non potest, frustra contra Ecclesiam heretici pugnant. Quod autem ait: Redactus sum in nichilum, secundum eorum opinionem loquitur.

»Abstulisti quasi uentus desiderium meum, et  quasi nubes pertransiit salus mea.« Abstulisti, inquit, id est auferri permisisti desiderium meum, quod de omnium hominum salute habeo, et salus mea, quam ubique medicando operabar, cessauit, et transiit. Sed quomodo? Quasi uentus aufert nubes. Bene enim heretici uento, et Ecclesia nubibus comparantur, quoniam illi cum furore et impetu seuiunt, hec autem misericordie doctrinam abundanter pluit. »Nunc autem in memetipso marcescit anima mea, et possident me dies afflictionis.« Omnia enim hec ad illa tempora referri debent, in quibus heretici, et maxime Ariani sanctam Ecclesiam uehementissime perturbabant  . Tunc enim erant 274 dies afflictionis, et Ecclesie uita in semetipsa marcescebat, quoniam iam eam uiuere  tedebat. Sic enim et Apostolus ait: »Quoniam supra modum grauati sumus; ita ut tederet nos etiam uiuere .«

»Nocte os meum perforatur doloribus, et qui me comedunt, non dormiunt: in multitudine eorum consumitur uestimentum meum, et quasi capitio tunice succinxerunt me.« Hec autem de Iob ad litteram intelliguntur, quamuis de Ecclesia spiritualiter interpretemur. In hac nocte, inquit, in hac tantarum tribulationum perturbatione, os meum, fortiora membra doloribus perforantur, quoniam tante uastitatis dolores sanctorum corda penetrabant. Et qui me comedunt, non dormiunt, quoniam heretici et maligni spiritus, me persequendo, non quiescunt. Hac etiam significatione dicitur: »Quia  comederunt Iacob .« Et quia multi sunt, in multitudine eorum consumitur uestimentum meum, id est, imperfectiores exteriores decipiuntur. Tales enim Ecclesie uestimenta sunt: quoniam et exterius eam exornant, et facile eis exspoliatur. Succinxerunt autem eam, quasi capitio tunice, quatenus eam penitus suffocarent, ne ueritatem loqui potuisset. Tunice namque capitium, si fortiter constringatur, uocem penitus intercludit.

»Comparatus sum luto, et assimilatus sum fauille et cineri.« Intantum, inquit, conculcata et afflicta sum, ut me tam uilem et despectabilem quasi lutum et cinerem habeant. Sed quid mirum? »Clamabo ad te, et non exaudies me; sto, et non respicis me.« Ideo, inquit, isti superbiunt, quia  me ad te clamantem non exaudis, et in fide perseuerantem non respicis. Se quoque meliorem partem habere arbitrantur, dum pene in omnibus se uident esse superiores.

»Mutatus es mihi in crudelem, et in duritia manus tue aduersaris mihi.« Quia enim grauiter affligere ad crudelem pertinet; quamuis Deus crudelis non sit; tamen quia crudelium opus egit, crudelis uocatur. Manus enim dura est, que fortiter affligit. »Eleuasti me, et quasi super uentum ponens elisisti me ualide.« Multum, inquit, me eleuasti, magno honore et gloria me sublimasti. Iam non in  terra ambulare; sed super uentum et in ere ambulare uidebar; quoniam qualis eram, talem me homines esse credebant. Nunc autem, quoniam sic elisa, sic afflicta, sic deleta sum, ipsi quoque familiares mihi credere pertimescunt. Et hoc quidem non ideo dico, quod temporaliter mori timeam, de hoc enim certa sum. Unde et sequitur:

»Scio, quia morti trades me, ubi constituta est domus uiuenti; uerumtamen non ad consummationem eorum emittes manum tuam, et si corruerint, ipse saluabis.« Scio, inquit, quia illam mortem euadere non possum, in qua posita, et constituta est domus, id est caro omnis uiuentis, Hac enim morte sola caro, et non anima moritur. uerumtamen non ad consummationem eorum emittes  manum tuam: quorum? nisi eorum qui affliguntur. Ex quibus nonnulli aliquando timore succumbunt et cadunt. Hoc autem non usque ad consummationem et perditionem Deus affligi permittit; quoniam alios fortitudine firmat, ne cadant, et eos qui cadunt compungit, ut per penitentiam redeuntes salui fiant. Et hoc est quod dicit: »Si corruerint, ipse saluabis.«

»Flebam quondam super eo, qui afflictus erat, et compatiebatur anima mea pauperi.« Nouit enim et Ecclesia flere cum flentibus, ac misereri pauperibus. »Exspectabam bona, et uenerunt mihi mala; prestolabar lucem, et eruperunt tenebre.« Hoc enim in sanctis plerumque contingit, ut priusquam ad illa bona, que toto mentis desiderio exspectant,  peruenire ualeant, mala presentis uite superueniant, que eos uehementissime affligant, et dum de die in diem mori cupientes, eterne beatitudinis lucem prestolantur, subito in huius mundi procellas, et aduersitatum tenebras cadunt.

»Interiora mea efferbuerunt absque ulla requie, preuenerunt me dies afflictionis.« Tunc enim Ecclesie interiora efferbuerunt, quando heretici, qui in ea latentes erant, suam indignationem et odium propalantes aduersus eam loquentes exarserunt. Et tunc quidem preuenerunt eam dies afflictionis, quoniam illa mala, que in Scripturis pronuntiata adhuc post multa tempora futura putabat, suo tempore cognouit esse completa. »Merens incedebam, sine furore consurgens in turba clamaui.«  Merens incedit, qui et sua et aliorum peccata plorat. Sine furore consurgens in turba clamat, qui non suas ulcisci iniurias, sed pacem et concordiam componere conatur. »Frater fui draconum, et socius struthionum.« Per dracones, tyrannos et superbos; per struthiones uero hypocritas intelligimus. Sicut enim ale struthionum, ita hypocritarum opera inutilia sunt; cum neque illi alis, neque isti operibus ad celestia eleuantur. Inter tales autem et Iob, et Ecclesia habitans, sue tamen innocentie puritatem non amisit. »Cutis mea denigrata est super me, et ossa mea aruerunt pre  caumate.« In cute exterior pulchritudo, in ossibus uero interior fortitudo signatur. Hec autem in persecutionis estu et caumate, et si Ecclesia non amittat, amittere tamen uidetur. Intelliguntur igitur, et hec secundum hominum opinionem. »uersa est in luctum cithara mea, et organum meum in uocem flentium.« Quoniam iam non iubilare et psallere mihi uacat, sed pro angustiis et tribulationibus meis me flere oportet. Cetera uero que sequuntur, non ad Ecclesiam, sed ad Iob tantum referenda sunt.



275 CAPUT XXXI.

»Pepigi fedus cum oculis meis, ne cogitarem de uirgine  .« A castitate namque incipiens, quam perfectus fuerit ostendit. Quia uero cogitare  mentis est, de interioribus oculis hoc debet intelligi. Non enim peccat uidendo exterius, qui non mouetur cogitando interius. »Quam partem haberet Deus in me desuper, et hereditatem Omnipotens de excelsis.« Si, inquit, luxurie, et uoluptati deditus essem, in Dei sorte et hereditate connumerari non possem. »Nunquid non perditio est iniquo, et alienatio operantibus iniquitatem? Ideo, inquit, talia non egi, quoniam hec agentes perdendos esse, et a Deo separandos non dubitabam. Nonne et ipse considerat uias meas, et cunctos gressus meos dinumerat?« Deo, inquit, mentiri non possum, cui omnia opera mea sunt manifesta.

»Si ambulauero in uanitate, et festinauit in dolore pes meus, et appendat me in statera iusta, et  sciet Deus simplicitatem meam. Si, inquit, ambulaui, sicut me ambulasse putatis, in uanitate, et secundum opinionem uestram festinauit in dolo pes meus, appendat me Deus in statera iusta, id est, iustitiam meam uos intelligere faciat, et tunc scietis simplicitatem meam; sic enim resoluitur: Et sciet Deus simplicitatem meam.« Non enim secundum se statera indiget Deus ad sciendum aliquid. »Si declinauit gressus meus de uia, et si secutus est oculus meus cor meum, et in manibus meis adhesit macula, seram, et alius comedet, et progenies mea eradicetur.« Gressus de uia declinare, est boni operis rectitudinem non tenere. Oculus autem sequitur cor, quando operatio sequitur cogitationem.  Macula uero in manibus peccatum est in operibus. Quid est autem, »seram, et alius comedet,« nisi nullum de laboribus meis fructum suscipiam? »Que enim seminauerit homo, hec et metet .« Progenies uero eradicatur, quando uirtutes et boni mores a diabolo euelluntur. Sequitur:

»Si deceptum est cor meum super mulierem, et si ad ostium inimici mei insidiatus sum, scortum sit alterius uxor mea, et super eam incuruentur  alii.« His etenim uerbis a fornicationis et adulterii reatu se defendit. »Hoc enim nefas est, et iniquitas maxima; ignis est usque ad perditionem deuorans, et omnia eradicans genimina.« Maximum enim peccatum est fornicatio et adulterium, unde et ignis usque ad perditionem deuorans non immerito definitur; ideoque Apostolus: »Omne, inquit, peccatum, quodcunque fecerit homo, extra corpus est, qui autem fornicatur, in corpus suum peccat .« Itemque: »Fornicatores et adulteros iudicabit Deus .« Hoc enim uitium omnium uirtutum genimina dissipat, eradicat et perdit. Hinc autem, quia de eius castitate audiuimus, de humilitate quoque audiamus.

»Si contempsi subire iudicium cum seruo meo,  et ancilla mea, cum disceptarent aduersum me, quid enim faciam, cum surrexerit ad iudicandum Deus, et cum quesierit, quid respondebo illi? Nunquid non in utero fecit me, qui et illum operatus est, et formauit in uulua unus?« Ac si dicat: Omnes unum Dominum habemus; omnes unius Domini serui sumus; ipse omnia fecit, ipse »unicuique reddet secundum opera sua ;« et: »Eadem mensura, qua mensi fueritis, remetietur uobis .« Et hec quidem de humilitate. Nunc autem de eius pietate et misericordia uideamus.

»Si negaui, quod uolebant, pauperibus, et oculos uidue exspectare feci.« Per hoc non solum largitatem,  sed et beneuolentie celeritatem ostendit. »Si comedi buccellam meam solus, et non comedit pupillus ex ea, quia ab infantia creuit mecum miseratio, et de utero matris mee egressa est mecum.« In hoc enim non sibi largitori, sed Deo totam suam imputat bonitatem. Hoc enim et ille dicere potuit, de quo scriptum est: »Priusquam te formarem in utero noui te, et antequam exires de uulua sanctificaui te .«---»Si despexi pretereuntem, eo quod non habuit indumentum, et absque operimento pauperem.« Non enim propter hominis nuditatem, nature despiciebat dignitatem. »Si non benedixerunt mihi latera eius, et de uelleribus ouium mearum calefactus est.« Lingua enim omnium membrorum est instrumentum, per  quod suis benefactoribus benedicunt. »Si leuaui super pupillum manum meam, etiam cum uiderem in porta me superiorem;« id est in iudicio; portam enim pro iudicio posuit, quoniam ante portas iudicia faciebant. Si, inquit, hoc, uel illud feci. »Humerus meus a iunctura sua cadat, et brachium cum ossibus suis confringatur.« Ut non solum corporis, sed etiam anime fortitudinem amittens, cunctis in operibus, quibus saluari debueram, inutilis fiam. »Semper enim quasi tumentes super me fluctus timui  Deum, et pondus eius ferre non potui.« Hoc enim, quid aliud est, nisi quod plus omnibus tormentis, plus etiam quam ipsam mortem semper Deum timuit. »Fortis enim, ait Salomon, ut mors dilectio .« Nihil naute magis timent, quam maris fluctus super se intumescentes. Pondus autem Dei 276 leuiter ferunt, qui illius magnitudinis iram et furorem paruipendunt. »Si putaui aurum robur meum, et obryzo dixi, fiducia mea. Si letatus sum super multas diuitias meas, et quia plurima reperit manus mea.« His enim paucis uerbis, ab omni suspicione auaritie apertissime defenditur, quoniam neque dilexit, neque spem suam in diuitiis posuit. »Si uidi solem cum fulgeret, et lunam incedentem clare, et letatum est in abscondito  cor meum, et osculatus sum manum meam ore meo; quod est iniquitas maxima, et negatio contra Deum altissimum.« Et hec quidem uerba ab omni idololatria eum defendunt. Puto enim infideles hanc antiquitus consuetudinem habuisse, quoniam solem et lunam deos esse credebant, eorum fulgorem et pulchritudinem admirantes, quasi pro eorum ueneratione manus sibi oscularentur, que tantis diis sacrificium obtulissent. Letabantur etiam in abscondito mentis, et corde gaudebant, in tanta talique deorum suorum claritate. Hoc autem maxima iniquitas est, et negatio contra Deum altissimum, quia non creature sed Creatori seruiendum est: in ipsum credere, ipsum colere et adorare debemus.  »Si gauisus sum ad ruinam eius, qui me oderat, et exsultaui, quod inuenisset eum malum; non enim dedi ad peccandum guttur meum, ut expeterem maledicens animam eius.« . »Si non dixerunt uiri tabernaculi mei, quis det de carnibus eius, ut saturemur?« Hoc enim ideo dicebant, quoniam sub distincta disciplina ab omni iniquitate eos cercebat. »Foris non remansit peregrinus, ostium meum uiatori patuit.« Hoc autem ad misericordiam spectat. »Si abscondi quasi peccatum meum, et celaui in sinu meo iniquitatem meam.« Ille enim peccatum suum abscondit et celat, qui nullam pro eo agit satisfactionem. Et quoniam primus homo peccatum suum abscondit,  quasi hereditarium in ceteros descendit, ut peccata sua confiteri nolint. »Si expaui ad multitudinem nimiam, et despectio propinquorum terruit me, et non magis tacui, neque egressus sum ostium.« Ac si dicat: Si aliquando propinqui et uicini mei insurrexerunt contra me, ne forte responsionibus lites et scandala concitarem, potius tacui, neque ostium egressus sum; non quod eorum quamuis nimiam multitudinem timuissem, neque eorum despectio, qua, quia plures erant, me despiciebant, terruit me. »Quis mihi tribuat adiutorem, ut desiderium meum Omnipotens audiat, et librum scribat ipse, qui iudicat, ut in humero meo portem illum, et circumdem illum, quasi coronam mihi?« Quem enim alium adiutorem beatus Iob, nisi Christum  querit, quem ipse quantum cumque potest in omnibus imitatur? In Christo enim patriarcharum et prophetarum omnium desiderium completum est, quoniam omnes eum exspectabant; unde ipse ait: »Multi prophete et reges uoluerunt uidere que uos uidetis, et non uiderunt .« Et ipse librum quidem scripsit, librum utique Noui Testamenti, librum legis. Quem ipse iudicat, qui et iudex est et legislator. »Pater non iudicat quemquam, sed omne iudicium dedit Filio .« Huius igitur aduentum Iob exspectabat, huius librum scribi desiderabat, quem priusquam scriberetur, perfectissime obseruabat; unde et in humero suo se portare dicit. Euangelium namque in humero portat, qui ea que precipit non estimans onerosa,  fideliter credit et operatur. Hic autem liber corona uocatur, quoniam sine eius fide nemo coronatur.

»Per singulos gradus meos pronuntiabo illum, et quasi principi offerebam cum.« Quasi enim per singulos gradus suos Euangelium legit ille, qui et facta sua, et Euangeliorum uerba diligenter considerans, timens aliquid se egisse, quod ibi reprehendatur. Offert autem quasi principi, quoniam eius secreta non quibuscunque, sed Ecclesie principibus annuntiat, ne forte det sanctum canibus et mittat margaritas ante porcos. »Si aduersum me terra mea clamat, et cum ipsa sulci eius deflent, si fructus eius comedi absque pecunia et animam agricolarum eius afflixi, pro frumento oriatur mihi tribulus »et pro hordeo spina.« Quid per terram et  sulcos, nisi terre habitatores et cultores intelligimus? Hi enim aduersus eum clamassent, si se ab eo iniuste grauari et affligi sensissent. Ille autem absque pecunia fructus eius comedit, qui cum nichil aut parum regiminis et consolationis suis subditis faciat, eorum tamen redditus et seruitium non minuit. Pro frumento uero et hordeo tribulus et spina oritur, quando illi, qui gaudium et letitiam ex spectant, merorem et tristitiam omnemque tribula tionem incurrunt. Finita sunt uerba Iob.



CAPUT XXXII.

»Omiserunt tres uiri isti respondere Iob, eo quod iustus sibi uideretur. Et iratus indignatusque est Eliu filius Barachel Buzites de cognatione Ram.«  Iratus est autem aduersus Iob, eo quod iustum se esse diceret coram Deo. Eliu enim Deus meus interpretatur, per quem arrogantes intelligimus, qui quamuis cum arrogantia predicent, a fidei tamen ueritate non recedunt. Est autem Eliu filius Barachel, quia omnes qui recte credunt, Ecclesie benedictionem suscipiunt. Barachel enim benedictio interpretatur. Sed quamuis recte credat et benedictionem in Ecclesie sacramentis susceperit, tamen quia arroganter predicat, Buzites, et contemptibilis 277 est. Buzites enim contemptibilis dicitur. Quis enim arrogantium uerba non contemnat? Et iste fo tasse arrogans non esset, si de cognatione Ram non fuisset. Ram enim interpretatur excelsus, quia igitur excelsus est, humiliter loqui nescit.

 »Porro aduersus amicos suos indignatus est, eo quod non inuenissent responsionem rationabilem; sed tantummodo condemnassent Iob. Igitur Eliu exspectauit Iob loquentem; eo quod seniores essent, qui loquebantur. Cum autem uidisset, quod tres respondere non potuissent, iratus est uehementer.« Aliquando enim arrogantes, quamuis contra Ecclesiam non sint; attamen contra eam loquuntur, quoniam in sapientia confidentes, sanctorum, qui presunt, simplicitatem, quasi fatuitatem redarguunt; sepe enim contra episcopos, scholasticos arroganter loqui uidemus. »Respondensque Eliu filius Barachel Buzites, dixit: Iunior sum tempore, uos autem antiquiores: idcirco, demisso capite ueritus sum indicare uobis meam sententiam.«  Prius enim hereticos quam arrogantes Ecclesia sustinere debuit, quia propter hereticos in plurimis arrogantia creuit. Cum enim heretici Ecclesiam impugnarent, et uiri bene litterati et ingenio feruentes, qui in ea erant, suis argumentationibus eos superassent; cumque se de scientia et ingenio ab omnibus laudare sensissent, repente in arrogantiam ceciderunt; unde non tantum pro defensione ueritatis, quanto pro sue sapientie ostentatione aliquando loquebantur. »Sperabam enim, quod etas prolixior loqueretur, et annorum multitudo doceret sapientiam; sed, ut uideo, spiritus est in hominibus, et inspiratio Omnipotentis dat intelligentiam;« id est cuiuscunque etatis homines sint: »Spiritus tamen ubi uult spirat .«---»Non sunt longeui  sapientes, nec senes intelligunt iudicium; ideo dicam: Audite me, ostendam uobis etiam ego sententiam meam. Exspectaui enim sermones uestros, audiui prudentiam uestram, donec disceptaremini sermonibus et donec putabam uos aliquid dicere, considerabam; sed ut uideo, non est, qui arguere possit Iob, et respondere ex uobis sermonibus eius.« In hoc enim, quod ait, ex uobis, suam sententiam extollit, quasi qui eum redarguere, eique respondere possit, cui illi respondere nequiuerunt. Sequitur: »Ne forte dicatis, inuenimus sapientiam: Deus proiecit eum, et non homo.« uos, inquit, cur affligatur nescitis, quoniam non ab homine sed a Deo flagellatur, cuius consilium impenetrabile  est. Hec autem transcurrimus, quoniam asperitatem in plano querere nolumus, et uanam arrogantium uerbositatem subtiliter indagare non curamus. »Nihil locutus est mihi, et ego non secundum uestros sermones respondebo illi.« Arrogantes enim, ne doceri uideantur, Ecclesie magistros sibi negant esse locutos; quasi qui eorum doctrina nichil egeant; non autem ut heretici, arrogantes Ecclesie respondent; quoniam et si humiliter non loquantur, attamen contra fidem non disputant. »Extimuerunt, et non responderunt ultra, abstuleruntque a se eloquia.« Hoc non Eliu, sed ille qui hec scribit, dicere uidetur. Sepe enim heretici magis arrogantium syllogismos quam sanctorum eloquia timent. »Quoniam igitur exspectaui,  et non sunt locuti: steterunt, et non responderunt ultra; respondebo et ego partem meam, et ostendam scientiam meam.« Quia, inquit Eliu, isti contra Iob ulterius non loquuntur, respondebo nunc ego, et que sit mea sententia manifestabo. »Plenus sum sermonibus, et coarctat me spiritus uteri mei.« Arrogantes enim quandoque arrogantie spiritu concitati, etiamsi uelint, tacere non possunt. Et uenter meus quasi mustum absque spiraculo, quod lagunculas nouas dirumpit.« Ac si apertius diceret: Non minus ego arrogantie impetu extendor, quam apostoli uel prophete Spiritu sancto tendebantur. Tali enim musto apostoli pleni erant, quando eis nouis linguis loquentibus, Iudei dicebant: »Hi musto pleni sunt .« Nouas  autem lagunculas Spiritus sanctus disrumpit, quoniam in delicioso et fragili pectore, et nondum aquis fidei inebriato uix continetur. »Loquar, et respirabo paululum, et aperiam labia mea, et respondebo.« Et in his quidem arrogantia sonat. In eo enim quod dicit, respondebo, et multa se dicturum, et sapientia se abundare, insinuat. »Non accipiam personam uiri, et Deum homini non equabo.« Quare hoc? »Nescio enim quandiu subsistam, et si post modicum tollat me factor meus.« uita, inquit, hec breuis est, quantum hic uiuam nescio, ideoque dum hic fuero, sine personarum acceptione ueritati obediam.



CAPUT XXXIII.

»Audi igitur, Iob, eloquia mea, et omnes sermones  meos ausculta.« Semper enim longis proemiis utuntur arrogantes ut magis attentos faciant auditores. »Ecce aperui os meum, loquatur lingua mea in faucibus meis.« Ecce, inquit, loquar, nec te diutius morabor, lingua mea loquatur tibi, non clamose, sed in faucibus; tu tantum attende et diligenter suscipe uerba mea. »Simplici corde sermones mei, et sententiam puram labia mea loquantur.« ueri enim sermones ex simplici corde procedunt, unde et mentientes duplici corde loqui dicuntur:

»Spiritus Dei fecit me, et spiraculum Omnipotentis uiuificauit me.« Sic enim de primo homine dicitur: »Inspirauit Deus in faciem eius spiraculum  uite .« Premittit 278 igitur fidem suam, ne quasi extraneus ab Ecclesia audiatur. »Si potes, responde mihi, et aduersum faciem meam consiste.« Quanta arrogantia hec clausula abundat. »Ecce et me, sicut et te fecit Deus, et de eodem luto ego quoque formatus sum, uerumtamen miraculum meum non te terreat, et eloquentia mea non sit tibi grauis.« Ambo, inquit, ab uno creati, et de eadem materia formati sumus, non tamen similis sapientia et eloquentia est utrisque. Hoc enim miraculum est, quod de eodem luto uasa tam dissimilia creauit Deus. uerumtamen hoc tibi graue et inuidiosum non sit, neque admiratione terrearis.

»Dixisti ergo in auribus meis, et uocem uerborum  tuorum audiui: Mundus sum ego, et absque delicto, immaculatus, et non est iniquitas in me. Quia querelas in me reperit, ideo arbitratus est me inimicum sibi. Posuit in neruo pedes meos, custodiuit omnes semitas meas. Hoc est ergo, in quo non es iustificatus.« Horum quedam dixit Iob, quedam non dixit nec eadem ipsa secundum huius intelligentiam dixit. Non enim absolute dixit, se et mundum esse, et sine delicto, et immaculatum, et sine iniquitate; sed dixit non peccasse, sic ut affligi debuisset. »Respondebo tibi, quia maior sit Deus homine, aduersum eum contendis, quod non omnia uerba responderit tibi.« Tu, inquit, cum Deo non contenderes, si hoc solum considerasses, quia Deus maior est homine, maior utique sapientia,  et potentia, et iustitia, et equitate, et ceteris omnibus. Crede igitur iustum esse, quod agit, quamuis, quia minor es, nequeas intelligere; et noli ulterius contra eum contendere, quod non omnia uerba responderit tibi; id est, quod te omnia intelligere non permisit. Neque enim datur homini in hac uita omnium rerum perfecta cognitio, hoc enim nobis post hanc uitam seruatur; et hoc est, quod ait: »Semel loquitur Deus, et secundo idipsum non repetit.« Ac si dicat: Exspecta paululum, futurum est, ut Deus adhuc semel firmiterque loquatur, quia una locutione tam perfecte omnes suos fideles instruet, ut secundo magisterio non egeant. Hoc autem quomodo fiat exponit. »Per somnium in uisione nocturna, quando irruit sopor super homines,  et dormiunt in lectulo« ,« tunc aperiet aures uirorum, et erudiens eos, instruet disciplina.« Hoc est enim, quod Apostolus ait: »Cum autem uenerit, quod perfectum est, euacuabitur, quod ex parte est: uidemus nunc per speculum in enigmate; tunc autem facie ad faciem .« Sed quomodo eos instruet disciplina? uis audire quomodo? Quasi per somnium in uisione nocturna. Facile enim, et cito discimus, que nobis per somnia reuelantur. Unde manifestum est quod in illa disciplina, quamuis perfecta sit, non multum laborabimus. »Ut auertat hominem ab his, que fecit, et liberet eum de superbia, eruens animam eius a corruptione, et  uitam illius, ut non transeat in gladium.« Ideo, inquit, sopor et somnus mortis repente cum non speratur multoties irruit super homines, ne forte, quod sepe contingit, deteriores fierent, si in hac uita diutius permanerent. Unde in libro Sapientie de uiro iusto dicitur: »Translatus est, ne malitia mutaret cor eius .« Sic igitur et hic, ut auertat, inquit, hominem ab his que fecit, ne ea ulterius faciat, et animam eius de superbia et corruptione penitus eripiat. Hoc autem ideo fit, ne transeat in gladium eterne ultionis. Sequitur: »Increpat quoque per dolorem in lectulo, et omnia ossa eius marcescere facit.« Non solum, inquit, ibi, sed hic quoque Deus hominem increpans instruit disciplina. Increpat enim per dolorem temporalis  afflictionis in lectulo corporis huius, quoniam quid sit utile unicuique ipse cognoscit. Et omnia ossa eius marcescere facit, quia omnem eius nociuam fortitudinem debilitat, et ad defectionem perducit; unde et subditur: »Abominabilis ei fit in uita sua panis, et anime illius cibus ante desiderabilis.« »Ad hoc enim carnis correctio et afflictio proficit, quoniam ab omnibus carnis desideriis et uoluptatibus hominem separat, ut per panem et cibum ante desiderabilem, omnia carnis oblectamenta intelligamus. »Tabescet caro eius, et ossa, que tecta fuerant, nudabuntur; appropinquauit corruptioni anima eius, et uita illius mortiferis.« Ad hoc quoque proficit homini discipline correctio, quod caro eius, id est carnalis affectus, et concupiscentia  ex ea tabescit, et deficit, et ossa, que carnis affectionibus tecta fuerant, nudantur; quoniam uirtutes anime, que corporeis motibus superate latebant, robur et fortitudinem suscipiunt. Carnis enim defectio, anime fortitudo est. Et hoc quidem superba carnis pinguedo et abundantia facit, quod anima eius corruptioni et mortiferis appropinquauit. uitia enim, quia mortis damnationem ferunt, mortifera dicuntur. »Si fuerit pro eo angelus loquens unus de millibus, ut annuntiet homini: equitatem miserebitur eius, et dicet: Libera eum, ut non descendat in corruptionem; inueni, in quo ei propitier.« Difficile, inquit, modo ueniam consequitur homo, donec ueniat angelus ille magni consilii, qui pro eo loquens eum liberabit. Angelus enim iste  Christus est, de quo dicitur: »Et statim ueniet ad templum sanctum suum dominator, quem uos queritis, et angelus testamenti, quem uos uultis .« Ipse autem pro nobis ad Patrem intercedens unum de similibus loquitur, quia corpus suum, quod unum quidem est de similibus corporibus nostris, ei ostendit. Quid est enim loquens, 279 nisi ostendens? Sic enim Filius loquitur Patri. Ipsa enim carnis presentatio, in eo quod uidetur, ad Deum loquitur et interpellat. Iste igitur nuntiat hominis equitatem, quia equum non est, ut pereat homo, pro quo Dei Filius factus est homo. Iste eius miseretur, et miserando dicit: »Libera eum, ut non descendat in corruptionem.« Id est, nunc eum  libera a peccatis, ut postea eum liberes a tormentis. »Inueni, in quo ei propitier;« inueni, inquit, mortem, reperi crucem, suscepi tormenta; hec est hominis propitiatio. Sic enim sine uerbo loquitur uerbum, et sine uoce clamat, et ineffabiliter interpellat. Sequitur: »Consumpta est caro suppliciis, reuertatur ad dies adolescentie sue;« id est ad eam dignitatem, in qua creatus est; quia propter hoc caro suppliciis consumpta est, suppliciis quidem, non corruptione. Hoc autem et de carne nostra intelligi potest. »Deprecabitur Deum, et placabilis ei erit, et uidebit faciem eius in iubilo, et reddet homini iustitiam suam.« Postquam, inquit, ille angelus magni consilii uenerit, iam confidenter homo deprecabitur Deum, et Deus illius intercessione homini  placabilis erit. Et uidebit faciem eius in iubilo, quia de hac uita transiens, mox ante Dei faciem in gaudio et letitia presentabitur. Et reddet homini iustitiam suam, non quod sua sit, sed quia sua esset, si non peccasset. »Respiciet homo, et dicet: »Peccaui, et uere deliqui, et ut eram dignus, non recepi.« Tunc, inquit, prius homo respiciet, tunc prius uidere incipiet, et mentis oculos tunc prius aperiet, et tunc quidem non superbe defendet, sed humiliter sua peccata confitebitur. Et hoc agens fiet ei, quod sequitur. »Liberabit animam suam ne pergeret in interitum, sed uiuens lucem uideret.« Tali enim confessione liberatus a morte, ad uitam transfertur, ut lux perpetua luceat ei. »Ecce hec omnia operatur Deus tribus uicibus per singulos,  ut reuocet animas eorum a corruptione, et illuminet in luce uiuentium.« Tribus enim uicibus liberat Deus hominem, et separat a peccatis, sueque gratie reconciliat; semel per baptismum; secundo per penitentiam; tertio per mortem. Sequitur: »Attende, Iob, et audi me, et tace, dum ego loquor, si autem habes quod loquaris, responde mihi, loquere: uolo enim te apparere iustum; quod si non habes, audi me, tace, et docebo te sapientiam.« Mirum ualde est quod per hominem tam arrogantem tam profunda mysteria Spiritus sanctus reuelare dignetur.



CAPUT XXXIu.

»Pronuntians itaque Eliu etiam hec locutus est:  Audite, sapientes, uerba mea, et eruditi, auscultate me. Auris enim uerba probat, et guttur escas gustu diiudicat.« uos, inquit, qui sapientes estis; beneuolos enim eos reddit, ut eius sermonibus faueant. Attendite et considerate uerba mea. Ut enim sola auris audit et guttur per gustum esce saporem sentit, ita soli sapientes, que sapienter dicuntur, diligentius et melius intelligunt. »Iudicium eligamus nobis, et inter nos uideamus quid sit melius.« Nota, quod prius sapientes eos uocat, deinde ad discernendum iudicium eos inuitat. »Quia dixit Iob. Iustus sum, et Deus subuertit iudicium meum. In iudicando enim me, mendacium est, et uiolenta sagitta mea est, absque ullo peccato.« Hoc Iob non dixisse, quicunque superiora diligenter  legit, intelligit. »Quis est uir, ut est Iob, qui bibit subsannationem quasi aquam:« Deus de beato Iob eum laudando; Eliu uero uituperando dicit, »quod non sit similis ei in terra.« Subsannationem autem quasi aquam bibit, non sine aliquo pietatis obstaculo; Deum irridet et reprehendit. »Qui graditur cum operantibus iniquitatem, et ambulat cum uiris impiis?« Cum talibus enim graditur, qui similia operatur. Unde Psalmista: »Si uidebas furem currebas cum eo .«---»Dixit enim: Non placebit uir Deo etiamsi cucurrerit eum eo.« Et hoc quidem in uerbis Iob nusquam inuenitur; unde non solum arroganter, sed mentiendo multa Eliu dicere probatur. »Ideo, uiri cordati, audite me:« uos, inquit, qui cor habe  tis, qui ueritatem intelligitis, audite me. Absit a Deo impietas, et ab Omnipotente iniquitas. Opus enim hominis reddet ei, et iuxta uias singulorum restituet eis. Hoc est enim, quod Psalmista ait: Quia »Deus est iustus iudex , reddens unicuique secundum opera sua .«--- »uere enim Deus non condemnabit frustra, nec Omnipotens subuertet iudicium. Quem constituit alium super terram? aut quem posuit super orbem, quem fabricatus est?« Ipse, inquit, mundum fecit, ipse et non alius eum regit et iudicat, nullo in fabricando, nullo in regendo socio, uel adiutore indiget, quia tam iustus in omnibus est ut nichil iniuste facere possit. »Si direxerit ad eum cor suum, spiritum illius, et flatum ad se trahet.«  Si, inquit, cor suum ad Deum homo direxerit, et mundo, et recto corde seruire ceperit, confestim spiritum et flatum illius ad se trahet, quoniam sancti Spiritus gratia replebitur. Spiritus autem et flatus idem significat, quamuis per flatum uita intelligi possit. In hoc autem magna Dei beneuolentia commendatur, quod tam cito ad misericordiam flectitur. »Deficiet omnis caro simul, et homo in cinerem reuertetur.« Ac si dicat: Illi, qui cor suum ad Dominum dirigunt, spiritu et uita illius uiuificati, mori non possunt; ceteri uero omnes peribunt; quia puluis sunt, et in puluerem reuertentur: »Si ergo habes intellectum, audi quod dicitur, et ausculta uocem eloquii mei.« Semper 280 Eliu in arrogantiam  crescit, unde uirum iustum et sapientissimum, an habeat intellectum sciscitatur; in quo, sicut in ceteris omnibus magna beati uiri patientia demonstratur. »Nunquid qui non amat iudicium sanari potest? Et quomodo tu eum, qui iustus est, intactum condemnas? Qui dicit regi, apostata, qui uocat duces impios.« Hoc enim contra Iob dici non debuit, qui toties superius se iudicari postulauit. Amat iudicium, qui iustam causam se habere sentit; quoniam ibi defenditur et sanatur, et ab iniuria liberatur. Deum autem, qui iustus est, intactum condemnat, qui priusquam intelligat, eius iudicium reprehendit. Tunc enim Deus tangitur, quando ad interrogata respondet. Et ipse quidem tam iustus est ut nec regibus, nec ducibus blandiatur;  sed secundum eorum merita illos et apostatas, et impios uocat. uocare autem quid est, nisi ostendere et damnare? Dum enim eos damnat, quales fuerit, ostendit. »Qui non accepit personas principum, nec cognouit tyrannum, cum disceptaret contra pauperem: opus enim manuum eius sunt uniuersi.« Non est personarum acceptor Deus, sed in omni gente, qui timet eum et operatur iustitiam acceptus est illi. Omnes enim equaliter iudicat, qui omnes creauit. Et audiens afflictorum gemitus, affligentes perdit et damnat; unde et subditur:

»Subito morientur, et in media nocte turbabuntur populi, et pertransibunt, et auferent uiolentum absque manu.« Subito enim morientur,  quia una sententia damnationis peribunt. Hoc autem in media nocte, quia dies Domini, sicut fur in nocte, ita ueniet; in nocte quidem, quando ueniet, obscurum est et ab omnibus ignoratur. Et pertransibunt, iam non amplius redituri. Et tunc quidem Dei iussiones atque iudicia auferent populum impium et uiolentum absque manu; non enim alicuius manus auxilio Dei indigent iussiones. »Oculi enim eius super uias hominum, et omnes gressus eorum considerat. Non sunt tenebre, et non est umbra mortis, ut abscondantur ibi, qui operantur iniquitatem; neque enim ultra in hominis est potestate, ut ueniat ad Deum in iudicium.« Auferuntur, inquit, impii, quoniam quales fuerint, Dei oculos non latet; ipse enim omnium uias et  opera considerans, reddet unicuique secundum opera sua. Non enim sunt ante Dei oculos tenebre ignorantie, neque umbra mortis, id est caligo obliuionis, in quibus abscondantur qui operantur iniquitatem. Prius igitur quam auferantur, penitentiam agant et conuertantur, quia postquam hinc sublati fuerint, iam non est in eorum potestate, ut iterum ueniant ad iudicium; semel enim iudicat Deus, cuius iudicium non retractatur  . »Conteret multos innumerabiles, et stare faciet alios pro eis. Nouit enim opera eorum, et idcirco inducet noctem, et conterentur.« Multos enim, imo innumerabiles quotidie Dominus occidit et conterit, et iniqua eorum opera considerans eterne damnationis noctem  inducet super eos. Tamen, quia electorum numerus nondum completus est, stare facit alios pro eis. »Quasi impios percussit eos in loco uidentium, qui quasi de industria recesserunt ab eo, et omnes uias eius intelligere noluerunt, ut peruenire facerent ad eum clamorem egeni, et audiret uocem pauperum.« Locus uidentium Ecclesia est; quoniam non ceci, sed uidentes et intelligentes in ea habitant, et hi quidem, quoniam per uiam incedere debeant, uident; non ex ignorantia, sed sponte et de industria peccant. Quod enim non intelligunt, non impotentia facit, sed uoluntas; intelligerent enim si uellent. Isti autem contra Dei preceptum egenum et pauperem affligentes, eorum clamorem ad Deum uenire faciunt. Quia igitur sine pietate  alios affligunt, non immerito quasi impii percutiuntur. Sequitur: »Ipso enim concedente pacem, quis est qui condemnet? Ex quo absconderit uultum suum, quis est qui contempletur eum et super gentem et super omnes homines? Qui regnare hypocritam facit propter peccata populi.« Ipse, inquit, percussit impios, ipse dat pacem afflictis, et non qualemcunque, sed perpetuam pacem, quam qui recipit, nullius iudicium uel condemnationem timet. Sed quibus aliis uultum suum Deus abs ondit, nisi illis, quibus irascitur? Quibus postquam dicetur: »Tollantur impii ne uideant gloriam Dei .« Et in infernum precipites deiicientur;  impossibile erit ut eum ulterius uideant. Hoc autem facit Deus et super omnes gentes, et super omnes homines, uidelicet et iustos liberat et impios damnat. Facit autem regnare hominem hypocritam, propter peccata populi, quod quidem de Antichristo specialiter et de ceteris generaliter intelligi potest. Plerumque enim propter populi peccata malis subditis mali prepositi preficiuntur. »Quia ergo locutus sum ad Deum, te quoque non prohibebo. Si erraui, tu doce me; si iniquitatem locutus sum, ultra non addam. Nunquid a te Deus expetit eam, quia displicuit tibi.« Hec autem et arroganter, et irridendo dicit, et ibi se reprehendi postulat, ubi certissime scit se reprehendi non posse. In his enim que modo dixit, neque errauit, neque iniquitatem locutus est,  quam etiam si locutus fuisset, asserit, quod a se non ab alio requireretur, et ipse pro ea redditurus esset rationem. »Unusquisque enim, ait Apostolus, pro 281 se rationem reddet .« Hoc autem est, quod ait: »Nunquid a te Deus exspectet eam, quia displicuit tibi?« Subauditur disputatio mea, quasi tu pro ea sis rationem redditurus. Arrogantes enim, cum uerba sua laudari non audiunt, displicuisse putant. »Tu enim cepisti loqui, et non ego; quod si melius nosti, loquere. uiri intelligentes loquantur mihi, et uir sapiens audiat me. Iob autem stulto locutus est, et uerba illius non sonant disciplinam.« Ac si dicat: Quod te reprehendi, tibi et non mihi imputare debes; tu enim cepisti loqui, et non ego; quod ego reprehendi, a te  audiui, non ego finxi. uerumtamen si quid nosti melius, uel his que ego dixi, uel his que tu prius dixisti, loquere. Loquere quidem dicit, nec tamen ut loquatur exspectat. Et quasi intelligentiam Iob non haberet, a suo colloquio eum remouet, dicens: uiri intelligentes loquantur mihi, et sapiens audiat me, non autem iste qui sapientia et intelligentia caret. Stulta autem beatum Iob, et sine disciplina locutum dicit, quia iustitiam suam eum defendere audiuit. Unde et ad Deum conuersus ait: »Pater mi, probetur Iob usque in finem: ne desinas ab homine iniquitatis, quia addit super peccata sua blasphemiam.« Qualis, inquit, ante flagella fuerit, ostenditur, qui propter peccata sua flagellatus, inter ipsa  flagella peccare non cessat. Probetur igitur usque in finem, ut uel sic aliquando resipiscat. »Inter nos interim constringatur, et tunc ad iudicium prouocet sermonibus suis Deum.« Prius, inquit modo constringatur et uincatur rationibus nostris, ut in his intelligat se Dei rationibus nullo modo resistere posse.



CAPUT XXXu.

»Igitur Eliu hoc rursum locutus est. Nunquid equa tibi uidetur hec tua cogitatio, ut diceres: Iustior Deo sum? Dixisti enim: Non tibi placet quod iustum est, uel qui tibi proderit, si ego peccauero?« Hoc enim Iob non dixit, neque quod Deo  iustior esset, neque quod Deo rectum non placeat; sed quid dixit? »Aequitatem proponat contra me, et perueniat ad uictoriam iudicium meum.« Itemque: »Scio, si iudicatus fuero, quod iustus inueniar.« Hec igitur Eliu non bene intellexisse manifestum est. Nam et si Iob iustus probaretur, inde tamen Deus iniustus non esset; non enim propter illius peccata ipsum affligebat; sed quia inde eum maiorem, et clariorem, et meritis excellentiorem facere uolebat. Uterque igitur iustus est, et qui affligit, et qui affligitur. »Itaque respondebo ego sermonibus tuis, et amicis tuis tecum.« Non enim tibi soli respondere uult, quia se intelligentibus et sapientibus locuturum dixerat: »Suspice celum, et intuere; et contemplare ethera, quod altior te sit. Si peccaueris,  quid ei nocebis: et si multiplicate fuerint iniquitates tue, quid facies contra eum? Porro si iuste egeris, quid donabis ei? Aut quid de manu tua accipiet?« Non sicut promiserat, eius sermonibus respondet; quia in sermonibus beati Iob non inuenitur: »Quid tibi proderit, si ego peccauero;« hinc enim argumentatio hec trahitur. Hec autem non contra Iob, sed contra aliquem desperatum, et ad peccandum promptissimum eloqui debuerat. Suspice, inquit, celum et ethera, uides quod altior te sit, nullis uiribus illuc attingere potes, ibi quidem Deus est. Siue igitur peccaueris, siue bene egeris, securus est Deus, neque donis, neque minis mouetur. »Homini, qui similis tui est, nocebit impietas tua: et Filium hominis adiuuabit iustitia tua.« Deo, inquit,  in nullo neque prodesse, neque obesse uales; homini autem, si impius, uel iustus fueris, multis modis obesse uel prodesse poteris. »Propter multitudinem calumniatorum clamabunt, et eiulabunt propter uim brachii tyrannorum.« Hominis, inquit, impietas, hominibus nocere potest, illi tamen qui affliguntur clamant et eiulant ad Dominum, ut eos de calumniatorum et tyrannorum uiolentia ulciscatur; non semper tamen clamantes exaudiuntur, quia non fideliter, sed dubitando clamant. Unde et subditur: »Et non dixit: Ubi est Deus qui fecit me, qui dedit carmina in nocte? Qui docet nos super iumenta terre, et super uolucres celi exaudit nos. Ibi clamabunt, et non exaudiet propter  superbiam malorum.« Singulare pro plurali posuit, et in uno ostendit quantum omnibus dubitatio noceat. Ille, inquit, qui affligitur, fideliter dicat: Ubi est Deus, qui fecit me? Et non tantum ore, sed et corde clamet, firmiterque credat quoniam non derelinquet hominem, qui eum fecit. Qui dedit carmina in nocte, id est, qui gaudium, et letitiam in magnis tribulationibus fidelibus suis sepissime largitus est. Hic enim fortasse antiqui patres in orationibus suis Dei magnalia narrare didicerunt. Docet autem nos Dominus super iumenta terre, et super uolucres celi, quoniam qui Dei sapientiam habent, omnibus mundi amatoribus, cunctisque philosophis sapientiores sunt. Ibi clamabunt, ubi? In tribulationibus, quas ab impiis patiuntur. Quare? Propter superbiam  malorum, qui eos affligunt. Et non exaudiet. Quod Deus non exaudit, aut ideo fit, quia non bene petitur, aut quia melius, non exaudiendo, quam exaudiendo fidelibus suis facere disposuit. Unde et Apostolo oranti dicitur: »Sufficit tibi gratia mea; nam uirtus in infirmitate perficitur .« Non igitur exauditur, ut eius uirtus perficiatur. »Non ergo frustra audiet Deus, et Omnipotens singulorum causas intuebitur. Etiam cum dixeris, non considerat, iudicare coram eo, et exspecta eum, 282 nunc enim non infert furorem suum, et absque scientia uerba multiplicat.« Frustra enim audiret Deus, si stultas, et iniquas, et fatuas petitiones exaudiret; sed quia singulorum causas intuetur, ea tantum audit, que audienda sunt; scit enim  quid unicuique cause conueniat. Etiam cum dixeris, non considerat Deus afflictiones meas, iam tunc iudicaris coram eo, et te liberare, tuumque aduersarium iam damnare disponit; ideoque exspecta eum, donec ad iudicium ueniat. Nunc enim non infert furorem suum, nec ulciscitur scelus ualde. Quicunque ergo perfecte uindicari desiderat, futurum iudicium exspectet. Unde constat quoniam Iob frustra aperuit os suum, quoniam quecunque dixit, uana et inutilia sunt. Aut enim futurum exspectare debuit iudicium, aut sic orare ut exaudiri mereretur.



CAPUT XXXuI.

»Addens quoque Eliu, hec locutus est: Sustine  paululum, et indicabo tibi; adhuc enim habeo, quod pro Deo loquar.« Multa enim Eliu iam locutus fuerat; sed superbie spiritu tumidus, loquendo satiari non potest; neque uero superaritimet, quia Dei partem defendit; unde et subditur:

»Repetam scientiam meam a principio, et operatorem meum probabo iustum. uere enim absque mendacio sermones mei, et perfecta scientia probabitur tibi.« Ac si dicat: Ne forte me putes esse mentitum, scientiam meam repetam a principio; tu uero, si quid habes, responde, quia ego operatorem meum probabo iustum, et sicut a principio dixi, simplices et sine mendacio sunt sermones mei, et scientia mea probabitur tibi esse perfecta. Non solum  enim arroganter loquitur; uerum etiam que ei obiici poterant, anticipando remouet, neque enim se de mendacio defendere posset. »Deus potentes non abiicit, cum et ipse sit potens, sed non saluat impios, et iudicium pauperibus tribuit.« Cum, inquit, Deus potens sit, non propter potentiam, sed propter impietatem potentes, abiicit; saluat enim potentes, sed non saluat impios. Et iudicium pauperibus tribuit, ut illi iuste eos damnent, a quibus iniuste iudicati sunt. »Non auferet a iusto oculos eius, et reges in solio collocat in perpetuum, et illi eriguntur. Et si fuerint in catenis, et uinciantur funibus paupertatis. Iudicabit eis opera eorum, et scelera eorum, quia uiolenti fuerint.« Impios, inquis, non saluabit Deus; econtra a iusto  non auferet oculos misericordie sue, nunquam eius obliuiscitur, quem semper respicit. Reges autem in solio collocat in perpetuum, quia Ecclesie principibus, episcopis uidelicet et sacerdotibus eternas sedes preparauit. Et illic eriguntur; qui enim hic humiliantur, ibi eriguntur et exaltantur. Et his quidem regibus, quando carcere, et paupertate, aliisque miseriis in hoc seculo affliguntur, occulta inspiratione Deus indicat; et ad memoriam reducit opera et scelera, que aliquando fecerunt, ut dum eorum recordantur, patientius tormenta sustineant, quibus sua peccata solui non dubitant. Hoc est enim, quod superius dixerat: »Respiciet homo, et dicet: Peccaui, et uere deliqui, et ut eram dignus, non recepi.

 »Reuelabit quoque aurem eorum, ut corripiat, et loquetur, ut conuertantur ab iniquitate; si audierint, et obseruauerint, complebunt dies suos in bono, et annos suos in gloria; si autem non audierint transibunt per gladium, et consumentur in stultitia.« Deus, inquit, occulta inspiratione fidelibus suis peccata eorum indicat, et ad memoriam reducit. Aurem quoque mentis eorum reuelat et aperit. Quare hoc? »Ut eos corripiat;« eisque intus, et inuisibiliter loquitur, admonens eos ut ab iniquitate conuertantur. Quod si fecerint, complebant dies suos in bono, id est hanc presentem uitam in sancta conuersatione. »Et annos suos in gloria;« quoniam post hec in eterna gloria cum Domino erunt. »Si autem non audierint, transibunt per gladium«  eterne ultionis. Et consumentur in stultitia; quia de stultitia sua nichil, nisi mortem et consumptionem inuenient.

»Simulatores, et callidi prouocant iram Dei, neque clamabunt, cum uincti fuerint. Morietur in tempestate anima eorum, et uita eorum inter effeminatos.« Merito enim in se iram Dei prouocant, qui simulatione et caliditate omnia faciunt; siue ut alios decipiant, siue ut honorem et uanam gloriam sibi acquirant. Et hi quidem non clamabunt, cum uincti fuerint, cum nec in ipsa morte penitentiam agent. uinctus enim est, qui in sua potestate non est. Ideoque anima eorum morietur in tempestate, id est in tribulatione et angustia, omnium tormentorum  grandine super se irruente. Et uita eorum inter effeminatos erit, id est inter otiosos, et molles, et luxurie et uoluptatibus deditos.

»Eripiet pauperem de angustia sua, et reuelabit in tribulatione aurem eius.« Pauper enim est, qui in huiusmodi diuitiis spem non habet. Unde Dauid cum diues esset, egenum tamen et pauperem se uocat. Huius autem aurem in tribulatione Dominus reuelat et aperit, quoniam tribulationis bonum eum intelligere facit; ut iam non doleat de tribulatione, qui per multas tribulationes scit se intrare in regna celorum.

»Igitur saluabit te de ore angusto latissime, et non habente fundamentum subter se: requies autem mense tue erit plena pinguedine. Causa tua, quasi  impii iudicata est, causam iudiciumque recipies.« 283 De hoc enim Psalmista dicit: »Non me demergat tempestas aque, neque absorbeat me profundum, neque urgeat super me puteus os suum .« Est igitur hec inferni descriptio, cuius os et angustum, et latissimum est: angustum quidem, quia quos recipit strictissime tenet, neque inde exire permittit: latissimum autem, quia multos, et cum magna frequentia glutit. Infernus autem non habet fundamentum, quia eius uorago uastissima impleri non potest. Requies autem mense tue impletur pinguedine, quando post huius uite labores, et requies, et mensa, et eterni cibi refectio sanctis a Domino preparatur. Unde in Euangelio dicitur: »Quia precinget se, et faciet illos discumbere, et  transiens ministrabit illis .« Quod autem ait: »Causa tua quasi impii iudicata est;« ideo dicit, quia quasi impius seuerissime affligebatur. Sed causam, iudiciumque suscipiet, quoniam pro tali causa, atque iudicio, ipse quoque causidicus, et iudex constituetur, siue quia magnis honoribus et muneribus pro hoc remunerabitur. »Non te ergo superet ira, ut aliquem opprimas, nec multitudo locorum inclinet te.« Non ira superatus aliquando beatus Iob aliquem oppressit; quamuis rectitudine discipline suos subiectos castigauerit; unde superius ait: »Si non dixerunt uiri tabernaculi, quis det de carnibus eius, ut saturemur?« Nec multitudo locorum inclinet te ad iniquitatem. Sepe enim diuites et potentes, quia multa loca  possident, a iustitie sublimitate oculos auertunt, et iniquiores fiunt. »Depone magnitudinem tuam absque tribulatione, et omnes robustos fortitudine, ne protrahas noctem, ut ascendant populi pro eis.« Suam enim magnitudinem deponunt, quicunque se ex toto corde Deo humiliant, neque in sue iustitie magnitudine confidunt. Hoc autem alii sponte, et absque tribulatione faciunt, alii uero nisi multis tribulationibus afflicti facere nolunt. Depone etiam robustos fortitudine, id est cunctis impiis et superbis, qui tecum conuersantur, male agendi licentiam et fortitudinem adime. »Ne protrahas noctem.« Noctem protrahere, est exaltare iniquos, et uitiorum tenebris obuolutos; tales enim non protrahendi, sed  retrahendi sunt. Quare? Ut ascendant populi pro eis. Tunc enim bonorum populi, et multitudines crescunt, quando iniqui et superbi uires amittunt. Sequitur:

»Caue ne declines ad iniquitatem: hanc enim cepisti sequi, post miseriam.« Iniquitatem enim Eliu esse putabat, quod beatus Iob plus quam meruisset, se affligi dicebat. Hec autem uerba quanta arrogantia plena sint, quis non uidet? »Ecce Deus excelsus in fortitudine sua, et nullus est similis in legislatoribus. Quis poterit scrutari uias eius? Aut quis poterit ei dicere, operatus es iniquitatem. Memento, quod ignoras opus eius, de quo cecinerunt uiri.« Hec manifesta de Christo prophetia est. Quod autem Eliu prophetie spiritu loquatur,  mirum ualde est. »Spiritus tamen ubi uult, spirat .« Caiphas quoque prophetauit. Insuper et asina locuta est. Denique et Sibylla  Dei uatem se esse dixit: »Ecce, inquit, ueniet Deus excelsus in fortitudine diuinitatis sue; qui humilis ualde apparebit in infirmitate humanitatis sue. Et nullus ei similis in legislatoribus. Quis enim similis Deo inter filios Dei?« Legis namque latores, non solum Moyses, sed et ceteri prophete fuerunt. Sed et quis dicere poterit, operatus es iniquitatem? Cuius operationes, et uias nemo scrutari potest. Hoc enim et ipse dicebat: »Quis ex uobis arguet me de peccato?«  De hoc autem cecinerunt uiri, quia SS. prophete eius aduentum et incarnationem, eius mortem et resurrectionem,  et cetera omnia de eo predixerunt. Huius autem opus ignorare, est a iustitia et equitate recedere. »Omnes homines uident eum, et unusquisque procul intuetur eum.« Omnes enim homines uident eum, secundum quod scriptum est: »uidebit omnis caro salutare Dei .« Et unusquisque procul intuetur eum, quoniam et si hominem uideant, Deum tamen non uidere, sed quodammodo quasi de longe intelligere possunt. »Ecce Deus magnus uincens scientiam nostram, numerus annorum eius inestimabilis.« uincit enim Deus scientiam nostram, quia, sicut est, scire non possumus; siue quia eius scientie nulla scientia comparatur. Et quamuis inter homines iuuenis appareat, numerus tamen annorum eius est inestimabilis.  Unde ipse quoque ait: »Amen dico uobis, antequam Abraham fieret, ego sum .«

»Qui aufert stillas pluuie, et effudit imbres adinstar gurgitum, qui de nubibus pluunt, que pretexunt cuncta desuper.« Quid enim per stillas pluuie, nisi predicatores ueteris Testamenti, qui Ecclesie doctoribus comparati, quedam pluuie gutte esse uidentur? Hos autem Christus suo aduentu abstulit et cessare fecit, et per se suosque discipulos adinstar gurgitum, qui de nubibus pluunt, sacri eloquii fluenta effudit. He uero nubes cuncta desuper pretexunt, quia sanctarum Scripturarum uolumina, ex quibus he pluuie manant, fidelium corda irrigant et obumbrant. »Si uoluerit extendere nubes, quasi  tentorium suum: et fulgurare lumine suo desuper, cardines quoque maris operiet.« Si, inquit, nubes, id est euangelicam doctrinam, uel sanctos apostolos extendere uoluerit, dicens: »Ite in uniuersum mundum, predicate Euangelium omni 284 creature .« Sicut enim in principio tentorium suum, id est celum extendit, et si desuper lumine suo, id est miraculorum illustratione fulgurare uoluerit, cardines quoque maris operiet: id est, omnes mundi terminos ad fidem conuertet. Sicut enim celi tentorium, ita et apostolorum doctrina, omnes mundi terminos in se continet et concludit. »Per hec enim iudicat populos, et  dat escas multis mortalibus.« Quid est per hec? Id est per apostolos et doctrinam euangelicam; per hec enim, quasi per legem et iudices, iudicantur omnes populi; per hec etiam, quasi per cibum cibique mysterium, nutrit Deus multos mortales. »Immanibus abscondit lucem, et precipit ei, ut iterum ueniat.« Hoc est, quod alibi dicitur: »Deus superbis resistit, humilibus autem dat gratiam .« Quod enim nunc immanes, et superbi lucem, et ueritatem non uident, si se humiliauerint, protinus ad eos lux mundi Deus, et ueritas reuertetur. »Annuntiat de ea amico suo quod possessio, eius sit, et ad eam possit ascendere.«---»uos amici mei estis, dicit Dominus, si feceritis que ego precipio uobis .« His autem annuntiauit  Christus, id est, intelligere fecit quod hec lux eorum possessio sit, secundum illud: »Dominus pars hereditatis mee .« Si enim sanctorum hereditas Christus est, ergo et possessio, Sed quis unquam ad hanc possessionem se ascendere posse speraret, nisi diceretur. »Et ad eam possit ascendere.« Hanc enim spem ipse Deus confirmans, ait: »Pater, uolo ut ubi ego sum, et ipsi sint mecum .«



CAPUT XXXuII

»Super hoc expauit cor meum, et emotum est de loco suo.« Super hoc, inquit, quod Deus excelsus in fortitudine sua carnem sumere, et non tantum homo, sed hominum possessio dignatus est fieri, expauit cor meum, et pre nimia admiratione emotum  est de loco suo. Cor enim de loco suo quodammodo mouetur, quando in mentis excessu homo eleuatur. Inde Habacuc propheta: »Domine, inquit, audiui auditum tuum, et timui, consideraui opera tua, et expaui .« Sequitur: »Audiet auditionem in terrore, uocis eius, et sonum de ore illius procedentem.« Audiet, inquit, homo auditionem uocis eius, et sonum procedentem de ore illius. Sed quomodo audiet? »In terrore.« Hec igitur uox, que in terrore audietur, illa est qua Dominus peccatoribus dicet: »Ite, maledicti, in ignem eternum .«

»Subter omnes celos ipse considerat, et lumen illius super terminos terre.«---»In altis enim habitat, dicit Psalmista, et humilia respicit in celo  et in terra .« Quia igitur ubique est, et omnia uidet, nemo se ab eius iudicio abscondere poterit. »Post eum rugiet sonitus, tonabit uoce fortitudinis sue, et non inuestigabitur, cum audita fuerit uox eius.« Postquam, inquit, damnationis sententiam Dominus dederit, et fortitudinis uoce intonuerit, sonitus eorum, qui post eum erunt, id est damnatorum omnium, quos in penis relinquet, pre dolore et tristitia rugiet. Dei tamen sententiam nemini tunc inuestigare licebit, quia non respondendi locus erit; sed mox audita sententia trahentur ad tormenta. »Tonabit Deus in uoce sua mirabiliter,  qui facit magna et inscrutabilia.« Quomodo enim non mirabiliter et terribiliter tunc uoce sua, quasi iratus tonabit super impios, qui olim beneuolus et pacatus terruit pios? Scriptum est enim, dixisse filios Isrel: »Non loquatur nobis Dominus, ne forte moriamur .« Magna autem et inscrutabilia sunt iudicia Dei, secundum quod Apostolus ait: »O altitudo diuitiarum sapientie, et scientie Dei, quam incomprehensibilia sunt iudicia eius, et inuestigabiles uie eius!« 

»Qui precipit niui, ut descendat super terram, et hiemis pluuiis, et imbri fortitudinis sue.« Prius, inquit, quam iudicare Dominus ueniat, super omnem terram predicatores mittet; per niuem enim sanctos predicatores intelligimus, uita, et moribus, et sancta  conuersatione candidatos. Talem niuem fieri optabat, qui dicebat: »Lauabis me, et super niuem dealbabor .« Per hiemis autem pluuias et imbres fortitudinis, doctrina euangelica figuratur. Hec enim hiemis pluuia fit, quando libidinis estum, et furoris, et odii ignem exstinguit, quoniam hiemales pluuie frigidiores sunt. Fit autem doctrina euangelica imber quoque fortitudinis, quando peccatoribus futuri iudicii tormenta minatur. »Qui in manu hominum signat, ut nouerint singuli opera sua.« Quinque enim sunt corporis sensus, quibus bona et mala operamur, qui etiam in quinque talentis in Euangelio figurantur. Totidem autem, et sunt digiti manus, quos cum uidemus, sensuum no trorum recordari debemus; ut uel sic quid egerimus intelligamus,  et si quid in aliquo deliquimus, penitentiam agamus. »Ingredietur bestia latibulum suum, et in antro suo morabitur.« Hec bestia diabolus est cuius antrum et latibulum sunt omnes iniqui, quoniam in eis latet, et inhabitat. »Ab interioribus egreditur tempestas, et ab Arcturo frigus.« Sicut enim per Arcturum, aquilonem, ita per interiora austrum intelligimus. Unde et supra dicitur: »Qui facit Arcturum, et Oriona, et Hyades, et interiora austri.« Quia igitur Iudei austro, Romani autem aquiloni propinquiores sunt, per illos quidem auster, per istos uero aquilo ponitur. Ab austro ergo tempestas egreditur, quia prima persecutio 285 contra Ecclesiam in Iudea surrexit. Ab aquilone uero  egreditur frigus, quia Romanorum uel gladiis, uel iussionibus SS. martyres ubique interfecti sunt. Et uide quam eleganter mortem per frigus significauit. Hoc autem sine uoluntate Dei fieri ex eo ostenditur, quod subditur: »Flante Deo concrescit gelu, et rursum latissime funduntur aque.« Gelu enim tunc crescebat, quando sanctis martyribus ubique morientibus, mors in Ecclesia temporaliter regnabat. Unde Apostolus ait: »Ergo mors in nobis operatur, uita autem in uobis .« Rursum autem latissime fundebantur aque, quoniam pace celitus data, sancti predicatores multiplicati, et confortati doctrine pluuiam ubique gentium fundere ceperunt.

»Frumentum desiderat nubes, et nubes spargunt lumen suum, que lustrant per circuitum, quocunque  uoluntas gubernantis deduxerit, ad omne quod preceperit illis super faciem omnis terre, siue in una tribu, siue in terra sua, siue in quocunque loco misericordie sue eas iusserit inueniri.« Hoc est enim, quod discipulis suis Dominus ait: »Leuate capita uestra, et uidete regiones, que albe sunt iam ad messem .« Iam Christi frumentum, iam messem Dei, nubes Euangelii, Ecclesieque doctores et uidere et audire desiderat. Et nubes spargunt lumen suum, quia non solum doctrina, sed et miraculis refulgent. Que lustrant per circuitum, quia in omnem terram exiuit sonus eorum. uerumtamen non alibi uadunt, nisi quo sui gubernatoris uoluntas eas duxerit, neque aliud agunt, nisi quod illis preceperit. Siue in  una tribu filiorum Isrel eos esse uoluerit; siue ut prius aliquanto tempore morati sunt in Ierusalem, et in tribu Iuda; siue in terra sua, id est in tota terra Iudeorum; siue in quocunque loco cui misereri uoluerit, eas iusserit inueniri, id est ubique terrarum. »Ausculta hec igitur Iob, sta, et considera miracula Dei.« Quare stare precipit qui nusquam ire poterat, nisi quia ad sui comparationem, quasi in imis iacere considerabat? Unde et subditur: »Nunquid scis, quando preceperit Deus pluuiis, ut ostenderent lucem nubium eius?« Ac si dicat: Nunquid tibi, sicut mihi reuelatum est, quando secundum Dei preceptum, et dispositionem prophetarum lux, atque uirtus eorum in uerbis, et doctrina manifestabitur? Tunc enim lucem nubium,  id est prophetarum claritatem eorum pluuie, id est eorum prophetie, et libri ostendere ceperunt, quando spiritualiter intelligi potuerunt. Quotidie enim Iudei Isaie pluuias bibunt, nec tamen in eis intelligunt, quantam claritatem, uidendo futura in mentis oculis Isaias habuerit. Nobis autem prophetarum pluuie eorum lucem et scientiam ostendunt, quia dum eas bibimus, quid uiderint, intelligimus. »Nunquid nosti semitas nubium magnas, et perfectas scientias?« Has prophetarum magnas semitas, et perfectas scientias illas puto, quibus usque ad Christi incarnationem, passionem, resurrectionem, et ascensionem prophetando uenerunt. Hoc autem de apostolis apertissime intelligi potest.

 »Nonne uestimenta tua calida sunt, cum perflata fuerit terra austro?« Uniuscuiusque uestimentum eius caro est, auster uero uentus calidus est. Hoc in loco Spiritum sanctum significat, qui apostolis in igne apparuit. Calescunt igitur uestimenta, cum terra austro perflatur; quia quando homo sancti Spiritus afflatione tangitur, ipsa eius caro compunctionis et amoris ignem in se quodammodo sentit; et tale est, ac si diceret: Si te sancti Spiritus ignis, et afflatio tetigisset, nequaquam contra Deum te tua superbia erexisset. »Tu forsitan cum eo fabricatus es celos, qui solidissimi quasi ere sunt? Ostende nobis, quid dicamus illi: nos quippe inuoluimur tenebris.« Hoc autem irridendo dicit, ac si dicat: Tu qui cum Deo contendis, fortasse similis  eius es, et cum eo fabricatus es celos; doce igitur nos, quid illi dicamus, et quomodo ei respondeamus. Tu enim solus sapiens es; nos quippe inuoluimur tenebris et ignorantia. Possumus autem per celos, angelos et sanctos intelligere, qui quoniam in Dei amore, et in fide fortes sunt, erei, solidique dicuntur. »Quis narrabit ei que loquor? Etiam si locutus fuerit homo, deuorabitur.« Quis, inquit, narrabit ei, que loquor, ut hac saltem mea locutione se defendat, qui quamuis ad maiorum comparationem loqui nesciam, tibi tamen me respondere posse non diffiido? Sed quid de me, uel de te dico? Etiam si locutus fuerit homo, eius scientia deuorabitur, et quasi iam sepultus, quid ei respondeat, non habebit. Quid est enim homo? Nunquid et isti  homines nouerant? Homo enim hic pro sapientia ponitur. Hoc enim inter sapientes et ceteros homines, quod inter hominem et cetera animalia. Tales autem homines non in ueteri, sed in Nouo Testamento abundant. Unde et subditur: »At nunc non uident lucem: subito er cogetur nubes, et uentus transiens fugabit eas.« Nunc, inquit, homines ignorantie tenebris inuoluti, lucem et ueritatem discernere non possunt. Nunc, inquam, aliter enim postea fiet. Sicut enim er subito cogitur in nubes, quibus caligine et obscuritate cuncta obumbrantur; sed mox uento transeunte, nubibusque fugatis ad pristinam claritatem omnia redeunt; ita illi, qui post nos futuri sunt de ignorantie tenebris liberati, clare et manifeste ueritatem conspicient. »Ab aquilone  aurum uenit, et ad Deum formidolosa laudatio.« Per aquilonem eos intelligimus, in quibus diabolus sedebat et habitabat; sicut ipse ait: »Sedebo in monte 286 Testamenti, in lateribus aquilonis, et ero similis altissimo .« Aurum autem iustorum anime sunt, baptismo penitentie, et martyrii igne purgate. uenit autem ad Deum et formidolosa laudatio, quoniam isti de quibus nunc diximus, considerantes peccata sua, considerantes etiam quod scriptum est: »Quia non est  pretiosa laus in ore peccatoris ,« non sine timore et formidine Deum laudant. Sequitur:

»Digne eum inuenire non possumus, magnus fortitudine, et iudicio, et iustitia, et enarrari non  potest.« In his, inquit, que fecit, Dei magnitudinem cognoscere secundum aliquid possumus  . Nam neque eius fortitudinis magnitudo, neque eius iudicium, neque eius iustitia enarrari possibile est. Quis enim intelligat qua fortitudine celum et terram fecerit? Quis eius iudicia narrabit? de quibus Psalmista ait: »Iudicia tua abyssus multa .« Quis hanc iustitiam inuestigabit, cur Iacob dilexerit, Esau autem odio habuerit? Sufficiat igitur nobis credere et timere quod intelligere non datur.  Unde et subiicitur: »Ideo timebunt eum uiri, et non audebunt eum contemplari omnes, qui sibi uidentur esse sapientes.« uiri enim, et sapientes eum timent; quia »initium sapientie timor Domini .« Qui uero non sunt sapientes, et se sapientes esse putant, ut arrogantes Iudei, philosophi, et heretici, eum contemplari non audebunt; quando dicetur eis: »Tollantur impii, ne uideant gloriam Dei .« Miseri igitur sapientes, quia ipsam sapientiam intueri non audebunt.



CAPUT XXXuIII.

»Respondens autem Dominus Iob de turbine dixit  .« Quia enim flagellis turbatus Iob affligebatur, de turbine ei Dominus respondisse narratur:  »Quis est iste inuoluens sententias sermonibus imperitis? Accinge sicut uir lumbos tuos, interrogabo te, et responde mihi.« Quamuis enim bene sententias dixerit, imperitis tamen sermonibus eas inuoluit, quoniam arroganter locutus fuit. Quoniam autem nescire Dei, reprobare est, illum se profecto reprobare ostendit, de quo ipse, quia omnia nouit, interrogat quis sit. Accinge, inquit, sicut uir lumbos tuos, accinge tibi gladium spiritus, quod est uerbum Dei, prepara te ad respondendum, maior tibi pugna paratur; ego te interrogabo, iam non homini, sed Deo es responsurus.

»Ubi eras quando ponebam fundamenta terre? Indica mihi, si habes intelligentiam. Quis posuit mensuras eius, si nosti? uel quis tetendit super  eam lineam? Super quo bases eius solidate sunt? Aut quis dimisit lapidem angularem eius?« Hec enim et ad litteram mira et stupenda sunt. Spiritualiter autem de Ecclesia intelligenda sunt; Ecclesie namque fundamenta, prophete et apostoli sunt; unde et Apostolus: »Superedificati super fundamentum apostolorum et prophetarum .« Hec autem fundamenta Deus ante tempora posuit; quia quando, uel quomodo ponenda erant, tempora disposuit. Ecclesie uero mensuras tunc posuit Christus, quando precepit discipulis suis, dicens: »Ite in uniuersum mundum, predicate Euangelium omni creature .« Eamdem igitur mensuram habet Ecclesia, quam habet mundus. Lineam  uero super eam tetendit; siue quia per episcopatus eam diuisit, siue quia ad rectitudinis formam, eam correxit. Ubi enim linea ponitur, tortitudo se celare non potest. Bases autem illius, quas modo fundamentum uocauit, super quo, nisi super Christo solidate sunt? Ipse enim non solum fundamentum, sed fundamentorum fundamentum est, secundum illud Apostoli: »Fundamentum enim aliud nemo potest ponere, nisi id, quod positum est; id est Christus iehsu .« Et ipse quidem est lapis angularis,  coniungens in unam fidem duos parietes; alterum ex circumcisione, alterum ex preputio. De quo Psalmista: »Lapidem, quem reprobauerunt edificantes, hic factus est in caput anguli «

»Cum me laudarent simul astra matutina, et iubilarent omnes filii Dei.« Astra enim matutina, uel angeli, qui in ipso mundi principio creati sunt, uel apostoli, qui in exordio nascentis Ecclesie primi claruerunt intelligi possunt. Omnes autem filii Dei, omnis angelorum fidelium multitudo significari potest. Isti autem omnes Deum laudant et ineffabiliter iubilant; nam priusquam fierent, in ipsa Dei dispositione, iam Deum laudabant, eique iubilabant. Ut enim de nobis sumamus exemplum, quando bonum aliquod facere disponimus, ipsa dispositio  nostra nos nobis commendat. Quid igitur Iob de sua iustitia dicat, cum multos pares habeat, et antequam fieret, ut talis esset, non a se, sed a Deo dispositus est? »Quis conclusit ostiis mare, quando erumpebat quasi de uulua procedens? Cum ponerem nubem uestimentum eius, et caligine illud quasi pannis infantie obuoluerem?« Quid enim per mare, nisi mundi huius tyrannos et potentes? Hos non muro, sed ostiis sepe Deus concludit, 287 quia contra sanctos seuire non possunt, nisi seuiendi portas ei Deus aperiat, et affligendi bonos licentiam tribuat. Unde et Dominus discipulis ait: »Ecce Satanas expetiuit uos, ut cribraret sicut triticum .« Hi autem quasi de uulua procedentes erumpunt, quando accepta potestate  totis uiribus contra sanctos insaniunt. Impetu enim, et non ratione de uulua exitur. Et hi quidem sic nube et caligine quasi pannis infantie sunt inuoluti, quia errore et ignorantia excecati, nichil nisi uana, inepta, et puerilia sapiunt; ideoque quasi infantie pannis his constricti, nec ipsa sua membra in potestate habent. Hoc autem se Deus facere dicit, quoniam fieri permittit; sic enim de Pharaone ait: »Ego indurabo cor eius .«

»Circumdedi illud terminis meis, et posui uectem, et ostia, et dixi: Huc usque uenies, et non procedes amplius, et hic confringes tumentes fluctus tuos.« Suis enim terminis supradictum mare, id est tyrannos Deus circumdedit, quia et  seuiendi et uiuendi eis terminum posuit, ad quem terminum postquam ueniunt, quasi uecte opposito et ostiis clausis, iam ulterius progredi nequeunt. Ibi igitur tumentes fluctus suos confringunt; quoniam uel morte, uel conuersione, uel potestatis amissione, uel alia qualibet occasione ab insania et iniquitate quiescunt.

»Nunquid post ortum tuum precepisti diluculo, et ostendisti aurore locum suum? Et tenuisti concutiens extrema terre, et excussisti impios ex ea?« Subauditur, ut ego. Christus enim post ortum suum diluculo precepit, et locum suum aurore ostendit; quia postquam temporaliter de uirgine natus est, Ecclesiam docuit, et ad quem locum uenire, et in eternum debeat manere ostendit. Idem  enim per diluculum, et auroram intelligitur. Tenuit etiam extrema terre, quia infirma mundi elegit Deus, concutiens uitiorum tineas ex ea, et non tantum hoc, sed etiam impios Iudeos et hereticos separans, et excutiens ab ea; de quibus subditur: »Restituetur ut lutum signaculum, et stabit sicut uestimentum.« De hoc signaculo Apostolus dicit: »Et signum accepit circumcisionem, signaculum iustitie fidei .« Per signaculum igitur eos qui signati sunt intelligamus. Hi autem restituuntur, ut lutum, quia iam non celo, sed terre similati, et ut lutum platearum deleti, a cunctis gentibus conculcantur. Stant autem quasi uestimentum, quia praua intelligentia tumescentes Christi carni, et humanitati non appropinquant; appropinquarent  enim si crederent. Illa enim uestimenta, que rigida stant, grossiora sunt, et quasi fugientia corpori aptari non possunt.

»Auferetur ab impiis lux sua, et brachium excelsum confringetur.« Quia, inquit, Iudei quasi uestimentum rigidi et superbi Christo se coniungere nolunt, lux sua, lux mundi Deus, lux eis specialiter missa, auferetur ab eis. Et brachium excelsum confringetur; quia sicut prius unus persequebatur mille, et duo fugabant decem millia. »Nunquid ingressus es profunda maris, et in nouissimis abyssi deambulasti? Nunquid aperte tibi sunt porte mortis, et ostia tenebrosa uidisti? Nunquid considerasti latitudinem terre?« Subauditur, ut ego. Mare hoc in loco et abyssum, infernum uocat, quia et profundissimus  et obscurus est. In hunc autem Christus descendit, quando eum exspoliauit. Et quoniam, sicut scriptum est: »Factus sum sicut homo sine adiutorio inter mortuos liber ,« in eo deambulasse se dicit. Et ibi quidem sunt porte mortis, ibi sunt ostia tenebrosa, per que uel inferni penas, uel malignos spiritus intelligere possumus. He autem porte illi sunt aperte, qui per eas securus et intrat et exit. Sed quia inde Saluator noster rediens, mundi principe deuicto, discipulos suos in omnes terras predicare misit, ideo subditur: »Nunquid considerasti latitudinem terre?« Ipsum enim considerasse, conuertere fuit. »Indica mihi, si nosti omnia, in qua uia habitet lux, et tenebrarum  quis sit locus: ut ducas unumquemque ad terminos suos, et intelligas semitas domus eius. Sciebas tunc, quod nasciturus esses, aut numerum dierum tuorum noueras?« Nisi enim sequeretur, ut ducas unumquemque ad terminos suos; fortasse lucis et tenebrarum locus sciri posset. uia enim lucis iustitia est, et quecunque nos ducunt ad Deum, et ad lucem. Locus autem tenebrarum non solum infernus, uerum etiam omnium iniquorum animus intelligi potest. Sed quoniam et Iudas periit, et Paulus saluatus est, lucis nemo et tenebrarum terminum perfecte nouit, nisi ille solus qui omnia nouit. Quis enim Iudam inter apostolos miracula facientem uidit, et non eum ad lucem uenturum esse credidit? Quis Paulum seuientem, et sanctos occidentem cognouit,  et non ei tenebras, et infernum destinauit? Manifestum est igitur, quod nemo unumquemque ad terminum suum ducat, et eius domus semitas nemo intelligat; si enim semitas sciret, domum non ignoraret: domus autem aut infernus est, aut paradisus. Sed quomodo terminum sciat, qui principium ignorat? In Dei namque dispositione uniuscuiusque natiuitas, dies, et anni, tota uita, et uite terminus disposita sunt. Quando autem ista disponebantur  nemo erat, neque natiuitatem, neque dierum suorum numerum terminumque sciebat. Et hoc est, quod ait: »Sciebas tunc quod nasciturus esses? Et numerum dierum tuorum noueras? Nunquid ingressus es thesauros niuis, aut thesauros grandinis aspexisti,  que preparaui in tempore hostis, in die pugne et 288 belli?« Quia thesauros dicit, bonas niues, grandinesque significat. Quid enim per niues et grandines, nisi Ecclesie doctores? Qui quoniam mundi et candidi sunt, nix uocantur: quoniam uero in uirtute et potentia predicantes, et futuri iudicii tormenta minantes, peccatores terrent, non immerito grando dicuntur. Hos autem preparauit Dominus in tempore hostis, et in die pugne et belli; quoniam isti a Iudeis, tyrannis, et hereticis, et a malignis spiritibus semper Ecclesiam defendunt. »Per quam uiam spargitur lux, diuiditur estus super terram?« Ipse respondeat: »Ego, inquit, sum uia, ueritas, et uita .« Per hanc autem spargitur lux, ut ipse ait: »Ego sum lux  mundi, qui sequitur me, non ambulat in tenebris, sed habebit lumen uite .« Hec igitur uia lumen spargit, quia simul lux est et uita. Ab eo autem et estus diuiditur super terram, quoniam Saluator noster sue fidei mensuram, et Spiritus sancti gratiam unicuique tribuit. Ipse enim ait: »Nisi ego abiero, Paracletus non ueniet ad uos; cum assumptus fuero, mittam eum ad uos .«

»Qui dedit uehementissimo imbri cursum, et uiam sonantis tonitrui; ut plueret super terram, absque homine in deserto, ubi nullus mortalium commoratur. Ut impleret inuiam et desolatam, et produceret herbas uirentes.« Doctrinam enim euangelicam, uehementissimum imbrem et tonitruum  dicit; quoniam subito et abundanter totum mundum irrigauit, et multorum uocem tonitruum insonuit. Huic autem doctrine cursum, et uiam, et tantam efficaciam ipse Dominus dedit, ut super terram et in deserto plueret, ubi non homines qui ratione uterentur, sed bestie et bruta animalia habitabant, que et ligna et lapides adorabant. Unde Apostolus ait quod ad bestias pugnauerit Ephesi. Ex his tamen bestiis, iam ad fidem conuersis, inuia et desolata, id est sancta Ecclesia, et peccatoribus collecta, plena est. Et in hac quidem Dominus quotidie producit, et abundare facit herbas uirentes, id est doctrinam Noui Testamenti, que et noua est, semperque uiuens et uirens; de qua et subditur. »Quis est  pluuie pater, uel quis genuit stillas roris?« Quis enim alius est pluuie pater, nisi ille de quo dicitur: »Omnis sapientia a Domino Deo est, et cum illo fuit semper, et est ante euum .« Ipse autem genuit, et stillas roris, id est mitem humilemque doctrinam, de qua Apostolus ait: »Lac uobis potum dedi, non escam .« Doctrina enim euangelica, diuerso respectu, grando, tempestas, uehementissimus imber, sonitus tonitrui, pluuia, stilla, gutta, et ros uocatur; uocatur etiam glacies et gelu. Unde et subditur: »De cuius utero egressa est glacies, et gelu de celo quis genuit?« Ipse enim qui genuit pluuiam, genuit et gelu glaciem, quia ipse, qui dedit Nouum, dedit et uetus Testamentum. uetus enim Testamentum, quia frigidum  est  glacies et gelu uocatur; inde enim et mors frigida dicitur; sed audi Apostolum. »Littera occidit ;« itemque: »Quod si ministratio mortis litteris deformata in lapidibus fuit in gloria, quomodo non magis ministratio spiritus erit in gloria?«  Quod uero ait: »Et gelu de celo quis genuit?« Hoc est quod alibi dicitur: »uos uidistis, quod de cele locutus sim uobis .«---»In similitudinem lapidis aque durantur, et superficies abyssi constringitur.« Aque enim sanctarum Scripturarum  Iudeis non solum in glacies, sed etiam in lapides indurate, nec radi, nec mundari possunt. Illis autem constringitur abyssi superficies, quibus  ipsius Testamenti littera non aperitur. De hac enim abysso dicitur: »Abyssus abyssum inuocat .« Huius autem superficies littera est.

»Nunquid coniungere ualebis micantes stellas, Pleiades, aut gyrum Arcturi poteris dissipare?« Septem enim stelle sunt, que Pleiades uocantur, ualde sibi uicine, sed non penitus coniuncte, per quas omnes mundi Ecclesias intelligimus. He enim et fide coniuncte et loco diuise sunt; sed tunc plenius coniungentur, quando intra muros celestis Ierusalem simul a Deo colligentur. Per Arcturum autem qui in ipsa celi firmitate consistit, Ecclesie doctores, qui ceteris president, figurantur; hi enim predicando mundum circumdant, et gyrant. Horum autem gyrum tunc Dominus dissipabit, quando eos  ab hoc tanto labore quiescere faciet. »Nunquid produces luciferum in tempore suo, et uesperum super filios terre consurgere facis?« Subauditur, ut ego. Ut enim per luciferum, Christum, ita per uesperum significat Antichristum, quoniam ille diem, et claritatem, iste uero tenebras, et noctem affert. Produxit igitur luciferum in tempore suo, quia: »Quando uenit plenitudo temporis, misit Deus Filium suum .« Faciet autem consurgere uesperum super filios terre, quia terrenis, et peccatoribus Antichristum dominari permittet. »Nunquid nosti ordinem celi, et pones rationem eius in terra?« Hoc est enim, quod semper oramus: Fiat uoluntas tua sicut in celo, et in terra .« Christus enim celi ordinem, rationem, et concordiam in terra posuit, quia ipse est pax nostra, qui fecit utraque unum, ad illius enim ordinis exemplar regitur Ecclesia. »Nunquid eleuabis in nebula uocem tuam, impetus aquarum operiet te?« Christus enim uocem suam in nebula leuabat, quia plerumque obscure, et in parabolis loquebatur. Impetus autem aquarum eum operiebat, quoniam affluentia Spiritus sancti, et omnis scientie plenitudo in eius locutione abundabat: secundum illud: »Diffusa 289 est gratia in labiis tuis. Nunquid mittes fulgura, et ibunt, et reuertentia dicent tibi: Adsumus?« Quid enim per fulgura, nisi apostolos miraculis coruscantes, et sententiarum ictibus, et fulgure uitia, et malignos spiritus ubique fugantes?  Hos autem ad predicandum Dominus misit. Qui semper ad eum reuertebantur, quoniam in eius nomine cuncta operabantur, et quia semper ad obediendum parati erant, semper ei, adsumus, responderunt. Qui enim obedire non uult, quamuis sepe uocatus, uix aliquando respondet.

»Quis posuit in uisceribus hominis sapientiam? uel quis dedit gallo intelligentiam? Quis enarrabit celorum rationem, et concentum celi quis dormire faciet? Quando fundebatur puluis in terram, et glebe compingebantur.« Solus enim Deus et homini sapientiam, et gallo intelligentiam dedit; de hoc enim gallo scriptum est: »Gallus succinctus renibus, non est rex qui resistat ei .« Per hunc doctores intelligimus, quorum uoce ceteri  excitantur. Quantus gallus ille erat, qui dicebat: »uigilate, iusti, et nolite peccare .« Narrauit quoque Dominus celorum rationem, quia ad sanctorum exemplum ceteros informauit. Quoties enim in Euangelio inuenitur: simile est regnum celorum illi, et illi. Ipse autem concentum celi quandoque dormire facit, quia sanctorum predicationem aliquando cessare et quiescere iubebit. Sed quando fiet hoc? uis audire quando? Quando fundebatur puluis super terram. Quid est enim, quod hic de futuro interrogatur et de preterito respondetur, nisi quia Deo et preterita et futura presentia sunt? In seculi namque consummatione puluis in terram fundetur, quoniam corpora in  puluerem redacta, quasi a principio, solidabuntur. Et tunc glebe compingentur, quia cenosa illa terra simul collecta, et adunata resurget.

»Nunquid capies leene predam, aut animam catulorum eius implebis, quando cubant in antris, et in specubus insidiantur?« Leena propter fortitudinem Ecclesia dicitur; scriptum est enim: »Quia iustus ut leo confidit .« Huius maritus est leo ille magnus de tribu Iuda, qui sue quidem leene predam capit, quoniam et si predicatores uerbi Dei retia tendant, ipse tamen interius corda conuertit. Unde ipse ait: »Sine me nichil potestis facere .« Et Apostolus: »Neque qui plantat est aliquid, neque qui rigat, sed qui incrementum dat Deus .«  Ipse quoque eius catulorum animam implet, quia episcoporum et sacerdotum desideria complet, dum Ecclesiam suam multiplicat et exaltat. Et isti quidem cubant in antris, et in specubus insidiantur; quoniam ut seductores et ueraces multis modis ad fidem infideles trahere conantur. Quid enim eorum blandimenta et persuasio, nisi specus et antra quedam sunt? »Quis preparat coruo escam suam, quando pulli eius ad Deum clamant uagantes, eo quod non habeant cibos?« Quam modo leenam dixit, nunc coruum appellat. Hec enim in Canticis canticorum coruum se intelligens, ait: »Nigra sum, sed formosa .« Unde Apostolus: »Fuistis aliquando tenebre, nunc autem lux in Domino .« Huic autem et spiritualem,  et corporalem escam Dominus preparat, quando pulli eius clamantes dicunt: »Panem nostrum quotidianum da nobis hodie .« uagantur autem isti pulli propter cibum, quoniam ut spiritualibus deliciis animam satient, et Noui et ueteris Testamenti, et apostolorum et prophetarum mensas laboriose scrutantur.



CAPUT XXXIX.

»Nunquid nosti tempus partus ibicum in petris, uel parturientes ceruas obseruasti? Dinumerasti menses conceptus earum, et scisti tempus partus earum? Incuruantur ad fetum, et pariunt, et rugitus emittunt.« Hoc est quod in Euangelio Dominus ait: »Mulier cum parit, tristitiam habet, quia uenit hora eius; cum autem pepererit puerum, iam non  meminit pressure propter gaudium .« Ibices enim, parua quedam animalia sunt que in petris pariunt, que etiam de excelsis rupibus cadentes, se in suis cornibus sine lesione suscipiunt. Per has autem apostolos intelligimus, qui per aquam et spiritum in petris, id est in Ecclesiis generantes filios, et in fide cornibus, et fortitudine se suscipientes, nullius aduersitatis causam timebant. »Sancti enim per fidem, ait Apostolus, uicerunt regna .« Et Psalmista: »Exaltabuntur, inquit, cornua iusti .« Cerue autem parturientes, omnes mundi huius Ecclesie sunt. In multis enim ceruarum naturam imitatur Ecclesia. Nam et agilis est, et serpentes necat, et incuruata parit, et pariens rugitus emittit.  Incuruatus enim Apostolus pariebat, cum diceret: »Omnibus omnia factus sum, ut omnes lucrifacerem ;« multum enim in partu se curuauerat, qui ut omnes Deo pareret, omnibus se et per omnia humiliaue at. Non autem sine rugitu Ecclesia parit; quia sine predicationis et orationis uoce filios non generat. Que quidem, quoniam et quotidie parit, et usque ad seculi consummationem parere non cessabit, illius conceptionis et parturitionis menses nemo ualet dinumerare.

»Quis dimisit onagrum liberum, et uincula eius qui soluit? Cui dedi in solitudine domum, et tabernacula eius in terra salsuginis, contemnit multitudinem ciuitatis, clamorem exactoris non audit,  circumspicit montes pasce sue, et uirentia quoque perquirit.« Hoc de perfectioribus intelligitur; 290 qui ut liberius, et familiarius Deo seruiant, omnem mundi gloriam contemnentes, hominum conuersationem fugiunt, et ad remotiora et solitaria loca se conferunt. Paulus, et Antonius, et Hilario sint in exemplum. Isti enim, ut onagri, omni mundana seruitute liberi, et cunctarum sollicitudinum uinculis absoluti, domos sibi et tabernacula in solitudine et in terra salsuginis elegerunt, qui quoniam de solitudine non recedebant, non immerito onagri dicuntur. Contemnebant enim multitudinem ciuitatis, quia nec honores, nec dignitates appetebant. Noster autem quotidianus exactor uenter est, cui lege nature quotidie cibi potusque debitum soluere  oportet. Circumspiciebant autem montes pascue sue, magisque in spiritualibus cibis, quam in carnalibus delectabantur, quos de sacris uoluminibus et apostolorum, et prophetarum exemplis suscipiebant. Et uirentia queque perquirebant, quia non cibum, qui perit, sed qui permanet, appetebant.

»Nunquid uolet rhinoceros seruire tibi, et morabitur ad presepe tuum?« Rhinoceros enim, qui et unicornis dicitur, ferocissimum animal est, per quem huius seculi potentes intelligimus. Dicatur ergo. Nunquid huius seculi potentes, reges, imperatores et principes, qui mihi seruiunt, seruient tibi? Et morabuntur ad presepe tuum, sicut morantur ad meum; quos nunc fidei doctrinam, et euangelicam predicationem audire delectat? Humiliare  igitur mihi, qui tam potentes homines mihi se humiliare cognoscis. »Nunquid alligabis rhinocerotem ad arandum loro tuo?« Sicut ego? Ligauit enim Deus potentes ad arandum, quoniam et ipsi peccare metuentes in Dei agro desudant et laborant. Huic enim aratro ligatus non est, qui neque bonum agit, neque peccare timet. Sic enim Constantinus imperator et Iustinianus arabant, quando in Ecclesie defensionem leges constituebant. »Aut confringet glebas uallium post te? Sicut confringit post me.« Glebe enim uallium, que semen in planum cadere et crescere prohibent, iniqui homines sunt, qui euangelice predicationi contradicunt. Hos autem imperatores et principes frangebant, quia  isti eorum terrore uerbi semen impedire metuebant. »Nunquid fiduciam habes in magna fortitudine eius, et derelinques ei labores tuos?« Dei namque labor Ecclesia est, quam ipse non solum predicando, sed moriendo acquisiuit. Hanc autem huius seculi potentibus Dominus fiducialiter dereliquit, quoniam eorum terrore, nec aliam fidem in ea alii predicare audent, nec ipsa etiamsi predicaretur, palam suscipere auderet. »Nunquid credes ei, quoniam reddat sementem tibi, et arcam tuam congreget?« Sementem enim potentes reddunt ei; postquam uerbi semen audiunt et intelligunt, iustitie, pietatis et misericordie opera faciunt, alioquin semen in eis periit. Arcam autem, id est Ecclesiam congregant, quando suis edictis eam protegunt  atque defendunt. Hec nunc de beato apostolo Paulo interpretemur, de quo et specialiter dicta esse uidentur. Ipse enim, ut fortissimus unicornis, Ecclesiam persequens, ab omnibus timebatur; sed mox conuersus, et Christi seruus, et in Euangelii presepio commoratus, et pastus, et fidei catena ligatus in agro Dei arare et triturare cepit. Unde ipse ait: »Non alligabis os boui trituranti .« Mox igitur glebas uallium fregit, quia Scribas et Phariseos ad fidem conuertit. In cuius magna fortitudine Deus fiduciam habens, sanctam Ecclesiam ei commisit et commendauit. Ipse uero et sementem multiplicatam reddidit, et Dei arcam fidelissime congregauit.

»Penna struthionum similis est pennis herodii  et accipitris, que dereliquit in terra oua sua; tu forsitan in puluere calefacies ea.« Sicut enim per rhinocerotem uiros catholicos et sanctos, ita per struthionem hypocritam designat, qui quamuis in pennarum specie herodio et accipitri similis sit, differt tamen, quoniam uolare et alis suis se ad superos leuare non potest. Sic igitur et hypocrita, simulatione quidem sanctus et iustus apparebit, uirtutum tamen alis ad celestia non leuatur. Derelinquit struthio in terra oua sua, quoniam hypocrita eos, quos Domino genuit, a terrena et carnali conuersatione liberare non curat: uult enim non esse, et apparere bonus. Hos autem in puluere Deus calefaciens, paulatim ad sui amorem conuertit. Cum enim aliquis adhuc in fide infirmus, inter peccatores,  cum quibus, quasi in puluere conuersatur, sancti Spiritus igne calefactus, totum se subito ad Deum conuertit, tunc quidem struthionis oua in puluere calefiunt. »Obliuiscetur, quod pes conculcet ea, aut bestie agri conterant.« Pes enim oua conculcat et bestia conterit, quia hypocritarum proles dum in puluere iacet, et soli corpori seruit, a diabolo conculcatur. Hoc autem, quia hypocrita paruipendit, oblitus esse dicitur. »Duratur ad filios suos, quasi non sint sui; frustra laborauit, nullo timore cogente.« Durus enim ille est filiis suis, qui de illorum salute non curat. Frustra uero laborat, qui pro lucro temporali et pro uana gloria sanctitatem et iustitiam simulat.  Hoc autem agit hypocrita, nullo timore cogente, quia hoc non ageret, si Deum et iudicium timuis set. Sed non mirum. »Priuauit autem eum Deus »sapientia, nec dedit illi intelligentiam.« Hec est igitur causa, quod struthio, id est hypocrita frustra, et inutiliter laborat. »Cum tempus fuerit, alas in altum erigit, deridet equum, et ascensorem eius.« Alas enim tunc hypocrita erigit 291 in altum, quando sue simulationis uirtutes ostendat. Hoc autem facit, cum tempus fuerit, id est cum a multis se uideri et laudari senserit: »Omnia enim opera sua faciunt, ut uideantur ab hominibus .« Sed quid per equum et ascensorem eius, nisi uirum iustum, et ipsam qua regitur iustitiam intelligamus? Hos autem hypocrita  deridet, quia gloriam et honorem, qui iusto et iustitie debetur, ipse sibi arrogat, sueque simulationi, et non tantum ille pro uera, quantum iste pro ficta uirtute laudatur. »Nunquid prebebis equo fortitudinem? aut circumdabis collo eius hinnitum? nunquid suscitabis eum quasi locustas? gloria narium eius terror.« Equus enim iste Ecclesie doctores significat, quibus et fortitudinem Dominus dedit, et equitatis freno gubernat et regit. Quibus etiam circa collum hinnitum posuit, quoniam non solum hinnire, et Deum laudare eis sufficit, uerum etiam laudando et predicando circumquaque audiri delectat. Hi autem suscitantur quasi locuste, quia in maiori estu persecutionis fortius mouentur et uolant. Locuste enim mane pigre, meridie concite mouentur  et uolant. Sed quid est quod ait: »Gloria narium eius terror?« Equus enim hinnitu narium suarum gloriam ostendit, quoniam maiori impetu flatum emittit. Sic igitur Ecclesie doctores, quando spiritu intus ferueant, ostendunt quando minis et terroribus quatiuntur.

»Terram ungula fodit, exsultat audacter.« Quid enim per terram nisi peccatores? Quid per ungulam, nisi fortitudo figuratur? Terram igitur equus fodit ungula, quoniam sancti predicatores tyrannorum corda forti responsione fodiunt et penetrant, Ideoque subditur: »Et exsultat audacter.« Audacter enim exsultant sancti, quia non timent eos qui occidunt corpus, quibus Dominus ait: »Ego dabo uobis os et sapientiam, quibus non possunt resistere et  contradicere omnes aduersarii uestri .«

»In occursum pergit armatis, coutemnit pauorem, nec cedit gladio.« Qui non intelligit, sanctorum passiones legat, et cognoscet eos pro defendenda iustitia cunctis se opposuisse periculis. »Super ipsum sonabit pharetra, uibrabit hasta et clypeus.« Ipsa enim sanctorum predicatio, pharetra eis, et hasta, et clypeus est; ex ea enim, quasi sagitte, sententie prodeunt, cum ipse, uelut cum forti hasta aduersarios feriunt, et ueluti clypeo se cum illa contra Iudeos, et hereticos, et philosophos protegunt et defendunt. »Feruens et fremens sorbet terram, nec reputat tube sonare clangorem.« Sancti enim predicatores, ut ait Apostolus, spiritu feruentes et excelsa predicationis uoce frementes,  terram, id est peccatores, sorbent, quoniam ad fidem eos uocantes Ecclesie corpori eos introducunt. Nec reputant tube sonare clangorem, quia propter iniquorum minas super se, et contra se intonantes et frementes a predicatione non cessant. »Ubi audierit buccinam, dicit, uah! procul odoratur bellum, exhortationem ducum et ululatum exercitus.« Sancti enim predicatores audita buccina dicunt, uah! quia quando persecutorum tumultum et insaniam iam sibi appropinquare sentiunt, confisi de uictoria exsultant. uah enim exsultationis uox est. Procul autem odorantur bellum, quia semper mori parati, desiderio illud exspectant. Quoniam autem non solum a tyrannis, sed etiam ab hereticis  hoc bellum infertur; ideo subdidit, dicens: »Exhortationem ducum et ulutatum exercitus.« Duces enim, heresiarche intelliguntur, quorum exercitus est omnis hereticorum multitudo. Unde et duces quasi rationabiles se exhortantur; ceteri uero quasi irrationabiles sola feritate ululant et sine consideratione clamant.

»Nunquid per sapientiam tuam plumescit accipiter, et expandit alas suas ad austrum?« Accipiter enim, qui per singulos annos, austrinis flatibus, ueteribus plumis exutus nouis induitur, sanctos significat, qui afflatione sancti Spiritus quotidie innouantur, et ueterem hominem cum actibus suis exuentes nouum induunt. »Hoc autem non tua, sed mea sapientia fit. Aut ad preceptum tuum eleuabitur  aquila, et in arduis ponet nidum suum? In petris manet, et in preruptis silicibus commorabitur, atque inacessis rupibus, inde contemplatur escam, et de longe oculi eius prospiciunt, pulli eius lambent sanguinem, et ubicunque cadauer fuerit, statim adest.« Aquila enim illi intelliguntur, qui et altius uolant, et subtilius celestia contemplantur. Talis aquila erat beatus Ioannes, qui celo appropinquans ait: »In principio erat uerbum, et uerbum erat apud Deum, et Deus erat uerbum, .« Hec autem »in arduis ponet nidum suum;« quoniam in celestibus regnis sanctorum habitatio est. Ibi igitur eleuabitur aquila ad preceptum Dei. Interim autem »in petris manet,« id est in sanctorum dictis et exemplis quiescit.  Singuli enim prophetarum libri, petre que lam sunt, qui et prerupti silices et rupes inaccesse uocantur. Hoc autem ideo, quia difficilis uia per eos fit, et cum magno labore intelliguntur. Non enim omnibus per hanc uiam transire datur. In his igitur rupibus aquila manens contemplatur escam, quoniam hinc nisi illum panem uiuum, qui de celo descendit, neque uidet, neque intelligit. »Et de longe quidem oculi eius conspiciunt,« quia nondum facie ad faciem, sed per speculum et in enigmate uident. Fortasse autem ideo prophetarum libri, petre, silices et rupes uocantur, quia primum lex in lapideis tabulis scripta fuit. Huius uero aquile »pulli sanguinem« lambunt, 292 quoniam apostolorum et doctorum filii in Christi passione delectantur. Adest autem hec aquila  ubicunque fuerit cadauer; quia sicut in Euangelio dicitur: »Ubicunque fuerit corpus, illuc congregabuntur et aquile .« Breuia quidem sunt hec, sed his quibus scribimus breuia non sunt.

»Et adiecit Dominus, et locutus est de Iob. Nunquid qui contendit cum Deo tam facile conquiescit? Ubique qui arguit Deum, debet respondere?« Dixisti, inquit, superius, disputare cum Deo cupio; ecce Deus loquitur tibi, quare non respondes? Quia enim beatus Iob, audita ratione, conquieuit, hec ei a Domino ex magna dilectionis affectione dicuntur. Non enim Iob ex illis erat qui ueritatem defendere nolunt. Quod enim superius contendit, non malitia, sed ignorantia fecit. »Respondens  autem Iob Domino, dixit: »Quia feuiter locutus sum, respondere quid possum? manum meam ponam super os meum. Unum locutus sum, quod utinam non dixissem, et alterum, quibus ultra non addam.« Ideo, inquit, tibi non respondeo, quia ex tui sermonis grauitate leuiter me locutum esse cognosco, magisque de leuitate mea silendo penitere, quam eam defendere uolo. Manum meam ponam super os meum, ut hoc opere restituam, quod ore deliqui. Unum et alterum locutus sum, quod utinam non dixissem; scio enim quia ulterius ea non dicam, unum enim et alterum dixit, quia cogitatione et locutione deliquit; quoniam et corde et ore de flagello murmurauit.



CAPUT XL.

 »Respondens autem Dominus Iob de turbine, dixit: Accinge sicut uir lumbos tuos, interrogabo te, et indica mihi.« Hec autem superius exposita sunt. »Nunquid irritum facies iudicium meum, et condemnabis me, ut iustificeris?« Qui enim de flagellis murmurat, flagellantem condemnat, et qui inter flagella se iustum dicit, flagellantis iudicium irritum facit. Nisi forte  alia causa sit in flagellante, quam qui flagellatur, intelligit: nesciebat enim Iob qua de causa flagellaretur. »Si habes brachium, sicut Deus, et si uoce simili tonas? Circumda tibi decorem, et in sublime erigere, et esto gloriosus, et speciosis induere uestibus.« Dei enim brachium Christus est, per quem omnia fecit, et cuius fortitudine  diabolum superauit. Tale enim brachium nullus habet. Sed quis uoce simili tonat, qui dicendo omnia facit? »Fiat, inquit, lux, et facta est lux. Ipse enim dixit, et facta sunt ;« nullius igitur uox talis. Dicatur ergo: Si uoce et fortitudine Deo similis es, circumda tibi decorem immortalitatis, et in sublime erigere, id est, super omnes celos ascende, et esto gloriosus sicut ille in sanctis suis. Et speciosis induere uestibus, ut ille, qui amictus lumine sicut uestimento lucem habitat inaccessibilem. Hoc autem dicens, eum ad impossibile ducit; unde adhuc subditur: »Disperge superbos in furore suo  , et respiciens omnem arrogantem humilia;« sicut ego, »qui depono potentes  de sede et exalto humiles.« Hoc autem fiet in iudicio, quando illustratione aduentus sui superbos et arrogantes humiliabit; de quibus subinfertur: »Respice cunctos superbos, et confunde eos, et contere impios in loco suo.« Locus impiorum est locus impiis preparatus, quis alius est, nisi locus tormentorum? Unde et subditur: »Absconde eos in puluere, et facies eorum demerge in foueam.« Simul enim et uniformiter in puluere absconduntur, qui uita priuati et carne resoluti in puluerem reuertuntur.  Facies autem eorum in foueam mergitur, quoniam in infernum precipitantur, in quo sine fine conteruntur et affliguntur. Et ego confitebor quod saluare te possit dextera tua;« si hec, subauditur, que dicta sunt facere possis. Ille solus sua dextera et fortitudine saluare, quos uoluerit, potest, qui hec omnia facere potest. »Ecce bechemoth, quem feci tecum, fenum quasi bos comedet.« ualde, inquit, fortior et gloriosior te fuit bechemoth; ipse tamen confidens propter superbiam periit. Qui quamuis magnam adhuc habeat fortitudinem, tamen contra dexteram et brachium meum nichil potest. Bechemoth namque, qui bellua interpretatur, diabolum significat, qui simplicitatem angelicam deserens, in belluinam feritatem declinauit. »Ecce, inquit, bechemoth, quem  feci tecum  ;« tecum quidem, quia te et illum feci. »Fenum quasi bos comedet,« quoniam illos deuorabit, qui in feni ariditatem conuersi, fidei uiriditatem et florem uirtutum amiserunt. De hoc enim feno per prophetam dicitur. »uere fenum est populus, exsiccatum est fenum et cecidit flos .«

»Fortitudo eius in lumbis eius, et uirtus illius in umbilico eius.« uiri enim luxuria in lumbis, femine uero in umbilico esse dicitur. Habet igitur diabolus uires et fortitudinem in lumbis et in umbilico, quoniam multos utriusque sexus per luxuriam uincit. Bene eius dicit, quia illius sunt illa membra quibus dominatur. »Constringet caudam suam quasi cedrum, nerui testiculorum eius perplexi sunt.« Cauda 293 enim diaboli Antichristus erit, quoniam  ultimus, et post omnes ueniet: qui bene cedro comparatur, quia multum eleuatus in magna fortitudine apparebit. Hunc autem diabolus constringet et amplexabitur, quia ex toto eum possidebit; unde et filius perditionis recte uocatur. Huius autem testiculi illi sunt, per quos sibi filios generat, et sue prauitatis et deceptionis semen effundit. Ossa enim diaboli, sapientiores et fortiores eius ministri intelliguntur. Isti autem sunt uelut fistule eris, qui sua modulatione et dulci locutione homines decipiunt. Aeris namque fistule dulcem sonum reddunt. Sed quid de ossibus dicam, cum ipsa eius cartilago, que utique ossibus satis mollior est, sit quasi lamine ferree? Per quod et illos in diaboli corpore  fortissimos esse significat qui uires et fortitudinem non habere putantur. Hec autem ad Antichristi tempora rectissime referuntur, quia maxime tunc talia ossa, talemque cartilaginem diabolus habebit. »Ipse principium est uiarum Dei, qui fecit eum, applicauit gladium eius.« Dei namque uiarum, id est operationum diabolus principium est, quoniam inter omnes creaturas primus factus est. Applicauit autem Dominus gladium eius, quia nisi plicatus esset, ne recta cuspide feriret, perpauci  eius deceptionis gladium effugere possent Quasi igitur plicato gladio ferit, quia minus, quam desiderat, percutit. »Huic montes herbas ferunt, omnes hestie agri ludent ei.« Montes enim, diuites et potentes accipiuntur, qui difficulter intrant in regna celorum. Isti autem diabolo herbas ferunt, quia de suis iniquis operationibus eum reficiunt. Cibi enim diaboli iniqua opera sunt. Omnes uero bestie agri ludunt ei, quia quicunque stulte, uoluptuose et bestialiter uiuunt, eius ludus et delectatio sunt. Ager enim, ut in Euangelio dicitur, est mundus. »Sub umbra dormit in secreto calami, et in locis humentibus  .« Per hec genitalia loca significat. Sed cur ego exponere erubescam quod ipse Dominus dicere non erubuit? Umbra enim illa loca dicuntur,  que ab omnibus occultantur et operiuntur; unde etiam uerenda uocantur. In his igitur diabolus dormit, in his delectatur et quiescit. Siue etiam dormit sub umbra, id est in illis habitat, qui otiosam et uoluptuosam uitam ducunt. Et in secreto calami, id est eorum cordibus, qui non solidi, sed ad similitudinem calami, fide, omnique bonitate uacui sunt. Et in locis humentibus, id est in ebriosis, qui semper uino inundant. Unde Apostolus:«---»Nolite inebriari uino, in quo est luxuria . »Protegunt umbre umbram eius, circumdabunt eum salices torrentis.« Eius enim umbre sunt quicunque eius imaginem et similitudinem imitantur. In umbra enim quodammodo regis imago exprimitur. Umbre igitur eius protegunt umbram eius, quando multi  iniqui unum iniquum protegunt et defendunt. Sepe enim uidemus ad unius alicuius iniqui defensionem magnam iniquorum multitudinem conuenire. Salices autem torrentis eum circumdant, quoniam ei semper illi assistunt et seruiunt, qui et infructuosi sunt et in aquis tumultuosis rapidisque morantur; id est cum populis seditiosis et impiis habitare delectantur. »Aque multe populi multi ;« de quibus aquis adhuc subditur: »Ecce absorbebit fluuium, et non mirabitur, et habet fiduciam quod influat Iordanis in os eius  .« Fluuium peccatorum, et maxime gentilium et Iudeorum multitudinem uocat. Hos autem absorbet bechemoth, et non mirabitur, quia non pro magno ducit ut tales  decipiat. Habet enim fiduciam quod Iordanis, id est Christianorum et baptizatorum populus, influat in os eius. Iordanis enim baptizatos significat, quoniam ibi cepit baptismus. »In oculis eius quasi homo capiet eum, in sudibus perforabit nares eius. »Usque modo narrauit fortitudinem bechemoth, nunc autem qualiter capiatur insinuat. Quando enim Christi diuinitas carnem induit, tunc  Christum se ipsum quasi hamum fecit, ut per ferrum diuinitatem, per escam uero, carnem eius intelligamus. Hunc autem hamum bechemoth uidens concupiuit, accessit et tentauit, et dum putat capere, captum est. Hoc autem in oculis suis, quia quem iam in miraculis cognouerat, et Dei Filium confessus fuerat, importuna uoracitate inuadere presumpsit. »Et in sudibus perforabit nares eius.« Quid enim per sudes, nisi Dei uirtutem et potentiam intelligimus? His enim diaboli nares perforate, quamuis sagacissimi ingenii sit, nostri tamen secreta cordis, nisi per motus exteriores, ad plenum cognoscere et perscrutari non ualet. Hoc autem a canibus trahitur, qui odore narium animalium uestigia sentiunt. Nam et diabolus canis est, secundum illud: »Erue  a framea, Deus, animam meam, et de manu canis unicam meam .«---»An extrahere poteris leuiathan hamo, et fune ligabis linguam eius?« Ecce iam alio nomine uocatur diabolus. Leuiathan enim, qui Latine draco dicitur, additamentum 294 eorum interpretatur. Hoc autem per contrarium, quia dum oculorum lumen se primis parentibus addere promisit, immortalitatem ademit. Hunc autem supradicto hamo, id est, per uerbum carnem factum, de suorum fidelium mentibus Dominus abstraxit. Cuius quidem lingua fune ligato, quoniam Trinitatis fide, que triplex funiculus uocatur, eius deceptionis persuasio et locutio ualde refrenata est. Hoc igitur fune lingua eius ligatur, quia non auditur, etiamsi loquatur. »Nunquid pones circulum in  naribus eius, et armilla perforabis maxillam eius?« Hoc enim loco circulus et armilla pene idem significant, quoniam et armilla circulus est. Nares autem et maxille que circulo constringuntur sui officii potentiam uiresque amittunt. Merito igitur in naribus et in maxilla leuiathan ligatus perhibetur, quoniam nec sagacitate decipere, nec maxillarum fortitudine confringere sanctos Dei ualet, secundum sui desiderii auiditatem. Nunquid multiplicabit ad te preces aut loquetur tibi mollia? Quantum enim ad litteram preces leuiathan Domino multiplicabat, quando maligni spiritus territi dicebant. »Quid nobis, et tibi, Fili Dei? uenisti ante tempus torquere nos, et si eiicis nos hinc, mitte nos in porcos .« Quantum uero ad membra sua, et preces in iudicio multiplicabit, et mollia ei loquetur, quia iniqui, qui eius corpus, et membra sunt, ueniam et misericordiam deprecabuntur. »Nunquid feriet tecum pactum, et accipies eum seruum sempiternum?« Subauditur, ut ego. Hoc enim pactum cum Domino diabolus facit, ut sine eius permissione neminem tentet, neminem affligat, atque in ipsa  tentatione uel afflictione modum a Deo positum custodiat. Et secundum hoc pactum non solum seruus, uerum etiam sempiternus seruus dicitur, quia non solum nunc, sed etiam post hanc uitam sub hac ei conditione seruiet. »Nunquid illudes ei quasi aui, aut ligabis eum ancillis tuis?« Diabolus enim, et bechemoth, id est bellua dicitur propter feritatem, et leuiathan, id est draco propter fortitudinem, et auis propter superbiam, quia super omnes celos uolare uoluit. Huic autem illusit Dominus quasi aui, quia Christi humanitatem, quasi escam ei opposuit, per quam eum cepit, ligauit et tenuit. Ligauit autem ancillis suis, de quibus Apostolus ait: »uidete uocationem uestram, fratres, quia non multi nobiles, non multi sapientes, non multi potentes sunt inter  uos; sed que stulta sunt mundi elegit Deus, ut confundat sapientia; et ignobilia, ut confundat fortia; et ea, que non sunt, ut ea que sunt destrueret .« He sunt igitur ancille quibus ligatus est diabolus, ut uires et fortitudinem contra eas habere non possit, secundum illud: »Dominus conteret Satanam sub pedibus uestris uelociter. Concident eum amici, diuident illum negotiatores.« Hoc autem de toto eius corpore intelligi debet, id est de tota iniquorum multitudine. Isti enim amici et negotiatores, doctores Ecclesie sunt. Negotiatores quidem, quia Euangelii merces pretio fidei commutant. Hi autem diaboli corpus concidunt et diuidunt, quia quotidie inde aliquos separant et per fidem Ecclesie reconciliant. »Nunquid implebis sagenas  pelle eius, et gurgustium piscium capite illius.« Quid enim per sagenas, pisciumque gurgustium, nisi S. Ecclesiam intelligimus? In hanc enim pisces capiuntur et habitant; qui in aquis baptismatis regenerantur et natant. Pellis autem predicti corporis leuiathan, illi sunt, qui quasi sine ueneno exterius positi, facilius conuertuntur. At uero per caput, principales, fortiores et maiores figurantur. Huius autem corporis caput beatus Paulus aliquando fuit, ex quo maxima ex parte Ecclesia impleta. Sic igitur Dominus ex pelle et capite leuiathan sagenas, et gurgustium piscium implet, quando ex illa iniqua multitudine, et minores et maiores in Ecclesiam introducit. »Pones super eum manum tuam?« Subauditur,  sicut ego meam. Ego, inquit, sic eum mea manu et potestate comprimo, ut absque mea iussione uel permissione nichil facere audeat. Hoc autem se non posse ex eo apparet quod tam uiolenter ab eo flagellaris; et hoc est quod ait: »Memento belli, nec ultra addas loqui.« Id est considera in quo prelio tu es, et age penitentiam de his que inconsiderate et minus caute locutus es, et cogita quid respondeas Domino, qui sic flagellaris a seruo. »Ecce spes eius frustrabitur eum, et uidentibus cunctis precipitabitur.« Sepe enim spe sua diabolus precipitabitur, quoniam multos ex his subito amittit, quos secum ad tormenta trahere sperabat. Quod quidem in beato Iob ei contigisse probatur. Cunctis autem uidentibus precipitabitur. quoniam  eius damnationis sententiam et boni et mali audient, quando dicetur: »Ite, maledicti, in ignem eternum, qui paratus est diabolo et angelis eius .«



CAPUT XLI.

Non quasi crudelis suscitabo eum: quis enim »resistere potest uultui meo?« Ac si ad superiora Iob responderet, dicens: Cum tam fortis tamque iniquus sit iste leuiathan, cur, Domine, contra fideles tuos sic eum suscitas? cur aduersus eos sic eum seuire permittis? Ad quod ipse non quasi crudelis, inquit, suscitabo eum, id est, neque illorum obliuiscar, neque hunc super illorum uires seuire permittam, neque patiar super id quod possunt; sed robur et fortitudinem illis dabo, quibus contra istius  malitiam 295 resistere ualeant. Quis enim uultui meo resistere ualeat? Cur igitur timeat, quem ego defendo? Ego in eis sum, ego in eis pugno, ego sum qui ciuitatem custodio. Et ille: Si tu, inquit, Domine, eos custodis, quid est quod huius deceptione tot homines puniri uidemus? Et Dominus ad eum: »Et quis ante dedit mihi, ut reddam ei? Omnia que sub celo sunt, mea sunt.« Ac si dicat: Quos defendo, misericordia est; quos non defendo, iustitia est. Cum enim omnia mea sint, non mihi quasi mea omnia seruiunt, que etiam si seruirent, non tamen de suo, sed de meo mihi seruirent. Nihil igitur mihi quasi ex debito requirere debent, qui nichil mihi ante dederunt. De hac profundissima questione Apostolus ait: »O altitudo  diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius! Quis enim cognouit sensum Domini? Aut quis consiliarius eius fuit? Aut quis prior dedit illi, et retribuetur ei?« ---»Non parcam ei, et uerbis potentibus ad deprecandum compositis.« Hoc autem de toto corpore leuiathan intelligitur, id est de tota iniquorum multitudine, qui quamuis potentibus uerbis et ad deprecandum compositis Deum exorent, non tamen parcet eis. Non enim uerborum compositionem, sed cordis compunctionem, respicit Deus. Multa enim membra diaboli intra Ecclesiam sunt, que satis attente, constanter et composite Deum orare uidentur. Deus tamen non uerba  sed opera, non preces sed corda intuetur. Unde et subditur: »Quis reuelabit faciem indumenti eius, et in medium oris eius quis intrabit?« Subaudi: nisi ego. Nostri enim oculi, quia infirmi sunt, non ea que interius latent, sed solum indumenti faciem uident; Deus autem indumenti faciem penetrans, ipsius cordis cogitationes considerat, secundum illud: »Homo uidet in facie, Deus autem in corde.« Intrat autem Dominus et in medio oris eius, quia quidquid homo dicat, quidquid cogitet, Deus et in ore et in corde est, quia omnia perscrutatur. Non ualet igitur homini composita deprecatio, quia »Spiritus sanctus discipline effugit fictum .«---»Portas uultus eius quis aperiet?« Quando enim inferni portas Christus confregit, et  inde sanctorum animas secum tulit, tunc quidem portas aperuit quibus leuiathan uultum suum, ne uideretur, absconderat. Porte quoque uultus eius, heretici dici possunt, quoniam per eos quasi portas intratur ante faciem et presentiam eius. Has autem portas Christus aperit, quando eorum hereses manifestat. »Per gyrum dentium eius formido.« Non solum enim porte, sed et dentes diaboli dicuntur heretici, quia quos capiendo deuorant, diabolo representant. Isti autem dentes per gyrum formidinem habent, quoniam qui ab eis capiuntur, a diabolo deuorantur. Possumus autem et per formidinem, tyrannorum gladios intelligere, quibus heretici sepissime muniuntur. Quod quidem si ad Antichristi tempora referatur, perspicuum est; tunc  enim uerbis et gladiis heretici pugnabunt. »Corpus illius quasi scuta fusilia, et compactum squamis se prementibus.« Membra namque diaboli quasi scuta fusilia sunt, quoniam dura ualde et malitia obstinata, uerbi Dei iacula a se repellunt. Coniunguntur autem quasi squamis se prementibus, quoniam iniquitate sibi concordi sese uicissim ad malitiam impellunt et premunt. Sepe enim uidemus iniquos homines sic se ad facinus inuitantes, ut alter alterum trahat, et ire nolentem uiolenter impellat. »Una uni coniungitur, nec spiraculum quidem incedit per eas, una alteri adherabit, et tenentes se nequaquam separabuntur.« Squame, inquit, leuiathan, idem homines impii, ex quibus diaboli corpus conficitur, intantum sibi coniuncti  sunt, et in nequitia concordes, ut ad inuicem separari nequeant, et sancte predicationis spiraculum per eos transire non ualeat; inuident enim alterutrum, et in luxuria, furto, rapina, homicidiis et his similibus alter altero non uult inferior esse. »Sternutatio eius, splendor ignis, et oculi eius ut palpebre diluculi.« In sternutatione namque tanto impetu mouentur spiritus, ut et si uelit homo, eum retinere non possit. Sternutatio igitur diaboli Antichristus erit, quem tanto inflationis et superbie impetu contra Ecclesiam concitabit, quanto nemo unquam in hunc mundum uenit. Hunc autem sequitur splendor ignis, id est ira, et indignatio, et fulgor miraculorum: dabit enim signa et prodigia  multa. Oculi uero eius illi erunt, per quos tunc sue iniquitatis uias peccatoribus reuelabit. Qui quoniam sapientia, et miraculis fulgebunt, palpebre diluculi dicuntur. Quid est enim palpebra diluculi, nisi manifestatio lucis et diei? At uero miraculorum operatio quedam dici et lucis manifestatio est. »De ore eius lampades procedunt, sicut tede igni succense.« De ore namque diaboli procedunt lampades, quoniam eius deceptionis uerba ad uitiorum delectationem homines succendunt. Que uerba,  quoniam suauiter peccatoribus redolent, eosque delectant, tede dicuntur. Sed quoniam praua concupiscentia eos inflammat, igne dicuntur esse succense. »De naribus eius procedit fumus, sicut olle succense atque feruentes.« Quia enim per nares spiritus emittitur, per nares spiritus significatur. Procedit igitur fumus de naribus eius, quoniam qui eius iniquitatis spiritum suspiciunt, tenebrarum et caliginis fumo adumbrati ueritatem reddere non possunt. Bene autem olle succense atque feruenti diabolus similatur, quoniam inuidia, atque odio, et 296 mala uoluntate semper ardet. »Halitus eius prunas ardere facit, et flamma de ore eius egreditur.« Quid enim per prunas, nisi homines odio et ira succensos intelligamus?  Hos enim diabolus ardere facit, quoniam sufflando sepe ex minimis rebus magnas lites concitat. Sic igitur et flamma ex eius ore egreditur, quia magna discordia ex eius uerbis generatur. »In collo eius morabitur fortitudo, et faciem eius precedet egestas.« Fortitudo enim in eius collo moratur, quoniam ex quo superbire cepit, nunquam se postea ad penitentiam humiliauit. Faciem autem eius precedet egestas quia, priusquam Antichristus huic mundo appareat, magna diuini eloquii egestas fiet; ut et per prophetam dicitur: »Ecce ego immittam in uos non famem panis, neque sitim aque, sed audiendi uerbum Dei. Membra carnium eius coherentia sibi. « Hoc in eius squamis supra exposuimus; membra namque carnium  eius, omnium iniquorum multitudo est. Hec autem membra sibi coherent, quia perfidia et iniquitate iunguntur. »Mittet contra eum fulmina et ad locum alium non ferentur.« Omnium tormentorum impetus, et fulmina contra eum et membra eius Dominus mittet; neque ad locum alium ferentur, quoniam isti soli, et non alii, affligentur. »Cor eius indurabitur quasi lapis, et stringetur quasi malleatoris incus.« Semper enim diabolus induratur et nunquam ad penitentiam humiliatur. Ideoque constrictus et ligatus quasi malleatoris incus, eternis tormentorum ictibus contundetur. »Cum sublatus fuerit timebunt angeli, et territi purgabuntur  .« Angeli Ecclesie, doctores  intelliguntur, qui pluribus in locis angeli uocantur. Lege Apocalypsim, et inuenies. Isti autem quando leuiathan damnatum et ad precipitandum sublatum uiderint timebunt, ipsoque timore purgabuntur, si quid preterite corruptionis in eis fuerit  . »Cum apprehenderit eum gladius subsistere non poterit, neque hasta, neque thorax.« Ac si dicat: Quamuis semper superbus, impius et crudelis diabolus fuerit; tamen seuissimus erit, quando gladius eum apprehenderit. Gladius iste  Antichristus erit, qui multa millia hominum interficiet et a Deo separabit. Hic autem postquam diabolum apprehenderit, et in sui pectoris habitaculo plenissime susceperit, iam non poterit subsistere, neque hasta, neque thorax, quoniam nemo erit qui uel contra eum pugnare, uel se regendo defendere possit. Scripturarum namque scientia, et hasta nobis est, cum alios impugnamus, et thorax cum ab aliis impugnamur. »Reputabit enim quasi paleas, ferrum, et quasi lignum putridum, es.« Et ferrum, inquit, id est gladium spiritus, quod est uerbum Dei. Et es, id est clarissimum sonum sancte predicationis, quasi paleas, et lignum putridum reputabit; quoniam nulla ei sapientia et eloquentia resistere ualebit. Possunt autem per ferrum et es  Enoch et Elias significari. »Non fugabit eum uir sagittarius, in stipulam ei uersi sunt lapides funde.« Omnis enim Euangelii predicator, uir sagittarius et fundibularius est. Ipsa uero predicatio et arcus et funda est: inde enim quasi sagitte et lapides sententie prodeunt ad feriendos inimicos. Sed his non fugabitur leuiathan, quoniam per illum hominem inuasum, perditionisque filium, cunctos sibi aduersantes despiciet, et pro nichilo ducet. »Quasi stipulam estimabit malleum, et deridebit uibrantem hastam.« Quasi stipulam, inquit, estimabit malleum, quia penam futuri iudicii paruipendet, cuius graui pondere in eternum contundetur. Insuper et ipsum Deum deridebit, quem iam hastam uibrantem et penam preparantem  intuetur; desperauit enim, et misericordiam querere dedignatur; cuncta potius tormenta ferre paratus. »Sub ipso erunt radii solis, sternet sibi aurum quasi lutum.« Solis namque radii quibus mundus illuminatur, sapientes significant, ex quibus multi, uel minis, uel blanditiis, uel promissionibus ab Antichristo subuersi, diaboli se iugo subiicient. Hoc autem exponit, dicens: »sternit sibi aurum quasi lutum;« id est eos, qui sapientia et uirtutibus fulgere uidebantur, non minus sibi subiiciet et prosternet, quam luteos terrenos et peccatores.

»Feruescere faciet, quasi ollam, profundum mare, et ponet quasi cum unguenta bulliunt.« Quid enim profundum mare, nisi huius seculi maiores  et potentiores? Hos autem diabolus quasi ollam feruescere faciet, quia eos ad tantam insaniam concitabit, ut quicunque sanctorum diabolo parere et imaginem bestie, ut alibi legitur, adorare noluerit, confestim ab eis gladio feriatur. Et ponet hoc, quasi cum unguenta bulliunt, quia horum insaniam in Dei zelum et feruorem conuertet, et in sanguine, quem fundebunt, quasi in suauissimo odore ungenti Deum delectari docebit. »Post eum lucebit semita, estimabit abyssum, quasi senescentem.« Semita namque lucebit post eum, quia miraculorum fulgor et fama eum sequetur. Siue quia post mortem filii eius, id est Antichristi, omnis error et caligo auferetur. Aestimat autem abyssum quasi  senescentem, quoniam infernum eiusque penas 297 quasi iam finitas et innocuas, et sine uiribus reputat; quod enim ueterascit et senescit, prope interitum est. Nescit enim superbus iste timere, unde et subditur: »Non est super terram potestas, que comparatur ei, qui factus est ut nullum timeret.« Non enim angelice nature aliquis homo comparari potest. Quamuis secundum eius opinionem hoc intelligi ualeat. Qui enim Deo similis esse uoluit, cuilibet creature par esse dedignatur. Factus est autem ut neminem timeret, non a Deo, sed a se; talem namque eum superbia fecit, ut nichil sit quod timere dignetur; cunctis enim se prefert, et in superbia eleuatus, sub se quasi inferiora omnia conspicit. Unde nec ipsi suo Creatori ut se adoraret  dicere timuit; et hoc est quod ait: »Omne sublime uidet, ipse est rex super omnes filios superbie.« Omne enim sublime uidet qui nichil in se humile sentit; ideoque ipse est rex, qui omnes superbie filios regit. Merito autem in radice et in fine sue locutionis superbiam posuit, quia ipsa radix est omnium malorum.



CAPUT XLII.

»Respondens autem Iob Domino dixit: Scio quia omnia potes, et nulla te latet cogitatio.« Scio, inquit, quia omnia potes, et, sicut dixisti, non est qui possit resistere uultui tuo. Et nulla te latet cogitatio, qui ipsius leuiathan occultas calliditates tam diligenter exposuisti. »Sed quis est iste, qui celat consilium absque scientia?« Quis, inquit, est  iste, qui tam stultus est ut calliditates suas scienti omnia celare conetur? »ideo insipienter locutus sum, et que ultra modum excederent scientiam meam.« In hoc etiam insipienter locutus sum qui in iudicio tecum contendere uolui. Si enim, quod uerum est, nemo tibi resistere ualet, frustra superius dixi, »et perueniat ad uictoriam iudicium meum.« In hoc etiam insipienter locutus sum, quia contra eam sapientiam sum locutus, que ultra modum excedit scientiam meam. Insipiens enim est qui cum eo contendit a quo et potentia et sapientia superatur. »Audi, et ego loquar, interrogabo, et responde mihi.« Quid est enim: »audi, et ego loquar,« nisi exaudi orationem et locutionem meam? Quid uero est: interrogabo, et responde mihi: nisi fac me intelligere  desiderium meum, et ea que multum scire desidero manifesta. Sicut enim nos optando et deprecando Deum interrogamus, ita ipse nos exaudiendo et donando respondet. Unde etiam quasi iam exauditus beatus Iob subinferens ait: »Auditu auris audiui te, nunc autem oculus meus uidet te, idcirco ipse me reprehendo, et ago penitentiam in fauilla et cinere.« Prius, inquit, et audiui, nunc autem uideo, quia tantum interest inter eam, quam prius habui, et eam, quam nunc de te habeo, cognitionem, quantum interest inter auditum et uisum. Idcirco ipse me reprehendo, qui contra flagella tua uel cogitare, uel murmurare presumpsi. »Et ego penitentiam in fauilla et cinere.« Quid est in fauilla et  cinere penitentiam agere, nisi fauillam et cinerem se esse cognoscere? Qui enim hoc agit, in sua iustitia non confidit.

»Postquam autem locutus est Dominus uerba hec ad Iob, dixit ad Eliphaz Themaniten: Iratus est furor meus in te, et in duos amicos tuos; quoniam non estis locuti coram me rectum sicut seruus meus Iob.« In eo quod dicit coram me, non eodem animo, quo Iob loquebatur, eos locutos fuisse, ostendit. Non enim quid dicatur considerat Deus. Unde et Iob superius contra eos queritur, dicens: »Ad increpandum tantum eloquia concinnatis, et in uentum uerba profertis, super pupillum irruitis, et subuertere nitimini amicum uestrum. Sumite igitur uobis septem tauros et septem arietes,  et ite ad seruum meum Iob, et offeret holocaustum pro uobis.« Bona ira Dei, qua remedii consilia dantur, quibus et peccata soluantur, et peccatores conuertantur. Beatus enim Iob, ut supra diximus, Ecclesiam significat; amici uero illius hereticorum speciem tenent. Orat igitur Iob pro amicis suis, et offert holocausta pro eis; quoniam heretici, nisi ad Ecclesiam redicrent, eique reconciliati fuerint, et nisi ipsa pro eis preces et sacrificium obtulerit, Dei indignationis furorem euadere non poterunt. Offerunt autem heretici tauros et arietes, quando superbiam et ignorantiam in se mortificant. Taurus enim superbiam, aries autem ignorantiam et ducatum praue intelligentie designant. Sed quoniam septenarius numerus perfectus  est, ut perfecte in se hec uitia destruant, septem tauros, totidemque arietes offerre precepit. Sequitur: »Iob autem seruus meus orabit pro uobis; faciem eius suscipiam, ut non uobis imputetur stultitia; neque enim locuti estis ad me recta; sicut seruus meus Iob.« Repetitio est eorum que dicta sunt, que, quotiescunque fit, sermonis firmitatem stabilitatemque ostendit.

»Abierunt ergo Eliphaz Themanites, et Baldad Suhites et Sophar Naamahites, et fecerunt sicut locutus eis fuerat Dominus, et suscepit Dominus faciem Iob. Dominus quoque conuersus est ad penitentiam Iob, cum ille oraret pro amicis suis.« Multum igitur profecit Iob, qui pro amicis suis  orando, non solum illis, sed sibi quoque ueniam promeruit: in quo magnum aliquid esse ostenditur, orare pro aliis. »Et addidit Dominus quecunque fuerant Iob 298 duplicia.« Hoc et propheta dicit: »duplicia in terra sua possidebunt .« Finitis tamen his tantis miseriis, iuxta seculi finem, omnia quecunque habuit, uel habere debuit Ecclesia, duplicabuntur, quoniam utrumque populum et Iudeorum et gentium in se tunc plenissime colliget; secundum illud: »Cum plenitudo gentium introierit, tunc omnis Isrel saluus fiet .«

»uenerunt autem ad eum omnes fratres sui, et uniuerse sorores sue, et cuncti qui nouerant eum prius, et comederunt cum eo panem in domo eius, et mouerunt super eum caput, et consolati  sunt cum super omni malo quod intulerat Dominus super eum.« uenient enim ad Ecclesiam omnes qui, uel merito fidei fratres, uel carnis fragilitate sorores dicuntur; insuper et omnes qui eam nouerunt eiusque famam audierant. Et comedent cum ea panem, panem utique uiuum, qui de celo descendit, siue etiam scientiam sanctarum Scripturarum. Mouebunt autem et caput super eam, ei congaudentes, eiusque constantiam, fidem et patientiam admirantes. Hoc enim loco capitis commotio mentis est exhilaratio. Et consolabuntur eam super omni malo quo Dominus eam affligi permisit; quoniam tunc perfecte Ecclesia consolabitur, omniumque suarum afflictionum obliuiscetur quando tantam omnium gentium ad se utique confluentium  uiderit conuersionem. »Et dederunt ei unusquisque ouem unam, et inaurem auream unam.« Quid enim per ouem, nisi innocentiam? Quid uero per inaurem, nisi utriusque auditus obedientiam? Unde etiam, et inauris aurea dicitur, ut auditus castus sit et purus. Sine his igitur nemo ad Ecclesiam ueniat, qui uult eam consolari, hec munera ferat. Offerat ouem ut sit innocens, offerat inaurem ut sit obediens, et quia aurea est, sapienter intelligat.

»Dominus autem benedixit nouissimis Iob, magis quam principio eius.« Benedicere hoc in loco, multiplicare significat. In fine enim Ecclesia multiplicabitur, quoniam omnium gentium plenitudine implebitur. Unde et subditur:

»Et facta sunt ei quatuordecim millia ouium, sex  millia camelorum, et mille iuga boum et mille asine, et fuerunt ei septem filii et tres filie.« Quid per oues et camelos, boues et asinas, filios et filias significetur, in libri huius principio dictum est. Quid uero numerus duplicatus significet, modo exposuimus. Filiorum autem et filiarum numerus non est duplicatus, quoniam quantumlibet cresceret, nichil tamen amplius significaret. Septem enim filii, septem Ecclesie sunt, tres uero filie, tres mundi partes, in his autem tota fidelium multitudo continetur. Et hoc quidem in principio expositum est.

»Et uocauit nomen unius Diem, et nomen secunde Cassiam, et nomen tertie Cornustibii.« Sancta enim Ecclesia, que tota ex his tribus mulieribus  constat. Etenim dies est, quoniam soli iustitie subdita est, secundum illud: »Et fecit Deus luminare maius, ut preesset diei .« Et Cassia est, quoniam bonum circumquaque spargit odorem; unde Apostolus: »Christi bonus odor sumus Deo in omni loco .« Et Cornustibii est, quia clara, et sublimi uoce predicationis ubique resonat, secundum illud. »Buccinate in Neomenia tuba. .« Et: »Laudate eum in sono tube « Componitur autem Cornustibii ex cornu, et tibia, quod utrumque predicatorum uoces designat. »Non sunt autem inuente mulieres speciose, sicut filie Iob in uniuersa terra; deditque eis hereditatem pater suus inter fratres earum.« Nam neque Synagoga, neque idololatria, neque alia quelibet  secta pulchritudini Ecclesie comparari potest. Ipsa enim est que non habet maculam, neque rugam. Et ipsa quidem inter fratres suos, id est inter angelorum choros,  hereditatem suscipit. Siue etiam cum fratribus sorores ad hereditatem admittuntur, quoniam perfectis  minus perfecti in beatitudine sociantur. »uixit autem post hec Iob centum quadraginta annis, et uidit filios suos et filios filiorum suorum, usque ad quartam generationem, et mortuus est senex et plenus dierum.« Finis.





INCIPIT 299 EXPOSITIO IN PSALMOS.

 Hic bene et sapienter indicare potest qui prius diligenter causam examinat. Unde et Propheta iste nobilissimus cum dixisset: »Iudica me, Deus,« confestim subdidit, dicens, »et discerne causam meam .« Hoc autem tale est ac si diceret: Non fugio iudicium, si prius causa mea diligenter examinata fuerit. Qui uero aliter hoc agere presumit, multoties ea laudat que iure laudanda non sunt, et ea reprehendit que iure reprehendenda non sunt. Hoc autem peccatum quam magnum sit, propheta ostendit, ubi ait: »ue, qui dicunt bonum malum, et malum bonum, ponentes lucem, tenebras, et tenebras lucem, qui dicunt dulce amarum, et amarum dulce .« Cum adhuc adolescentulus essem, exposui Psalterium  secundum aliam translationem, que uidelicet translatio pluribus in locis tantum differt ab hac translatione, qua Romana Ecclesia utitur, ut nullo modo secundum illius expositionem hec translatio intelligi possit  . Et illa quidem multos habet expositores: hanc autem, si aliquis exposuerit, nescio. Rogatus igitur ab amicis meis, et precipue a Peregrino uenerabili abbate, dedi operam ut hec quoque, sicut et illa, propriam haberet expositionem. Quam qui totam ex ordine diligenter legerit, scio quia non iudicabit esse superfluam, facileque intelligere poterit quanta distantia sit inter primam et hanc secundam expositionem. Non enim dicere erubesco quod B. Paulus apostolus et magister gentium dicere non erubuit: »Cum essem paruulus loquebar ut  paruulus, sapiebam ut paruulus, cogitabam ut paruulus; quando autem factus sum uir, euacuaui que erant paruuli .« Nulli iniuriam facit, qui sibi ipsi se ipsum prefert. Et illa quidem expositio ualde compendiosa est: sed hec melior mihi  esse uidetur. Non curaui unius rei multas ponere sententias; sed illa mihi sufficere uisa est, que superioribus et inferioribus conuenienter continuari possit. Habent enim hoc prophetarum dicta, ut multis modis separatim intelligi possint. Unde multa exempla dare potuissem, si hoc necessarium esse cognoscerem. Nullum titulum dereliqui, omnes posui et exposui, qui quidem ad psalmos intelligendos ualde mihi necessarii esse uidentur. Illud super omnia memorie commendandum esse confirmo, quoties nobis Propheta dicit, et quasi obliuiosis et non obedientibus, toties precipit canticum nouum semper cantare, semper psallere, firmiterque sperare. Canticum uero nouum cantare, est legis et prophetarum uerba non secundum littere uetustatem  annuntiare, sed secundum spiritualem intelligentiam exponere et predicare. Unde Apostolus ait: »Littera occidit, spiritus autem uiuificat .« Hinc quoque in Apocalypsi Ioannis dicitur: »Ecce noua facio omnia ;« quoniam spiritualiter intellecta noua sunt omnia.



PSALMUS PRIMUS.

»Beatus uir qui non abiit in consilio impiorum.« Psalmus iste non habet titulum, sed ipse non solum psalmorum, sed omnium sanctarum Scripturarum titulus quodammodo esse uidetur. Titulus enim ad hoc ponitur, ut breuiter nobis insinuet quid in sequenti Scriptura querere et intelligere debeamus  . Et hoc quidem agit iste psalmus, qui statim in ipso suo principio docet nos beatitudinem querere,  ac per hoc declinare a malo et facere bonum. Hoc est enim ad quod tendit omnis homo, et ad quod peruenire desiderat, neque est aliquis qui beatus esse non cupiat. Peruersi tamen homines dum, in hac uita beatitudinem querunt, neque in hac neque  in alia eam habebunt. Quam utique habuissent, si huius psalmi consilio credidissent, et declinare a malo et bona facere uoluissent. Qui igitur beatus esse desiderat, non abeat in consilio impiorum, non stet in uia peccatorum, neque in cathedra pestilentie sedeat. Si consilum impiorum audisti, fuge illud, et noli ire in eo. Quid est enim ire in eo, nisi illud facere, et manere in eo? Si uiam peccatorum iurasti, noli ibi stare, sed recede ab ea. Si cathedram pestilentie ascendisti, descende cito, et nichil ibi iudices, 300 nichil doceas in ea. Non peccare enim impossibile est; in peccato uero perseuerare  iniquissimum est. »Si enim dixerimus quia peccatum non habemus, ipsi nos seducimus, et ueritas in nobis non est .« Peccatores igitur  sunt qui in hoc psalmo ad beatitudinem inuitantur. Ad quam illi soli poterunt peruenire qui, quamuis peccabunt, in peccatis tamen non perseuerabunt. Et hoc quidem significat non ire, non stare et non sedere. Sola igitur perseuerantia in malo facit impedimentum ad beatitudinem, et hoc solum peccatum est quod non dimittitur hominibus, neque in hoc seculo, neque in futuro. Ecce docuit nos Propheta quod uir iustus et ad beatitudinem festinans fugere debeat. Nunc autem audiamus quid eum agere oporteat; non enim sufficit nobis declinare a malo, nisi et bona faciamus. Sed prius mala pellenda sunt, quia terra prius purganda est, quam plantanda uel seminanda.

»Sed in lege Domini uoluntas eius.« Quidquid  utrumque testamentum facere, uel non facere iubet, lex Domini est. Non potest itaque uir iustus manere in consilio impiorum, neque stare in uia peccatorum, neque in cathedra pestilentie sedere, cuius uoluntas et desiderium est legem Domini adimplere. Quod autem ait »fuit,« non sic accipias, quasi iam cessauerit: audi quod sequitur:

»Et in lege eius meditabitur die ac nocte.« Quid est die ac nocte? Omni tempore in prosperis et aduersis; et prospera enim, et aduersa a lege Domini et a custodia mandatorum eius maxime miseros homines separare solent. uenit quidam adolescens ad Dominum, qui in prosperis erat multasque pecunias possidebat. Qui cum eum interrogaret quomodo ad uitam eternam peruenire posset: cumque ei  Dominus diceret ut omnia uenderet et pauperibus erogaret, sicut scriptum est: »Tristis abiit, quia multas habebat possessiones .« Sic igitur prospera separant homines a Deo et a lege Dei. De aduersis autem facile intelligitur, cum Dominus dicat, etiam electos in errorem inducendos esse propter multas tribulationes, si fieri possit . Magna igitur laus iusti est in lege Domini meditari die ac nocte. Unde magna retributio in sequenti uersiculo ei promittitur.

Et erit tanquam lignum quod plantatum est  »secus decursus aquarum.« Quid est maius quam Christo Domino comparari? »Scimus, inquit Ioannes apostolus et euangelista, quoniam similes ei erimus, quoniam uidebimus eum sicuti est .« »Fulgebunt enim sancti sicut sol in regno Dei .« Hoc enim lignum seipsum esse ipse Dominus ostendit, dicens: »Si in uiridi ligno hoc faciunt, in arido quid fiet? « Et Salomon de sapientia, que Christus est, loquens, sic ait: »Lignum uite est his qui apprehenderint eam, et qui tenuerit eam beatus .« Et illud in Apocalypsi: »uincenti, inquit, dabo edere de ligno uite, quod est in paradiso Dei mei .« Hoc igitur lignum plantatum est secus decursus aquarum. Quatuor sunt flumina paradisi,  quatuor sunt Euangeliorum uolumina, que illis fluminibus significantur. uis uidere lignum uite? Secus decursus aquarum inuenies. Sic autem et Christum in quatuor Euangeliorum fluminibus reperies. Ibi enim et quis, et qualis, et quantus sit, facile dignoscitur. Ad hoc preterea lignum fit secus decursus aquarum, quia »ad ipsum, ut scriptum est, fluent omnes gentes .«---»Aque enim multe, dicit Scriptura, populi multi  .«

»Quod fructum suum dabit in tempore suo.« Ex quo mundus iste factus est, fructum suum lignum hoc dare non destitit: »Omnia enim per ipsum facta sunt, et sine ipso factum est nichil .« Dedit tamen maxime et abundantius fructum suum in tempore suo, in tempore incarnationis et aduentus  sui. Quis autem eos fructus, ea dona, illas diuitias et delicias enumerare ualeat, quas ex tunc fidelibus suis Dominus tribuit? Unde et dicitur: »Ascendit in altum, captiuam duxit captiuitatem, dedit dona hominibus .«

»Et folium eius non decidet.« Hec folia uerba sunt; uerba autem Christi non cadent. Sic enim ipse ait: »Celum et terra transibunt, uerba autem mea non preteribunt .«

»Et omnia quecunque faciet prosperabuntur.« Prosperantur autem omnia quecunque Christus facit, sed non omnibus prosperantur. Unde et Apostolus ait: »Scimus quoniam diligentibus Deum omnia cooperantur in bonum .«

»Non sic impii, non sic.« Non erunt, inquit,  impii beati: non enim meditabuntur in lege Domini die ac nocte, et non erunt tanquam lignum quod plantatum est secus decursus aquarum: quid igitur erunt? Audi quod sequitur:

»Tanquam puluis, quem proiicis  a facio terre.« Beati ligno uite assimilantur; impii uero pulueri comparantur, presertim illi pulueri qui uento superbie circumfertur, et a terre, id est sancte Ecclesie, stabilitate eleuatus nusquam comparet. Et ideo quia tales sunt.

»Non resurgent impii in udicio.« Quid est igitur  quod Apostolus ait: 301 »Omnes quidem resurgemus, sed non omnes immutabimur .« Qui sunt enim illi qui resurgent et non immutabuntur, nisi impii et peccatores? Resurgent igitur impii et peccatores, sed non in iudicio, iam enim iudicati sunt. Resurgent ergo, non ut iterum iudicentur, sed tantum ut damnentur. Damnabuntur autem non solum impii, uerum etiam peccatores in peccatis perseuerantes. Et tunc »iter impiorum peribit,« hoc est, in itinere et opere suo impii peribunt, uia uero iustorum laudabilis apparebit

»Quoniam nouit Dominus uiam iustorum.« Que eos perducit ad regna celorum.



PSALMUS II. PSALMUS DAuID.

 Huic psalmo, qui secundus est, primus titulus imponitur, quem ideo suum esse dicit; ut maior ei auctoritas et fides adhibeatur. Quis enim ea non credat que tanti regis et Prophete auctoritate roborantur? Si autem ad illum Dauid respiciamus, qui in isto loquitur, et de quo iste alibi ait: »Audiam quid loquatur in me Dominus Deus ,« iam nullus erit qui in aliquo contradicere audeat. Hec autem breuis expositio nobis sufficiat in omnibus psalmis qui hoc titulo prenotantur; egregie autem ab ipsa passione Christi incipit, quam semper in memoria habere debemus, per quam liberati, et saluati sumus. Et merito quidem contra eos cum quadam indignatione loquitur, qui in Christum  Dominum manus mittere non timuerunt.

»Quare fremuerunt gentes, et populi meditati sunt inania?« Audiuimus modo superius de Christo, quod ipse sit lignum uite, cuius folia non cadent, cuius uerba non preteribunt, cuius omnia opera, et quecunque faciet, prosperabuntur. Quare ergo fremuerunt gentes, et populi meditati sunt inania? Quare »astiterunt reges terre,« Herodes uidelicet, et Pilatus et principes sacerdotum »conuenerunt in unum aduersus Dominum« Patrem, »et aduersus Christum« Filium »eius?« Quare uel hoc non attendebant quod tantum talemque fructum hec arbor nobilissima tunc temporis dabat: mortuos suscitando, cecos illuminando, leprosos  mundando, omnes languores omnesque infirmitates sanando? Gentes et populi hoc in loco idem significant, quamuis per gentes Romanos, et populos Iudeos intelligere possumus, qui aduersus Christum Dominum pariter in unum conuenerunt. Fremere autem non est hominum, sed ferarum, ut eorum seuitiam et crudelitatem in hoc uerbo intelligamus. Conuenerunt igitur omnes isti iniquitatis filii, atque dixerunt:

»Dirumpamus uincula eorum, et proiiciamus a nobis iugum ipsorum.« Ligatos se esse et sub iugo esse conqueruntur, quoniam assueta peccata a  Christo Domino et a discipulis eius acere prohibentur. Redarguebat enim eos Dominus non solum de his que male agebant, uerum etiam de iniquis cogitationibus, sicut in Euangelio inuenimus. Quale est illud: »Ut quid cogitatis mala in cordibus uestris? « Miseri qui eumdem  non uiolenter trahentem, sed clementer ad se uocantem non audiebant, quando eis paterna pietate dicebat: »uenite ad me, omnes qui laboratis, et onerati estis, et ego reficiam uos: iugum enim meum suaue est, et onus meum leue .« Merito fiet eis quod sequitur.

»Qui habitat in celis irridebit eos, et Dominus subsannabit eos.« Quia hoc, inquit, et illa fecerunt, et Christo Domino credere noluerunt, stultos  et fatuos subsannatione, et irrisione dignos eos Dominus ostendet. Tales enim affectiones in eo non sunt, sed eius uoluntatem et operationem aliter nisi assuetis nostris locutionibus ostendere non possumus. Cum enim ea facit que irati et furentes homines facere solent, quamuis iratus non sit, in ira tamen et furore ea facere narratur  , unde et subditur.

»Tunc loquetur ad eos in ira sua, et in furore suo conturbabit eos.« Hoc autem erit in iudicio, quando impiis et peccatoribus dicet: »Ite, maledicti, in ignem eternum, qui paratus est diabolo et angelis eius .« Quia enim hoc dicendo irati et seuientis consuetudinem imitabitur, ideo in ira et furore hec dicturus, et facturus esse  narratur.

»Ego autem constitutus sum rex ab eo super Sion montem sanctum eius.« Iste uersus ibi continetur, ubi dicitur: »Quia conuenerunt in unum aduersus Dominum, et aduersum Christum eius,« subauditur, dicentem: »Ego autem constitutus sum rex ab eo.« Quem Iudei Christum, nos regem uocamus. Christus Dominus noster et Deus est, et homo, qui secundum humanitatem quidem non solum a 302 Patre, uerum etiam a se ipso, et a Spiritu sancto et rex et Dominus constitutus est. Ipse enim qui secundum diuinitatem neque factus, neque creatus est, secundum humanitatem seipsum creauit, et fecit. Hanc igitur distinctionem in memoria habeamus,  que pene in omnibus psalmis nobis necessaria erit. Omnia enim ad humanitatem referenda sunt, si quando contristatur, si quando aliquid patitur, si quando aliquid postulat, et similia. »Ego autem, inquit constitutus sum rex ab eo,« ubi? »super montem sanctum eius.« Ad quid? »predicans preceptum Domini.« Sion specula interpretatur; a qua uidelicet specula omnes episcopi superintendentes et speculatores uocantur. Unde et Ezechieli dicitur: »Fili hominis, speculatorem posui te domus Isrel .« Quamuis Rex regum, et Dominus dominantium sit Saluator noster, ipse tamen solius  montis Sion regem se dicere dignatur. Sed audiant episcopi quare ordinati sunt, quare et a quo super Sion constituti sunt. Non utique ad tyrannicam et secularem potestatem exercendam, sed ad speculandum et predicandum, et contra hereticos et malignos spiritus pugnandum.

Dominus dixit ad me: Filius meus es tu.« Hoc autem ad diuinitatem spectat. Ego, inquit, qui secundum humanitatem rex a Deo constitutus sum, secundum diuinitatem non adoptiue, sed substantialiter eius filius sum; hoc enim ipse Pater testatus est, dicens: »Tu es Filius meus dilectus, in te mihi complacui. Ego hodie genui te .« Non habet Deus nisi hodie, cum nichil preteritum, nichil futurum, sed omnia sibi presentia sint. Quid igitur  aliud dicere potuit, nisi hodie? Nihil enim aliud est; »ego hodie genui te:« tale est ac si simpliciter dixisset, ante tempora et sine initio genui te  . Aeternus est enim Pater, eternus est et Filius. Sed ante eternum nichil est. Hodie igitur eternitas est. Quod itaque ait: »Ego hodie genui te,« tale est ac si dixisset: Ante tempora, et sine initio genui te. Potest autem et secundum humanitatem sic intelligi, ut a Patre ei dicatur: Ego qui ante tempora genui te, hodie, id est temporaliter ex uirgine genui te. Ipse est enim Pater omnium, ipse non solum humanitatem Filii sui, uerum etiam nos omnes et genuit et creauit  .

»Postula a me, et dabo tibi gentes hereditatem tuam, et possessionem tuam terminos terre.«  Diximus superius quia si Filius aliquid postulat, non secundum diuinitatem, sed secundum humanitatem postulat. Postulat ergo non solum a Patre, sed a seipso, et a diuinitate que in ipso est. »Et dabo tibi gentes hereditatem tuam.« Iudei, inquit, spreuerunt te, dicentes: »Non habemus regem nisi Cesarem, et nolumus hunc regnare  super nos :« suscipe igitur omnes gentes in hereditatem. Inde est enim quod alibi dicitur: »Omnes gentes seruient ei; et quia dominabitur a mari usque ad mare, et a flumine usque ad terminos orbis terre .« Hoc est enim usque ad terminos orbis terre quod et possessionem tuam terminos terre.

 »Reges eos in uirga ferrea.« Quid est in uirga ferrea? Imperio forti et insuperabili, et cui nemo resistere poterit. Omnia metalla ferro domantur; omnia regna mundi Christi imperio subiugantur.

»Et tanquam uas figuli confringet eos.« uasa figuli semel fracta redintegrari non possunt. Impii et peccatores semel in iudicio damnati misericordiam ulterius non inuenient.

 »Et nunc, reges, intelligite.« Ecce rex magnus iustus et potens Deus constitutus est, cui et nos, et omnes gentes obedire oportet. Intelligite ergo, et regnandi doctrinam et disciplinam ab eo suscipite. Et hoc est quod ait:

»Erudimini qui iudicatis terram: seruite Domino in timore.« In timore seruire, et seruitium diligenter agere et in Dei seruitio negligentiam non habere. Reges igitur, qui ad populum iuste regendum et ad iustitiam exercendam constituti sunt, sic iustitiam exerceant, ut misericordie non obliuiscantur, non autem cordis impetu, sed diuine legis moderamina sequantur.

»Et exsultate ei cum tremore.« Non uobis, inquit, sed Deo exsultate, non in honoribus et diuitiis,  sed in Domino gaudete. Hinc est enim quod Apostolus ait: »Gaudete in Domino semper, iterum dico gaudete .« Bene additur, cum tremore, ne timor Domini et eterne felicitatis desiderium mundi huius letitia et prosperitate pellatur. Per reges non solum reges gentium, uerum etiam episcopi omnesque Ecclesie prelati intelligi debent. Denique omnis homo rex dici potest, qui se ipsum bene regit, et domum suam bene disponit.

»Apprehendite disciplinam, nequando irascatur Dominus, et pereatis de uia iusta.« Omnis doctrina et institutio religionis disciplina dici potest. Hanc autem qui non recipit, et tenet, non immerito Dei 303 iram et indignationem incurrit. Tales autem  pereunt de uia iusta, quia in uiam peccatorum declinantes per iustorum uiam ad beatitudinem non peruenient. Hec autem disciplina cum omnibus hominibus necessaria sit, illis tamen maxime necessaria est, qui alios regere, et docere debent. Beati illi, qui hanc disciplinam suscipiunt, et qui non in uanitatibus mundi, sed in Domino confidunt.

»Quoniam cum exarserit in breui ira eius, beati omnes et soli qui confidunt in eo.« In breui autem dixit, quia cito et post modicum ad iudicium Dominus ueniet. Unde et Ioannes apostolus ait: »Filioli, nouissima hora est .« Et Apostolus: »Nos sumus in quos fines seculorum deuenerunt .« Iam superius diximus quomodo Dei iram intelligere debeamus.



PSALMUS III PSALMUS DAuID CUM FUGERET A FACIE FILII SUI ABSALON


Quid significet psalmus Dauid superius dictum est. Et Dauid quidem fugam legimus, Christi autem fugam non legimus, quia contra de se ipso alibi  dicit: »Periit fuga a me  .« Quem cum Iudei simul cum Iuda traditore capere uenissent, non fugit, sed obuiam iuit. Et ut sue diuinitatis potentiam ostenderet, uno uerbo prostrauit. Ipse tamen est, in cuius Canticis canticorum Ecclesia dicit: »Fuge, dilecte mi .« Et de discipulis quidem eius dicitur, quia »relicto eo omnes fugerunt .« Non igitur in se ipso, sed tamen in discipulis suis fugit iehsu: sic autem dicitur  quia non ipse baptizabat, sed discipuli eius. Uterque autem et Iudas, et Absalon simili morte, id est suspendio  interierunt. Interpretatur autem Dauid manu fortis  , Absalon uero, patris pax interpretatur. Et uidetur per contrarium esse dictum, sicut et Iude a Domino  dicitur: »Amice, ad quid uenisti?«  cum amicus utique non esset.

»Domine, quid multiplicati sunt qui tribulant me?« Secundum humanitatem Dominus loquitur, et conqueritur Patri de Iudeorum coniuratione contra se facta que, non solum ex Romanis qui ibi erant, uerum etiam ex numero discipulorum multiplicata erat. Unde et dicit quia »Multi insurgunt aduersum eum, et multi dicunt anime eius: quia non est salus illi in Deo eius.«  uidebat enim iam tunc non solum Iudeos, uerum etiam per totum mundum reges et principes, omnesque homines iniquos, totumque malignantium spirituum exercitum contra fideles suos, contra membra sua, contra  corpus suum, quod est Ecclesia, crudeliter insurgere. Quia, ut dicitur, in unoquoque suorum ipse affligitur, tribulatur, et persecutionem patitur, non immerito quod illis accidit sibi imputat, et illorum penas quasi proprias conqueritur.

»Tu autem, Domine, susceptor meus es, gloria mea, et exaltans caput meum.« Mentiuntur, inquit, qui dicunt, »Non est salus illi in Deo eius;« quia ad salutem pertinent ea que hic enumerantur. Suscepit enim Pater Filium ad se, incarnatum et hominem factum reuertentem  glorificauit, et in sue maiestatis sedem exaltauit. Secundum illud: »Dixit Dominus Domino meo, Sede a dextris meis .« uidetur autem mihi quod, si Ecclesia in hoc psalmo loquatur, conuenientius accipi possit.  Dicat igitur Ecclesia, dicat populus Christianus,  quem prius soli Iudei, postea uero totus mundus grauissimis penis affligere et perdere cepit. »Domine, quid multiplicati sunt, qui tribulant me? Multi insurgunt aduersus me.« Multi ex omnibus mundi huius nationibus »dicunt anime mee, Non est salus illi in Deo eius.« Hoc est quod infideles contra sanctos dicere solebant, quod Deus illorum eos liberare non posset. »Tu autem, Domine, susceptor meus et gloria mea, et exaltans caput meum.« Hec est sanctorum non modica consolatio; quia statim post martyrium coronabuntur, glorificabuntur et in eternam beatitudinem a Deo suscipientur. Hoc enim Saluator noster illis promiserat, ut, ubi ipse esset, ibi esset 304 et minister eius . Et ubi esset corpus, illic congregarentur  et aquile , et cum exaltatus esset, omnia traheret ad se ipsum. Unde et modo Ecclesia dicit: »Et exaltans caput meum.« Caput nostrum Christus est, qui post resurrectionem suam die quadragesimo celos ascendit.

»uoce mea ad Dominum clamaui, et exaudiuit me de monte sancto suo.« Cum, inquit, tribularer, et penis grauissimis ab impiis et infidelibus cruciarer, tunc ego uoce mea, uoce cordis mei, illa uoce, que in silentio clamat, et celi secreta penetrat, clamaui ad Dominum, et ipse exaudiuit me de monte sancto suo, id est de illo altissimo et clarissimo secretario glorie sue. Cum enim Deus ubique sit, est tamen aliquis locus, ubi gloriam suam clarius, et manifestius reuelare dignatur. Possumus  autem per hunc montem Christum Dominum intelligere, de quo et a quo sanctorum uoces exaudiuntur. Et quid mirum si illos exaudit, pro quibus etiam mortuus est: unde et Apostolus dicit: »Qui tradidit semetipsum pro nobis oblationem et hostiam Deo in odorem suauitatis .« Cuius uox loquentis congrue satis modo introducitur.

»Ego dormiui, et somnum cepi, et resurrexi, quoniam Dominus suscepit me.« Breuissime satis in his uerbis passionem suam, resurrectionem et ascensionem ostendit. Quomodo, inquit, eorum uoces ad me clamantes non exaudirem, pro quibus mori quoque non dubitaui? Hoc est enim, quod ait: »ego dormiui.« Mors Christi dormitio fuit: unde et bene subdidit: »Et somnum cepi.« Cepit quidem;  sed non diu dormiuit. Et idcirco subdidit,  dicens: »Et resurrexi.« In eo uero quod addidit: »Quoniam Dominus suscepit me,« post dies non multos, celos se ascendisse ostendit. Nunc autem Ecclesiam, que loqui ceperat, audiamus.

»Non timebo, inquit, millia populi circumdantis me.« Multi quidem insurgunt aduersum me, et ualde multiplicati sunt inimici mei, sed ego iam ulterius non timebo, etiam si multa millia post istos me circumdantes insurgant aduersum me. Sed dicam, sicut semper in omnibus tribulationibus meis dicere soleo  .

»Exsurge, Domine, saluum me fac, Deus meus.« Talibus armis uiri sancti et religiosi se defendunt, non gladiis, sed orationibus pugnant.

»Quoniam tu percussisti omnes aduersantes  ,  mihi sine causa.« Non timebo, inquit, quia non est conueniens ut timere debeam. Unde hoc? Quoniam tu percussisti, et quotidie percutis, et tandem in iudicio uirga ferrea percuties omnes aduersantes mihi. Et hoc merito, quia sine causa mihi aduersantur.

»Dentes peccatorum contriuisti.« Dentes peccatorum intelligimus eorum potentiam, eorum scientiam, eorum fortitudinem, eorum argumentationes, et omnia alia quibus se defendere uel alios impugnare possunt. Hec autem contriuit Dominus, quia dedit fidelibus suis os et sapientiam, cui omnes aduersarii sui non resistere potuerunt.

»Domini est salus, et super populum tuum benedictio tua.« Insultatio est. Erubescant, inquit, inimici  tui, qui mihi quondam dicere solebant: »Non est salus illi in Deo eius;« sicut modo uidere et cognoscere certissime possunt. »Domini est salus.« Hinc uero Ecclesia de inimicorum contritione et sua salute letabunda ad Dominum conuertitur, dicens: »Sit salus super populum tuum,« o Domine, quem sic honorasti, cui hanc salutem et uictoriam dedisti. »Et benedictio tua« et nunc, et semper per infinita secula seculorum. Amen.



305 PSALMUS Iu. PSALMUS DAuID IN FINEM IN CARMINIBUS.

Quid significet psalmus Dauid, in secundo psalmo dictum est. Poterat aliquis intelligere hunc psalmum ad tempora Dauid, et ad Synagogam pertinere, nisi  Apostolus dixisset: »Finis enim legis Christus est .« Qui de se ipso loquitur, dicens: »Ego sum alpha, et omega, primus et nouissimus, initium, et finis .« In finem igitur, id est ad tempora Saluatoris nostri ista referantur, et in carminibus  et laudibus Ecclesie cantentur, ad quam proprie et specialiter pertinere uidentur 

»Cum inuocarem te, exaudisti me, Deus  iustitie mee.« Psalmus iste ualde disiunctus est et multa indiget continuatione. Ecclesia est que loquitur, que inde Deo gratias agit, quia in magnis suis tribulationibus eam exaudiuit. Magnas autem tribulationes in tempore apostolorum et martyrum sustinuit, et in seculi consummatione passura est. »Erit enim tunc tribulatio talis, qualis non fuit, neque fiet .« Exaudisti, inquit, me modo, non meis meritis, neque mea iustitia, quia si qua iustitia est in me, non mea, sed tua est. Tu autem es Deus, et Dominus, creator et dator iustitie  mee.

»In tribulatione dilatasti me.« Plus enim in tribulationibus et aduersitatibus quam in prosperitatibus sancta Ecclesia dilatata est  . Cuius quidem termini sunt a solis ortu et occasu, ab aquilone et mari. Modo tamen et in Africa, et in multis aliis mundi partibus defecisse uidetur, in quibus quondam satis gloriosa erat.

»Miserere mihi, Domine, et exaudi orationem meam.« Ecce docet nos mater nostra sancta Ecclesia, quomodo ipsa Deum inuocauit, et quomodo nos inuocare debeamus. Sufficit nobis ista oratio in omnibus petitionibus nostris. Si infirmitas, si terre sterilitas, si seuiens aduersarius, si persecutio aliena superuenerit, dicamus: »Miserere mihi, Domine, et  exaudi orationem meam,« et sufficit nobis, cui etiam Dominus miseretur, et qui in suis petitionibus a Domino exauditur, quid amplius querit

»Filii hominum, usquequo graui corde?« Non suam solummodo, sed aliorum quoque salutem querit Ecclesia. Ecce enim in suis tribulationibus exaudita ad ipsos suos conuertitur inimicos, ad fidem, et ad beatitudinem eos inuitans. Filii hominum illi sunt, qui unam solummodo generationem habent, et qui nondum ex aqua et Spiritu sancto regenerati Deum Patrem habere meruerunt. Tales autem sunt graues corde, dura et lapidea corda habentes, in quibus uere fidei et celestis discipline scribi et contineri uerba non possunt. Sicut autem leuia sursum,  ita et grauia deorsum trahunt. Timeant ergo graues corde, ne sua duritia et grauitate ad inferna trahantur.

»Ut quid diligitis uanitatem,  qui queritis mendacium?« Illi enim uanitatem diligunt et  mendacium querunt, qui uel falsos deos adorant, uel in mundi huius diuitiis spem suam ponunt. Unde et Apostolus diuites admonet , non superbe sapere, nec sperare in incerto diuitiarum.

»Scitote quoniam magnificauit Dominus Sanctum suum.« Hoc autem tale est ac si diceret: Filii hominum, relinquite deos falsos, relinquite idola et uanitates, credite in Christum Filium Dei, et salui eritis. Et hoc scitote, et nullatenus dubitetis quia magnificauit Dominus sanctum suum, Christum uidelicet, Filium suum, qui ideo quidem sua sponte mortuus est, ut a morte perpetua nos liberaret. Quomodo autem secundum humanitatem Christum Dominus magnificatus sit, ipsemet ostendit, cum dicit. »Data est mihi omnis potestas in celo et in terra  .« Et quasi illi iam creduli dicerent: Peccatores sumus, idola coluimus, sanctorum sanguinem fudimus, et multa millia peccata commisimus, non suscipiet nos; confortat eos piissima mater nostra sancta Ecclesia. Nolite, iniquit, timere, ego clamabo, et orabo pro uobis.

»Et Dominus exaudiet me cum clamauero ad eum. Irascimini ergo, et nolite peccare  .« Hoc autem non diceretur nisi irasci aliquando bonum esset. Si enim odium aliquando bonum est, quare et ira aliquando bona non sit? Audi ergo quod Dominus ait: »Qui non odit patrem et matrem, et uxorem, et filios, adhuc autem et animam suam, non potest meus esse discipulus .« Et certe omnia hec, que utique amanda sunt, si ad  peccata nos trahere et a Deo separare uoluerint, odienda sunt. Talibus igitur et taliter irasci non est peccatum, ideoque 306 subdidit: »Et nolite peccare.« Irascimini, inquit, preterite uestre conuersationi, irascimini uitiis et peccatis. Taliter illi irati erant, quibus Apostolus dicebat: »Quem ergo fructum habuistis tunc in illis in quibus nunc erubescitis .« Et nolite amplius peccare, sicut prius peccare soliti fuistis.  Sed sunt quedam peccata, et ipsa quidem maxima, a quibus facile abstinere possumus. Quare est illud de quo Dominus ait: »Isrel, si me audieris, non erit in te deus recens, neque adorabis deum alienum .«

»Que dicitis in cordibus uestris, et in cubilibus  uestris compungimini.« Cubilia cogitationum corda nostra sunt, ibi oriuntur, ibi quiescunt, ibi fructificant fructum, si bone sunt, et malum si male sunt. Hinc est enim quod Dominus ait: »Ex corde exeunt cogitationes male, furta, homicidia, periuria et falsa testimonia, et similia, que coinquinant hominem .« De his compungimini, de his penitentiam agant, has in ipso initio succidite, et eas ad effectum perducere nolite. Postea uero facite quod sequitur:

»Sacrificate sacrificium iustitie.« Quod si feceritis  confidenter. »Sperate in Domino.« Quid? ea bona suscipere, »que nec oculus uidit, nec auris audiuit, nec in cor hominis ascendit, que preparauit Deus« et uobis, et omnibus »diligentibus se .« Sacrificium iustitie facit, qui seipsum pro peccatis suis iudicat et affligit. Hinc est enim quod Apostolus ait: »Si nos ipsos iudicaremus, non utique iudicaremur .« Quod autem carnis afflictio sacrificium sit, audi eumdem Apostolum dicentem: »Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum .«

»Multi dicunt: Quis ostendit nobis bona?« Ego, inquit, dixi uobis, sperate in Domino, et quid sperare  debeatis ostendi; sed sunt multi qui spem non habent, et in suis cogitationibus dicunt, Quis ostendit nobis illa bona? Quis inde certus nuntius uenit?  Quomodo sperare, uel credere possumus? Miseri, qui ista dicunt; quoniam hec uerba desperatione plena sunt. Sed tamen qui sunt isti, qui tam impie loquuntur? nisi illi, qui »a fructu frumenti, uini et olei sui multiplicati sunt.« Per hanc autem tria, quibus humana necessitas maxime sustentatur, omnia bona huius mundi caduca et transitoria significantur. Qui uero in talibus spem suam posuerunt, eterna bona sperare non possunt. Talis erat ille de quo in Euangelio dicitur, qui cellaria sua destruere et maiora construere cogitabat, qui letabundus anime sue dicebat: »Habes multa bona tibi  preparata in annos multos, gaude igitur et epulare ;« cui a Domino responsum est. »Stulte, hac nocte anima tua rapietur a te; que autem parasti, cuius erunt?«  Et unde est, quod Apostolus precipit non sperare in incerto diuitiarum . Inde est etiam quod dicit diuites non posse intrare in regnum Dei. Nunc audiamus quid boni quoque dicant et sentiant.

»Signatum est, inquiunt, super nos lumen uultus tui, Domine.« Hoc autem tale est ac si diceret: Signo Christi signati sumus, in eius militia connumerati, eius doctrina illuminati, in ipso speramus, et quecunque nobis promisit firmissime exspectamus. Hoc signo legimus in Apocalypsi  de  omni turba filiorum Isrel duodecim millia esse signatos, per quos uidelicet tota Ecclesia omnisque fidelium multitudo significatur: est illud signum, quod Propheta uocauit thau , quo quicunque signatus non fuerit in iudicio peribit. Bene autem hoc signum lumen uocatur, quoniam qui hoc signum non habet, cecus est, et in tenebris ambulat; uoluntas autem in uultu cognoscitur, unde et a uultu uoluntas dicitur. Quid est igitur lumen uultus tui, nisi lumen uoluntatis tue? Hoc enim lumen et hoc signum secundum uoluntatem tuam, et tibi factum  est patibulum mortis et nobis factum est causa salutis; sequitur:

»Dedisti letitiam in corde meo.« uox Ecclesie est que de hac sanctorum responsione letitiam se habere significat.

»In pace in idipsum dormiam, et requiescam, quoniam tu, Domine, singulariter in spe constituisti me.« Illi, inquit, qui desperantes dicunt: »Quis ostendit nobis bona?« neque pacem, neque quietem habebunt: ego uero in idipsum, id est pariter, et simul cum omnibus filiis meis dormiam, et requiescam in eterna pace  . Et hoc dico, quia tu, Domine, singulariter in spe constituisti me, id est me solum, et singularem hanc tam immensam tue beatitudinis spem habere donasti.



PSALMUS u. 307 IN FINEM PRO EA QUAE HAEREDITATEM CONSEQUITUR PSALMUS DAuID.


Quid significet in finem, modo superius diximus: similiter autem quomodo intelligatur psalmus Dauid, in secundo psalmo exposuimus. Ea uero, que hereditatem consequitur sancta Ecclesia est; unde Apostolus: Heredes quidem Dei, coheredes autem Christi  nos esse dicit. Hanc hereditatem perdidit Synagoga, que de Saluatore nostro ad se ueniente, ait: »Hic est heres, uenite, occidamus eum, et nostra erit hereditas .« Huius autem hereditatis testamentum in illo psalmo ei datum est, in quo dicitur: »Disposui testamentum electis meis  .«

 »uerba mea auribus percipe, Domine; intellige clamorem meum. Intende uoci orationis mee, rex meus et Deus meus.« Ecclesia loquitur, que pro Synagoga in hereditatem successit. Docet autem nos, quam instanter, perseueranter, quam uiolenter orare debeamus, in eo quod ipsum toties repetit. Unde in Euangelio dicitur, quia »Regnum celorum uim patitur, et uiolenti diripiunt illud .« Hanc autem uiolentiam ipse Dominus nos facere iubet, dum ait: »Petite, et accipietis, querite, et inuenietis, pulsate, et aperietur uobis .« Dicit autem et similitudinem de illo, qui petebat ab amico suo tres panes, cum  ille dare noluisset, et ipse per totam noctem petitionibus instaret, propter uiolentiam tandem illius et importunitatem surrexit, et dedit illi quotquot habebat necessarios. Bone autem petitiones, non tantum uoce quantum affectu, et desiderio fiunt; secundum illud: »Desiderium pauperum exaudiet Dominus .«

»Quoniam ad te orabo, Domine, mane exaudies uocem meam.« Mane igitur oret qui exaudiri desiderat. Quid est igitur quod hic idem propheta alibi  ait: »Media nocte surgebam ad confitendum tibi ;« et illud: »In noctibus extollite manus uestras in sancta ..« E certe nullo tempore attentius et quietius, quam in nocte uiri religiosi orare possunt. Mane igitur orare tale est ac si diceret: Si uis a Domino exaudiri, mane ora, fuge noctem, fuge opera tenebrarum, pelle uitia et peccata. Audi Apostolum dicentem: »Filii lucis et diei sumus, non noctis et tenebrarum .« Et alibi: »Fuistis aliquando tenebre, nunc autem lux in Domino .« Talis igitur nox, talesque tenebre prius relinquende sunt, et tunc orandum. De his autem tenebris exit homo, et ad mane uenit, statim ut penitentiam agere incipit. Sicut enim mane finis est noctis, et initium diei;  ita et penitentia finis est peccati, et initium sanctitatis et religionis.

»Mane astabo tibi.« Quia, inquit, nos exaudire non uis, nisi mane, quam citius potero noctis tenebras relinquam, et ad mane festinabo. Et tunc astabo tibi, quasi famulus ad seruiendum paratus. »Et uidebo, quoniam non uolens Deus iniquitatem tu es.« Hec igitur erat causa quare in nocte non exaudiebas, quoniam qui in nocte sunt, in iniquitate sunt.

»Non habitauit iuxta te malignus, neque permanebunt iniusti ante oculos tuos.« Tales enim in iudicio audituri sunt; tollantur impii, ne uideant gloriam Dei . Quotiescunque ista dicimus, de illis solummodo peccatoribus intelligimus qui in peccatis perseuerantes ad penitentiam redire  nolunt. De quibus et Apostolus ait: »Secundum duritiam tuam et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua .« Unde et subditur:

»Odisti, Domine, omnes qui operantu iniquitatem, perdes omnes qui loquuntur mendacium.« Non dixit, qui operati sunt, uel qui locuti sunt, sed presens tempus posuit, ut perseuerantiam significaret: Qui enim in talibus perseuerant, odio digni sunt et perditione. Et quamuis omne mendacium peccatum sit, de hereticis tamen hoc maxime intelligere debemus, et de omnibus aliis qui, causa decipiendi alios, mentiuntur  . Hoc etiam et sequentia significare  uidentur.

»uirum sanguinum et dolosum abominabitur Dominus.« uir sanguinarius omnis homicida dici potest. Sed quia subdidit, et dolosum, de hereticis hoc intelligendum est, qui per dolos et deceptionem animas hominum interficiunt. Et certe multo periculosior est mors anime quam heretici interficiunt, quam sit mors corporis, quam ceteris homicide faciunt, quoniam illa eterna est, hec autem temporalis; illa separat animam a Deo, ista solummodo a  corpore diuidit. Merito igitur talis homo abominatur a Deo, qui omni fera crudelior est.

»Ego autem in multitudine misericordie tue introibo, Domine, in domum tuam.« Ecce modo consequitur Ecclesia hereditatem, sicut in titulo huius psalmi de ea scriptum 308 est. Domum namque Dei, quam se introire confidit, celestem patriam, et terram uiuentium intelligimus; in quam uidelicet domum non ex suis meritis, sed in multa Dei misericordia se introire dicit: »Qui proprio Filio non pepercit, sed pro nobis omnibus tradidit illum .«

»Adorabo ad templum sanctum tuum in timore tuo.« Templum Dei Christi humanitas est, in qua habitat omnis plenitudo diuinitatis corporaliter  . Hanc autem adorare debemus, sicut in alio psalmo nobis precipitur: »Exaltate Dominum Deum nostrum, et adorate scabellum  pedum eius, quoniam sanctum est .«---»Celum mihi sedes est, dicit Dominus, terra autem scabellum pedum meorum .« Si enim terra scabellum Dei est, et scabellum Dei adorare debemus, ergo et terram adorare debemus. Nulla autem alia terra est, que adoranda sit, nisi hec sola, quam uerbum Dei sibi coniunxit, id est Christi humanitas, que hoc in loco templum Dei uocatur. Hanc adorant sancti quanto tempore in hac uita sunt, et hanc adorant, quando ibi sunt. Et quidem in timore Dei, quia sic eam timent, et adorant, sicut ipsum Patrem et Deum.

 »Deduc me, Domine, in tua iustitia.« Ego, inquit Ecclesia, ad suscipiendam hereditatem festino, sed dum in hac uita sum, tua maxime protectione indigeo. Unde multum te rogo ut in tua iustitia me deducas, et ab ea iustitia me declinare non permittas. Ecce enim inimici mei maligni spiritus, Iudei, heretici, et tyranni omnibus modis iter meum impedire nituntur. »Tu uero propter inimicos meos,« ne a recto itinere me separare ualeant, »dirige in conspectu tuo uiam meam.«

»Quoniam non est in ore eorum ueritas, cor eorum uanum est.« Ideo, inquit, timendi sunt, quia cum mendacio et deceptione omnia faciunt, utpote in quibus ueritas non est, et quorum cor omni bonitate  uacuum est.

»Sepulcrum patens est guttur eorum.« Sepulcrum quando clausum est non fetet, apertum uero sui fetoris plenitudinem manifestat. Tales enim sunt heretici, qui utinam semper tacuissent, et nunquam fetoribus sue heresis alios uiolassent. Sed sicut sequitur semper »linguis suis dolose agunt,« et simplicium animas occidunt, et glutiunt. »Iudica illos, Deus.« Iam quasi stomachata loquitur, et quia eos sustinere non ualet, iudicium, et damnationem eis imprecatur.

»Decidant a cogitationibus suis.« Ecce iterum compatiendo loquitur, et magis illorum uitam quam mortem affectat. »Iudica,« inquit, »illos Deus,« nisi  »decidant a cogitationibus suis,« quibus fideles tuos se subuertere posse confidunt. »Et secundum multitudinem impietatum eorum expelle eos.« Unde, et quo? Ab Ecclesia tua in ignem eternum: hoc enim sequitur post iudicium. Et hoc merito, »quoniam exacerbauerunt te, Domine.« Nulli enim ita Dominum exacerbant, et ad iracundiam prouocant, sicut heretici, quia nulli tantum Ecclesie nocent. Tyranni enim in corpora, heretici uero in animas seuiunt.

»Et letentur omnes qui sperant in te.« Leti letitia spirituali, et eterna; et hoc est illud quod sequitur. »In eternum exsultabunt, et habitabis in eis.« Que enim letitia tam magna quam desiderium, et amorem suum ante oculos semper habere?  »Et gloriabuntur in te omnes qui diligunt nomen tuum.«---»Qui gloriatur,« inquit Apostolus, »in Domino glorietur .« Aliam gloriam nesciunt sancti, quia nichil se, nisi a Deo habere sciunt, in quo debeant gloriari. Unde et alibi dicunt: »In Domino faciemus uirtutem .« Nam et ipse Dominus de se ipso ait: »Si ego glorifico me ipsum, gloria mea nichil est .« Hoc uidelicet significans, quia ipsa sue humanitatis gloria ad diuinitatem referenda erat.

»Quoniam tu, Domine, benedices iusto, et scuto bone uoluntatis coronasti nos.« Merito, inquit, Domine, sancti tui in te letantur, qui tantam a te retributionem exspectant. Sciunt enim, quoniam benedices eos illa desiderabili et diu exspectata benedictione,  qua eos benedicturus es in iudicio, dicens: »uenite, benedicti Patris mei, percipite regnum quod uobis paratum est ab origine mundi .«---»Domine, ut scuto bone uoluntatis tue coronasti nos.« In te, inquiunt sancti, totaque Ecclesia letari, Domine, et gloriari debemus, quoniam ecce sumus quod sumus, in te inimicos superamus, et a te modo coronati sumus. Tue bone uoluntatis protectione, et defensione, quasi scuto forti, et insuperabili muniti semper, atque defensi.



309 PSALMUS uI. IN FINEM IN CARMINIBUS PRO OCTAuA, PSALMUS DAuID.

Quid significet »in finem,« et »in carminibus,« et »Psalmus Dauid,« iam superius exposuimus. Quia igitur in multis psalmis hic unus titulus est, una nobis  expositio sufficiat. Quod autem ait »pro octaua« ad diem ultime resurrectionis refertur. Illa enim dies, que prima est, ipsa est et octaua, que dies Dominicus uocatur, in qua Christus Dominus a mortuis resurrexit. De qua die alibi dicitur: »Hec est dies, quam fecit Dominus; exsultemus et letemur in ea .« Hac enim die creauit Deus celum, et terram, et lucem a tenebris separauit; hac die, ut modo diximus, resurrexit; hac die Spiritum sanctum discipulis dedit; hac die mundum in iustitia et equitate iudicans, unicuique dabit secundum opera sua.

»Domine, ne in ira tua corripias me, neque in  »furore tuo corripias me.« Iste affectiones in Deo non sunt, in eo tamen esse uidentur, quando ea facit, que illi facere solent, in quibus sunt. Semper autem sancta Ecclesia memor est illius octaue, semperque hunc psalmum cantat in memoriam illius diei. Rogat igitur Dominum, ut paterna pietate, et misericordia eam corripiat, et non ira, et furore, sicut illos, quos in illa die octaua tam dura, terribilique sententia iudicaturus, et damnaturus est  .

»Miserere mihi Domine quoniam infirmus sum.« De anime infirmitate loquitur, que maior est, quam infirmitas corporis. Hoc enim sequentia manifestant, dum dicit: »Et anima mea turbata est ualde.« Quoties enim homo peccat, toties anima infirmatur. Et quoties ad penitentiam redit, toties ab infirmitate  conualescit. »Sana me Domine, quoniam conturbata sunt omnia ossa mea.« Suis ossibus sustentatur corpus, que si defecerint, stare non potest. Similiter autem et anima suis ossibus sustentatur, et portatur, que si conturbata fuerint, miserabiliter ruit. Sed que sunt ossa anime? Primum quidem fides, spes, et caritas, deinde ratio, sapientia, memoria, et intellectus, postea uero cetere uirtutes. He uero infirmantur in anima, quando aliquod magnum peccatum homo committit. Pro his enim, qui maiora peccata commiserunt, modo quidem sancta Ecclesia orare uidetur, dum non unum, uel duo, sed omnia ossa, et totam animam ualde conturbatam esse dicit. Quamuis enim pro omnibus orandum sit, pro his tamen maxime hoc faciendum est, qui maiori  detinentur infirmitate.

»Et tu Domine usquequo?« Usquequo, inquit, o Domine, differs medicinam, et non subuenis anime, tanta, et tam graui infirmitate laboranti? »Conuertere, et eripe animam meam.« Quandiu in peccatis homo perseuerat, iratus et aduersus est ei Deus. Si autem ad penitentiam conuertatur, statim placatur, et penitentiam respicere dignatur. »Saluum me fac,« non meis meritis, quia merita nulla sunt, sed »propter misericordiam tuam.« Salua me, inquit, et sana animam meam, ne infirmitas ista me ad mortem, et ad inferos trahat, et mergat. Hoc enim illis contingit, qui usque ad mortem in peccatis perseuerant, et penitentiam recipere negligunt. Tales enim nulla uenia digni sunt, et nichil est, quod  eis ulterius subuenire possit. Unde et subditur:

»Quoniam non est in morte qui memor sit tui; in inferno autem quis confitebitur tibi?« Apparet igitur eos per omnia esse damnatos, qui neque Dei memoriam habent, neque suorum peccatorum ueniam querunt; et ne mihi quoque dicit Ecclesia, similia contingerent, feci quod sequitur:

»Laboraui in gemitu meo, lauabo per singulas noctes lectum meum, lacrymis meis stratum meum  rigabo.« His autem uerbis apertissime docet, quid illis agendum sit, qui magna peccata commiserunt. Laboraui, inquit, et in omnibus modis operam dedi, ut ea que commiseram peccata delerentur; neque uero adhuc cessabo; sed per singulas noctes lectum meum lauabo, et lacrymis stratum meum rigabo. Per lectum, et stratum corda nostra intelligere debemus, in quibus peccata et oriuntur, et continentur. Unde et Dominus in Euangelio ait: »Ex corde exeunt cogitationes male, furta, homicidia, periuria, falsa testimonia, et similia, que coinquinant hominem .«  Lauandus est igitur ille lectus, qui his sordibus coinquinatur. Quod nimirum faciebat ille, qui dicebat: »Cor mundum crea in me, Deus .« Unde et Salomon  ait: »Omni custodia serua cor tuum .« Hoc autem et publicanus ille intelligens pectus suum percutiebat, quoniam in illo lecto sui pectoris peccata, que commiserat, esse sciebat. Sed quid est per singulas noctes lectum suum lauare, 310 nisi pro unoquoque peccato ieiuniis, et orationibus, precipuaque lacrymarum inundatione satisfactioni, et penitentie operam dare? Noctes autem dicuntur peccata, que et in tenebris fiunt, et ad tenebras omnia trahunt. Unde et Dominus ait: »Omnis qui male agit, lucem fugit .« Et Ioannes apostolus. »Qui odit fratrem suum in tenebris manet, et nescit quo uadat, quia tenebre excecauerunt oculos eius .« Per tenebras uidelicet peccata significans.

 »Turbatus est pre ira oculus meus.« Iste est ille oculus, de quo in Euangelio Dominus ait. »Si oculus tuus fuerit simplex, totum corpus tuum lucidum erit; quod si nequam fuerit, etiam corpus tuum tenebrosum erit .« Quid est igitur iste oculus, nisi catholicus intellectus? Hunc igitur oculum sancta mater Ecclesia sibi propter iram turbatum esse dicit. Bona ira, qua talis oculus conturbatur, bona conturbatio, de qua sancta Ecclesia gloriatur. De hac ira in alio psalmo dicitur: »Irascimini et nolite peccare .« Irascitur igitur, et turbatur Ecclesie oculus, id est catholicus intellectus contra inimicos suos, per quos Iudeos, hereticos, tyrannos, et malignos spiritus intelligimus, qui eam a ueritate separare, et ad sue prauitatis  errorem trahere conantur. Et non mirum si irascantur; quoniam non paucis diebus, sed longo iam tempore scandalum deceptionis, et hanc male persuasionis persecutionem ab eis passa est. Unde et subditur: »Inueteraui inter omnes inimicos meos.« Iam quasi dicat, eos me audire tedet, et eorum errores audire fastidio. Unde et ualde conuenienter subdidit, dicens:

»Discedite a me omnes, qui operamini iniquitatem.«  Quoniam nichil iam uobiscum habeo. »Nulla conuentio Christi ad Belial, nulla pars fideli,« dicit Apostolus, »cum infideli .« »Quo niam exaudiuit Dominus uocem fletus mei.« Hoc est enim quod superius ait: »Lacrymis meis stratum meum rigabo.« Sed nondum quod ait: »uocem fletus mei.« Altius enim sonat, et clarius a Domino auditur uox lacrymarum, quam lingue et oris. Et inde est quod alibi dicitur. »Non taceat pupula oculi tui .«

»Exaudiuit Dominus deprecationem meam, Dominus orationem meam suscepit.« Quando unum idem toties repetitur, ideo fit ut constantius, firmiusque credatur.

»Erubescant, et conturbentur omnes inimici mei,  auertantur retrorsum, et erubescant ualde uelociter.« Hec uerba et in bonam, et in malam partem accipi possunt. Et sicut in superiori, ita et in hoc uersu idem sepius repetitur. uidetur mihi tamen quod sancta Ecclesia magis conuersionem inimicorum, quam eorum mortem desideret. Potest igitur ad bonam partem sic intelligi: »Erubescant,« quia contra ueritatem pugnauerunt; »et conturbentur,« contra seipsos, erroresque suos. »Auertantur retrorsum« a falsitate quam sequuntur, et ad ueritatem redeant quam destruere nituntur. »Et erubescant ualde uelociter.« Tempus enim breue est, iudicium instat; qui dedit hodiernam diem, non promisit dubium cras, »nouissima hora est .« »Nos sumus in quos fines seculorum deuenerunt  .«---»uigilate itaque, quia nescitis diem neque horam .«



PSALMUS uII. PSALMUS DAuID QUEM CANTAuIT DOMINO PRO uERBIS CHUSI FILII IEMINI.

Semei, filius Iera, Dauid regi maledixisse legitur , cum fugeret a facie filii sui Absalon, pro cuius uerbis iste psalmus factus esse putatur. Mutato itaque nomine uocatur Chusi, ideo fortasse quia Semei bonam, Chusi uero malam habet interpretationem. Interpretatur autem Chusi Aethiops: Semei autem audiens Dominum; Iemini autem dextera interpretatur. Et merito quidem Chusi uocatur, ut mente et corpore fedus fuisse credatur, qui tanto  regi, et prophete maledicere non dubitauit. Dicitur autem fuisse filius Iemini, ut hoc ei oppositum fiat, quod tam nequam de bono patre genitus sit  .

»Domine Deus meus in te speraui, libera me ab omnibus persequentibus me, et libera me. »Hec uox ipsius Prophete est, et aliorum omnium, qui  eiusdem perfectionis sunt. Isti autem in solo Deo spem habentes omnes suos persecutores et inimicos uicerunt, et contempserunt. Quamuis enim aliquando occiderentur, uictores tamen erant, quoniam a sua fidei stabilitate nullo tormentorum genere diuelli poterant. Et hanc quidem fortitudinem non suis uiribus imputabant, sed soli Deo, qui nunquam deserit sperantes in se.

»Nequando rapiat ut leo animam meam, dum non est qui redimat, neque qui saluum faciat.« Inimicus noster diabolus, sicut scriptum est, »tanquam leo rugiens, circuit querens quem deuoret ;« cuius dentes, et insidias illi soli effugere potuerunt, qui in Domino sperantes, ab ipso et liberati, et saluati sunt. Unde iste prius dixit: »Domine Deus  meus, in te speraui.« Deinde uero sue spei retributionem querens subdidit, dicens: »Libera me, et eripe me, 311 »Domine Deus meus, si feci istud?« Quod iste Chusi niger, et Aethiops, et ueritatis inimicus mihi improperat, hoc est. »Si est hec iniquitas in manibus meis,« quam ipse dicit, et »si ego reddidi retribuentibus mihi mala,« sicut ipse mentitur, »decidam merito,« id est sicut dignum et iustum est, »ab inimicis meis inanis.« Hec autem sunt uerba Semei, quem ipse Dauid mutato nomine non immerito uocat Chusi. »Egredere, egredere, uir sanguinum, et uir Belial; reddidit tibi Dominus uniuersum sanguinem domus Saul, quoniam inuasisti regnum pro eo .«  Hoc autem falsum esse omnes cognoscunt quicunque Regum historias  legunt, et intelligunt. Inanis autem intelligi potest, qui uirtute et fortitudine, omnique uirtute uacuus est. Unde hec talis imprecatio dura ualde esse uidetur, quam utique Dauid non fecisset, nisi ueritatem dicere certissime sciret: sequitur adhuc de ipsa eadem imprecatione:

»Persequatur inimicus animam meam, et comprehendat eam, et conculcet in terram uitam meam, et gloriam meam in puluerem deducat.« In illum uidelicet puluerem, de quo in Psalmo dicit: »Quem proiicit uentus a facie terre .« Per quem impii, et peccatores intelliguntur, quibus quicunque associatus fuerit, nullam omnino gloriam habebit. uita uero illius in terra a diabolo conculcatur,  qui, eius iniquis persuasionibus superatus, sola terrena et transitoria querit. Sequitur:

»Exsurge, Domine, in ira tua, et exaltare in finibus inimicorum tuorum.« Ostende, inquit, iram, et indignationem tuam, ostende patientiam, et fortitudinem tuam in terra inimicorum tuorum. Iam tunc uidebat propheta, et per Spiritum sanctum intelligebat,  quando ista scribebat, quid illa maledictio significabat, quam contra ipsum Chusi faciebat. Hec est enim illa maledictio, de qua ipse Dominus ait: »Maledicent illi, et tu benedices .« Ergo Semei maledicendo Dauid Iudeorum populum significabat, qui hanc maledictionem contra Dominum, et Saluatorem nostrum facturus erat, quasi qui regnum Patris inuasisset, et se falso Dei Filium esse dixisset, contra quos Apostolus loquitur, dicens: »Non rapinam arbitratus est esse se equalem Deo .« Isti sunt igitur illi inimici, de quibus modo Propheta ait: »Exsurge, Domine, in ira tua, et exaltare in finibus inimicorum tuorum.«

»Exsurge, Domine Deus, in precepto quod mandasti.« Precepit Dominus filiis Isrel, ut inimicos  suos interficerent, et usque ad internecionem omnes delerent. Rogat igitur, secundum hoc preceptum, ipso quoque inimicis suis faciat, et populum illum ingratum, impium, et proditorem occidat, et disperdat, et gentium populum qui melior est in hereditatem sibi associet. Hoc est enim quod sequitur: »Et synagoga populorum circumdabit te.« Synagoga populorum gentium populus est, qui prius quidem in tenebris sedebat: nunc uero Christi lumine illustrata eum sicut regem et Dominum circumdat, colit, et ueneratur.

»Et propter hoc in altum regredere.« Propter hanc enim Dominus, et Saluator noster et passus est, resurrexit, et celos ascendit: quia nichil horum fecisset, nisi Ecclesiam dilexisset. Ascendit igitur,  ut eam traheret ad seipsum, sicut ipse alibi ait: »Cum exaltatus fuero a terra, omnia traham ad me ipsum .«---»Domine iudica populos.« Non ulterius habeant, inquit, illum iudicem, et regem, quem habere solebant; sed tu prorsus iudica, qui es iustus iudex, qui omnia iudicas in equitate. »Iudica me Domine.« Tu, inquit, me iudica, qui mei cordis secreta cognoscis, et fac alios intelligere, quia non sum talis, qualem Chusi me esse dicebat. Hoc autem fiet in iudicio, quando huius uiri beatissimi puritas, et innocentia, et ipsi Sauli, et cunctis aliis reuelabitur. Iudica igitur, sed quomodo?

»Secundum iustitiam meam et secundum innocentiam manuum mearum super me.« Felix conscientia,  que tale sibi de seipso testimonium reddit. Sed quare dixit: »super me.« Si enim manus nostre, per quas uidelicet ossa manuum nostrarum intelligimus innocentes sunt, super nos utique sunt. Maior est igitur innocentia nostra, quam nos ipsi, quia sine innocentia miseri sumus; felices uero, si eam habeamus.

»Consumetur nequitia peccatorum, et dirige iustum, scrutans corda et renes Deus.« Hoc autem sic potest intelligi, ut ipse Dauid specialiter de se ipso loquatur, ut nequitia peccatorum, qui simul cum filio suo Absalon eum tunc temporis persequebantur, consumetur, et cito finiatur. Et ipse qui iustus  est, et innocens est, ad regni sui gubernacula dirigatur. Quod autem ait: »scrutans corda, et renes Deus.« Tale est ac si diceret: tu omnia uides, te nichil latet, te ea que dico uera esse cognoscis; et renes, et corda scrutatur Deus, quia quid in corde habeamus, et quid in renibus, ubi luxuria dominatur, ipse intelligit.

»Iustum adiutorium a Domino, qui saluos facit rectos corde.« Hec autem dicit 312 gratias agendo, quasi iam exauditus, et in regnum a Domino restitutus. Recti corde illi sunt, qui neque ad dexteram, neque ad sinistram declinantes, firmi stabilesque in ueritate persistunt: quibus illi contrarii esse uidentur, de quibus dicitur: »In corde, et corde locuti sunt mala.«

 »Deus iustus fortis, et longanimis, numquid irascitur per singulos dies? Nisi conuertamini,  arcum suum uibrabit.« In se ipso probauit hoc propheta, quia Deus est iustus iudex, et ideo dixit: »Iustum adiutorium meum a Domino.« Unde et alibi ait: quia »reddet unicuique secundum opera sua .« Quod utique non fecisset, si iustus iudex non fuisset. Bene autem subditur, »et fortis,« ut data sententia, uolentes nolentesque id quod iudicatum est, teneant, et custodiant. Sed ne districtus nimium, et seuerus putaretur, addidit, »et longanimis;« non enim statim punit, sed in multa patientia peccatores exspectat quia »non uult mortem peccatoris;« sicut Propheta ait, »sed magis ut conuertatur et uiuat .« Unde et sequitur: »Nunquid irascitur per singulos dies?« Si enim longanimis, et patiens non fuisset per singulos dies, imo per singulas horas atque momenta irasceretur, dum tanta in nobis est frequentia peccandi. uerumtamen quamuis tam benignus et patiens sit, nisi conuertamini, nulla  ulterius excusatio erit. Quoniam sicut ipse ait: »Nisi uenissem, et locutus eis fuissem, peccatum non haberent; nunc autem excusationem non habent de peccatis suis .« Unde et subditur:

»Gladium suum uibrauit.« Iste gladius sermo diuinus, et Euangelica predicatio intelligitur, de quo uidelicet ait: »uiuus est enim Dei sermo, et penetrabilior omni gladio ancipiti ;«  de quo et alibi dicit: »Et gladium spiritus, quod est uerbum Dei .« Tali autem gladio sancti predicatores armati sunt, de quibus dicitur: »Et gladii ancipites in manibus eorum .« Hunc igitur gladium uibrabit Dominus, quando suis discipulis ait: »Ite, docete omnes gentes, baptizantes eos in nomine Patris, et Filii, et Spiritus sancti .« Que igitur excusatio esse potest? »In omnem terram exiuit sonus eorum, et in finem orbis terre uerba eorum .«

»Arcum suum tetendit, et parauit illum, et in ipso parauit uasa mortis, sagittas suas ardentibus effecit.« Idem autem et per gladium, et per arcum  significatur. Hunc autem arcum, id est utriusque Testamenti doctrinam, tunc temporis Saluator noster tetendit, et parauit, quando librum septem sigillis signatum aperuit, et suis discipulis sensum dedit, ut Scripturas intelligerent  . uasa uero mortis, que hunc arcum ferunt, apostoli, et doctores sunt, de quibus ipse uas electionis beatus Paulus apostolus ait: »Aliis sumus odor uite ad uitam, aliis odor mortis ad mortem .« Isti autem sagittarii uitia, et malignos spiritus interficiebant, et de his habitaculis igne sancti Spiritus sagittis inflammati pellebant. Et hoc est quod ait: »sagittas suas ardentibus effecit.« Iste sagitte, ille sententie sunt, quas sancti apostoli, et doctores in suis sermonibus proferebant. Bene autem his, qui  ardentes sunt has sagittas Dominus et fecit, et dedit, ut tali igne succensi alios inflammarent, et quoscunque tangerent, ad Dei amorem succenderent. Sequitur:

»Ecce parturiit iniustitiam, concepit dolorem, et peperit iniquitatem.« Hic autem uersus ibi continuatur, ubi dicitur: »Ne quando rapiat ut leo animam meam.« Quem enim alium fructum diabolus concipere, uel parere potuit, nisi iniustitiam, dolorem, et iniquitatem? Ipse enim hoc in hominibus operatur, ut iniusti, et iniqui sint, ac per hoc ad dolorem, et omnium penarum miserias simul secum eos perducat. Talis enim est operatio illius, talis doctrina, talis et fructus doctrine. Unde et subditur:

 »Lacum operuit, et effodit eum, et incidit in foueam quam fecit.« Lacus iste infernus est, quem ipse diabolus et fecit, et aperuit. Talis est enim oratio illius, malus artifex, qui in solis tormentis, et tormentorum locis construendis delectatur. Nec cessat quotidie effodere aliis maiorem, aliis minorem, pro ut digni sunt, foueam parat. Sed ipse quoque cadet in foueam, quam fecit: quia ignis eternus et sibi paratus est, et angelis eius. Et tunc fiet ei quod sequitur:

»Conuertetur dolor eius in caput eius, et in uerticem eius iniquitas eius descendet.« Quanto enim omni creatura iniquior est, tanto ei maior pena parata est. »Ego uero,« inquit Propheta, »confitebor Domino, et laudabo Dominum secundum iustitiam  eius;« quia tam iustus est, ut nunquam a iustitia separetur. »Et psallam nomini Domini altissimi.«



313 PSALMUS uIII. IN FINEM PRO TORCULARIBUS PSALMUS DAuID.

Quid significet in finem, et quod Psalmus Dauid dictum est. Torcularia uero tot sunt, quot sunt Ecclesie, ubicunque sunt. In his torcularibus illud uinum conficitur, et propinatur, quo sancti omnes  inebriati, terrenorum omnium obliuiscuntur. Unde in alio psalmo dicitur: »Inebriabuntur ab ubertate domus tue, et torrente uoluptatis tue potabis eos .« Hoc uino ebrii erant illi, qui cum linguis omnium loquerentur, insani esse putabantur  .

»Domine Dominus noster, quam admirabile est nomen tuum in uniuersa terra.« Sic loquuntur ebrii, sic loquuntur illi, qui sanguinem Christi bibere meruerunt. Letantur quod nomen summi et eterni Dei iam non solum in Iudea, ut quondam, sed ubique gentium laudatur et predicatur; et qui prius multa nomina falsorum deorum uenerabantur, nunc unius solius, et ueri Dei nomen laudant et  predicant.

»Quoniam eleuata est magnificentia tua super celos: ex ore infantium, et lactentium perfecisti laudem.« Ex eo namque tempore cepit hoc nomen admirabile esse in uniuersa terra, ex quo magnificentia Dei super celos eleuata est. Magnificentia Dei Christus est, uel quia Pater per Filium magnificatus est, uel quia ipse Filius tam magnus a Patre factus est, ut omnis creatura, et que in celis, et que in terra est, ei subiiciatur: unde et in sequentibus dicitur:

»Omnia subiecisti sub pedibus eius,« Hec autem ad humanitatem subiicienda sunt, et quod super celos eleuatus, et quod magnus dicitur esse factus. Diuinitas enim que ubique est, quomodo uel ascendere, uel descendere potest? Infantes autem et  lactentes illi sunt, de quibus beatus Petrus Apostolus ait: »Quasi modo geniti infantes sine dolo, rationabiles, lac concupiscite, ut in eo crescatis in salutem .« Per quos uidelicet omnis Christiana multitudo intelligi debet. De talibus enim Dominus ait: »Nisi conuersi fueritis, et efficiamini sicut paruuli, non intrabitis in regnum celorum .« Et Apostolus: »Nolite pueri effici sensibus, sed malitia paruuli estote .«

»Propter inimicos tuos, ut destruas inimicum et defensorem.« A talibus, inquit, tam puris, tam innocentibus et religiosis laudes tuas predicare uoluisti, ut qui olim per uilissima animalia Pharaonem superasti, nunc per simplices et infantes omnes tuos  inimicos superares. Inimici autem et defensores illi sunt, qui errorem et falsitatem quibuscunque argumentationibus defendunt. Quod quidem, quamuis et aliis conueniat, de hereticis tamen specialiter intelligi debet.

»Quoniam uidebo celos tuos opera digitorum tuorum, lunam, et stellas, que tu fundasti. Quia eleuata est,« inquit, »magnificentia tua super celos.«  Restat nunc ut et nos illuc ascendamus, et uideamus opera digitorum tuorum, lunam et stellas, que tu fundasti. Hoc enim ipse quoque Dominus dixerat: »Pater uolo, ut ubi ego sum, et ipsi sint mecum .« Per lunam autem et stellas, totam uniuersaliter Ecclesiam, et unumquemque fidelium singulariter intelligimus. He sunt ille stelle, de quibus Apostolus ait: »Stella enim differt a stella in claritate; sic erit et resurrectio mortuorum, quia alia erit claritas lune, et alia claritas stellarum .« Opera autem digitorum Dei sancti dicuntur, qui Spiritus sancti gratia in hac tanta plenitudine formati sunt, ut sicut sol fulgeant in regno Dei. Quod autem per digitum Dei Spiritus sanctus intelligi debeat, ipse Dominus ostendit, dicens:  »Si ego in digito Dei eiicio demonia; filii uestri in quo eiiciunt? .« De quo digito magos quoque in Aegypto dixisse legimus. »Digitus Dei est hic.« Hos autem fundauit Dominus, et sic fundauit et in fide sua, et in Ecclesia sua, ut inde nullo modo diuelli possint.

»Quid est homo, quia memor es eius, aut filius hominis  , quoniam uisitas eum? Minuisti eum paulo minus ab angelis, gloria et honore coronasti eum, et eonstituisti cum super opera manuum tuarum.« De quo autem homine hic intelligere debeamus, docet nos in epistola ad Hebreos Apostolus, ubi ait: »Eum qui paulo minus ab angelis minoratus est, uidemus Iesum propter tolerantiam passionis .« Admirando igitur dicit,  »quid est homo, aut filius hominis?« qui  talis tantusque est, ut humana lingua explicari non possit. Coronatum autem eum esse ostendit, quia dimicauit, et legitime certauit. »Et constituisti eum super opera manuum tuarum;« hoc autem exponit, dum dicit:

314 »Omnia subiecisti sub pedibus eius, oues, et boues uniuersas, insuper et pecora campi. uolucres celi, et pisces maris, qui perambulant semitas maris.« Et de ouibus quidem in Euangelio Dominus ait: »Oues mee uocem meam audiunt  .« Boues autem episcopi sunt et doctores, a quibus ager Dei, qui est Ecclesia, colitur et aratur. Pecora autem campi omnes illi, qui extra  Ecclesiam sunt, intelligi possunt, de quibus historiographus ait: »Qui sunt ueluti pecora, quos prona finxit  , et obedientia uentri?« Unde et egregie dixit: »Insuper et pecora campi.« Quia non solum fideles, uerum etiam infideles, quamuis nolentes, Christo Domino subiecti sunt. Sed quid per uolucres  celi, nisi omnes angelos et bonos et malos intelligamus. Pisces uero maris potentiores huius seculi mihi esse uidentur, qui ad predam semper parati hoc mare magnum et spatiosum perambulant, circumdant, affligunt et possident. Omnia in his paucis uerbis enumerata sunt, que memorie digna fuerunt. Constat igitur sibi omnia esse subiecta  . Iste psalmus non finitur, quia tunc incipit, cum finiri uidetur; et ideo fortasse, quia laudes Dei semper cantari, et nunquam finiri debent 



PSALMUS IX. IN FINEM PRO OCCULTIS FILII: PSALMUS DAuID.

Occulta Filii Dei illa sunt, que nec ipsis suis discipulis in hac uita manifestare uoluit. Cum enim  apostoli eum quondam interrogarent, et dicerent: »Domine, si in tempore hoc restitues regnum Isrel :« respondit eis: »Non est uestrum nosse tempora, uel momenta, que Pater posuit in sua potestate .« Unde et alibi ait: »De die autem illa, et hora nemo scit, nisi Pater solus .« Bene autem in finem hic psalmus titulatur, quoniam ad seculi consummationem, et ad tempora Antichristi ea que hic dicuntur, referenda sunt.

»Confitebor tibi, Domine, in toto corde meo, narrabo omnia mirabilia tua.« Ecclesia loquitur, et non labiis tantum, sed toto corde, totaque mentis affectione Deum se laudare, et omnia mirabilia narrare promittit, ut et nos discamus qualiter Deum  laudare debeamus. Quod autem ait: »Narrabo omnia mirabilia tua.« sic est determinandum, quecunque ad meam notitiam peruenire poterunt.

»Letabor, et exsultabo in te, et psallam nomini tuo, Altissime.« Alii, inquit, in seculi honoribus et dignitatibus letentur et exsultent; mihi uero sufficit ut tibi soli placere, quem et tuum nomen laudare, et predicare ualeam.

»In conuertendo inimicum meum retrorsum.« Quod enim ait, »in conuertendo,« tale est ac si diceret: Dum conuertam inimicum meum retrorsum, in te letabor et exsultabo. Neque enim humana uirtute retrorsum conuerti, uel fugari diabolus potuisset,  nisi diuinum auxilium presentialiter adesset. Unde et subditur: »Infirmabuntur, et pereant a facie tua  .« Non enim humana fortitudo, sed facies Dei, quam sustinere non potest, eum terret, ut retrorsum conuertatur. Prius singulariter inimicum dixit; sed ut multa millia in eius exercitu esse  ostenderet, pluralem numerum subdidit, dicens: »Infirmabuntur, et pereant.«

»Quoniam fecisti iudicium meum, et causam meam, sedes super thronum qui iudicas equitatem.« Ideo, inquit, inimicus meus uincitur; ideo fugatur, infirmatur et perit, quia iustam causam habeo, et iustum iudicium mihi iudicasti. Hoc est enim, quod dicit: »Iudicium meum, et causam meam iustam fecisti;« id est, iustam esse iudicasti. In his uerbis manifeste ostenditur, quia Dominus noster iustus iudex est, qui non personam sed causam attendit, qui nec ipsum diabolum a sua actione, uel accusatione, nisi iusto iudicio repellit; et hoc est, quod sequitur: »Sedes super thronum, qui iudicas equitatem.« Indignum ergo est, ut in  sede iudiciaria sedeat, qui equitatem neque iudicat, neque intelligit.

»Increpasti gentes, et periit impius.« Sic enim in Euangelio Dominus ait: Quia ueniens Spiritus sanctus, »arguet mundum de peccato .« Increpauit igitur Dominus gentes apostolica predicatione, in qua non ipsi, sed Spiritus sanctus loquebatur, sicut dixerat ipse Dominus: »Non enim uos estis, qui loquimini, sed Spiritus sanctus, qui loquitur in uobis .«---»Et periit impius;« quia tunc prius et regnum et potestatem diabolus amisit, qui usque ad id temporis omnes gentes in sua potestate tenebat et possidebat. »Nomen eorum delesti in eternum, et in seculum seculi.« Omnia 315 nomina falsorum deorum, que in hoc uno  nomine continentur; siquidem omnes dii gentium demonia, iam deleti sunt, quia nulla gens est, que modo eos ueneretur, et colat.

»Inimici defecerunt framee in finem.« In finem, inquit, et ex toto defecerunt framee huius nostri inimici, per quas tyrannos et hereticos intelligere possumus. Et ideo quidem iam defecisse dicit, quia sine dubio eos defecturos esse cognoscit. Usitata locutio est, ut quod certissime futurum esse speramus, iam factum esse dicamus.

»Et ciuitates eorum destruxisti.« Fuit aliquando ipsa Roma, que aliarum ciuitatum caput est, ciuitas deorum; sed illa quidem, que illorum erat, iam destructa est; iam simul cum illis in tormentis est.  Hec uero, que nunc est, non illorum, sed sanctorum apostolorum, et ipsius Dei ciuitas est.

»Periit memoria eorum cum sonitu.« Sic enim periit Iericho, quorum muros non machinis, non arietibus, nec aliquo impetu, sed solo tubarum clangore cecidisse legimus. Cum sonitu igitur falsorum deorum memoria periit, quia predicantibus apostolis idola confracta et templa destructa sunt. »Et Dominus in eternum permanet, cuius regni non erit finis.«

 »Parauit in iudicio sedem suam.« Sedes Dei apostoli sunt, sedes Dei episcopi sunt et sacerdotes, in quibus Deus sedet et iudicat; non enim ipsorum est iudicium, sed Dei, quia non illorum est lex, qua iudicant, sed Dei. »Et ipse iudicabit orbem terre in equitate. Et modo quidem per istos, postea uero in illo iudicio uniuersali, et per seipsum, et per istos. »Iudicabit populos cum iustitia.«

»Et factus est Dominus refugium pauperum.« Illorum uidelicet pauperum, de quibus Apostolus ait: »Tanquam nichil habentes, et omnia possidentes .«

»Adiutor in opportunitatibus, in tribulatione.« Quod enim dixit in opportunitatibus, hoc subdendo, exposuit »in tribulatione;« quia tunc maxime Dei  adiutorio indigemus, quando in aliqua tribulatione sumus.

»Et sperent in te omnes, qui nouerunt nomen tuum,« quia, inquit, adiutor es, et in tribulationibus sanctos tuos non deseris; »Sperent in te omnes, qui querunt nomen tuum;«---»quoniam non derelinquis querentes te, Domine.«

»Psallite Domino, qui habitat in Sion.« Sion specula interpretatur, per quam Ecclesia intelligitur, cuius speculatores sunt episcopi et doctores. Unde et Ezechieli dicitur: »Fili hominis, speculatorem posui te domus Isrel .«

»Annuntiate inter gentes mirabilia eius.« Hoc quidem iam dictum est, »quia in omnem terram exiuit sonus« apostolorum, »et in fines orbis terre  uerba eorum .«

»Quoniam requirens sanguinem eorum memoratus est, et non est oblitus  orationem pauperum  .« Annuntiate, inquit, et nolite timere; quia corpus quidem occidere possunt, animam autem occidere non possunt. Neque illorum obliuiscitur Dominus, qui pro eius nomine moriuntur, quoniam illorum sanguinem requirens, ipsorum quidem aduersarios punit, eos uero in eternam beatitudinem inducit.

»Miserere mihi, Domine, et uide humilitatem meam de inimicis meis.« Non est, inquit, Dominus oblitus orationes pauperum; clamantium subauditur, atque dicentium: »Miserere mihi, Domine  et uide humilitatem meam de inimicis meis;« a quibus, te iubente, tot et tanta sustineo

»Qui exaltas me de portis mortis, ut annuntiem laudes tuas in portis filie Sion.« Porte mortis heretici sunt, et quicunque ad mortem et perditionem animas hominum trahunt  . Talis porta fuit Simon Magus, talis Arius et Sabellius, tales et multi alii, quorum doctrina et persuasione multe anime perierunt. Tyranni quoque porte mortis fuerunt, qui terrore tormentorum multos negare fecerunt.  De his autem portis sancti liberati et exaltati laudes Dei annuntiare non cessant »in portis filie Sion,« id est in auditu et auribus animarum fidelium. Nam et aures porte sunt, per quas sancte predicationis uerba ad corda fidelium  ingrediuntur.

»Et exsultabo in salutari tuo.« Exsultabo, inquit, tantum de salute mea, que temporalis est, quantum de salute tua, que eterna est. Hoc autem dicit de salute anime, que  de portis mortis liberata, iam secura est, et ulterius mori non timet.

»Infixe sunt gentes in interitu, quem fecerunt. In laqueo isto, quem occultauerunt mihi, comprehensus est pes eorum.« Hoc est enim, quod alibi dicitur: »Qui fratri suo foueam parat, ipse prius cadet in eam .« Qui  alios decipere  nituntur, ipsi absque dubio decipiuntur.

»Cognoscetur Dominus iudicia faciens; in operibus manuum suarum comprehensus est peccator.« Modo, inquit, ab impiis et peccatoribus non cognoscitur Dominus, neque adhuc sue fortitudinis potentiam, et seueritatem eis ostendit; sed potius super 316 eos solem suum oriri facit, et in multa patientia eos exspectat. Cognoscetur tamen, cum ad iudicium uenerit, et sue maiestatis gloriam ostenderit. Et tunc quidem letabitur iustus, cum uiderit uindictam, »quia in operibus manuum suarum comprehensus est peccator.« Tunc quoque super eos hec sententia dabitur, que in sequenti uersiculo declaratur:

»Conuertantur peccatores in infernum, omnes  gentes, que obliuiscuntur Dominum.« Si peccatores in inferno modo non essent, utique diceretur »conuertantur peccatores in infernum.« Sed modo quidem ibi sunt, ubi, audita sententia, simul cum corporibus precipitabuntur.

»Quoniam non in finem obliuio erit pauperum, patientia pauperum non peribit in finem.« Nunquam enim fit, quod usque in finem non fit. Nunquam igitur patientia iusti peribit, siquidem usque in finem non peribit. Unde manifestum est, ideo peccatores precipue esse damnatos, quia pauperes Christi afflixere  , quorum obliuio nunquam erit. Cum autem hec Propheta diceret, et martyrum afflictiones, et tyrannorum atque hereticorum persecutiones describeret, datum sibi diuinitus est, ut  maiora conspiceret, et ipsum Antichristum, perditionis filium, uideret, de quo scriptum est. »Quia extollet se, et eleuabitur super omne quod dicitur Deus, aut quod colitur . Erit autem tunc tribulatio talis, qualis,« sicut ipse Dominus ait, »nunquam fuit, neque erit .« Hoc igitur in spiritu Propheta conspiciens de tanta sanctorum qui tunc temporis erunt afflictione perterritus, exclamat, dicens:

 »Exsurge, Domine, non preualeat homo, iudicentur gentes in conspectu tuo.« Exsurge, inquit, Domine, sanctis tuis in adiutorium, quia tam iniquus est homo iste  , ut nemo ei resistere possit  . De hoc enim perditionis filio scriptum est, quia post se multos homines trahet, et ante se innumerabiles. Quod igitur ait, »iudicentur gentes in conspectu tuo;« tale est ac si diceret: ueni cito ad iudicium et breuientur dies eius, quoniam si iste iniquus diu regnauerit, omnes sancti tui peribunt. Hoc est enim, quod Dominus ait: »Nisi abbreuiati fuissent dies illi, non esset salua omnis caro .« Regnabit enim, sicut scriptum est, »per tempus, et tempora, et dimidium temporis ;« id est non amplius quam tribus annis cum dimidio.

 »Constitue Domine legislatorem super eos ut sciant gentes, quoniam homines sunt.« Exsurge, inquit, quasi dicat, in adiutorium fidelibus tuis, ne forte eis preualere ualeat. Super gentes autem, que eum sequuntur, et eum colunt, et adorant, legislatorem illum constitue, ut tandem sciant et intelligant, quoniam homines sunt, qui te relinquentes, hoc monstrum uenerantur. Erit enim et ipse legislator, quia sicut fecit Moyses et Saluator noster, ipse quoque suam legem dabit. Quod autem ait, »quia homines sunt.« Tale fuit ac si dixisset, quia stulti et fatui sunt. Secundum quam significationem et Apostolus ait: »Cum alius dicat: ego sum Pauli, ego Apollo, ego Cephe, nonne homines estis? «

 »Ut quia, Domine, recessisti longe, despicis in opportunitatibus, in tribulatione?« Exsurge, ait, quid moraris? Cur a seruis tuis longe recessisti Quare in opportunitatibus, hoc est in tantis tribulationibus eis non subuenis? Neque enim  opportunius erit illis adiutorium tuum, quam modo, cum tanti hostis persecutionem patiuntur.

»Dum superbit impius, incenditur pauper.« Ille, inquit, superbit et seuit; pauper uero, id est S. Ecclesia, omni humano auxilio destituta, incenditur et cruciatur. Potest autem et sic intelligi, quia quanto amplius ille superbit et seuit, tanto amplius et illa in Dei amore succenditur et inflammatur.

»Comprehenduntur in cogitationibus suis, quas cogitant.« Non diu, inquit, celabitur, non diu  cordis illius malitia occultabitur; sed cito et ipse, omnesque discipuli eius, qui cum eo sunt, eiusdem iniquitatis et malitie conscii comprehendentur et confundentur; de quibus in Euangelio Dominus ait: »Quia surgent multi pseudochristi et pseudoprophete, et dabunt signa et prodigia multa; ita ut in errorem iudicantur, si fieri possit, etiam electi .« Hinc autem usque in finem psalmi ipsius Antichristi uitam et historiam scribit.

 »Quoniam laudatur peccator in desideriis anime sue, et qui iniqua gerit, benedicitur.« Nihil est, quod homines impios et iniquos magis ad iniquitatem exercendam moueat et incitet, quam adulatores, qui eorum opera  laudant et extollunt  . Et inde fit ut nunquam ad penitentiam redeant, et a sua prauitate quieseant.

»Irritauit Dominum peccator.« Quid est enim irritauit, nisi qui ad immensam iram et indignationem contra se eum commouit et incitauit? ut ipsum dura morte perderet, et sanctorum sanguinem, quem crudeliter effuderat, requireret et uindicaret. Unde subditur: »Secundum multitudinem ire sue non inquiret?« Hoc autem 317 sub interrogatione legendum est, et tale ac si diceret: Ergo ne Dominus  sic irritatus, et ad tantam iracundiam prouocatus secundum multitudinem ire sue non inquiret? Illius uidelicet, ut modo diximus, perditionem et pauperum suorum ultionem. Unde et in sequentibus dicit: »Propter quod irritauit impius Deum? Dixit enim in corde suo, non est Deus.«

»Non est Deus in conspectu eius, polluuntur uie eius in omni tempore. Auferuntur iudicia tua a facie eius.« Omnia iudicia Dei uera et iusta sunt; que ideo a facie eius auferri dicuntur, quia neque iuste iudicabit, neque eius iusta iudicia timebit. Si enim timuisset, in hanc tantam crudelitatem et superbiam non se eleuasset.

»Omnium inimicorum suorum dominabitur.« Quos enim alios inimicos eius nisi sanctos intelligere  debemus? Horum autem secundum quemdam modum dominabitur Antichristus, et secundum quemdam modum non dominabitur. Dominabitur quidem, quia sic in sua potestate eos habebit, ut secundum uoluntatem suam eos cruciet et affligat. Non dominabitur autem, quia ad consensum sue praue uoluntatis eos trahere non ualebit.

»Dixit enim in corde suo: non mouebor de generatione in generationem sine malo.« Quam iniquus et impius sit in eo facile quis cognoscere potest, quod tanto desiderio semper in malo delectatur. Qui de generatione in generationem, de loco ad locum sine malo et sine animarum perditione se non transire minatur.

Cuius os maledictione, et amaritudine plenum  »est, et dolo.« Merito Antichristus iste uocatur, qui Christo per omnia contrarius est. De Christo enim hic ipse Propheta alibi ait: »Quam dulcia faucibus meis eloquia tua Domine super mel et fauum .« De hoc uero econtrario dicit: Quia eius fetidum os maledictione et blasphemiis, amaritudine et dolo plenum est.

»Sub lingua eius labor et dolor: sedet in insidiis cum diuitibus in occultis, ut interficiat innocentem.« uerba, inquit, que sub eius lingua sunt, ad  laborem, et dolorem, et ad summam infelicitatem eius auditorum animas perducet. Sedere autem eum dicit in insidiis simul cum diuitibus huius seculi, qui sola terrena et transitoria diligunt, quos suis muneribus decepit, et ditauit, »ut interficiat innocentem,« id est animam religiosam et sanctam suis iniquis persuasionibus supplantet et perdat  . Bene autem addit in occultis, quia super omnes homines dolosus et callidus erit.

»Oculi eius in pauperem respiciunt,« non utique ad miserendum, sed ad perdendum, et decipiendum. Unde et subditur: »Insidiatur in occulto, sicut leo in cubili suo.« Sed quid insidiatur? »Insidiatur, inquit, ut rapiat pauperum.« Et rapere pauperem quid est? Rapere pauperem est, dum attrahit eum, dum sue  prauitatis errori eum associat. Hoc autem postquam faciet, »in laqueo suo humiliabit eum;« quia sic captum et subiugatum quasi proprium seruum eum habebit. Miser, et per omnia infelix, qui ea mala non uidet, que post modicum super eum uentura sunt, de quibus modo subditur: »Inclinabit se, et cadet, cum dominabitur pauperis.« Ipse est enim, quem sicut Apostolus ait: »Dominus iehsu interficiet spiritu oris sui, et auferet illustratione aduentus sui .« Et quia supra modum exaltauit, inferius ceteris humiliabitur, et in penas precipitabitur. »Omnis enim qui se exaltat, dicit Dominus, humiliabitur, et qui se humiliat exaltabitur .«

»Dixit enim in corde suo, oblitus est Deus, auertit  faciem suam, ne uideat usque in finem.« Cum, inquit, homo iste iniquus, et perditionis filius crudelissimus, et exquisitis tormentis sanctos Dei interficeret, hoc in corde suo stultissime cogitabat, quod ex toto, et usque in finem eorum Dominus oblitus fuisset; quoniam non statim eos uindicabat.

»Exsurge, Domine Deus meus, et exaltetur manus tua, ne obliuiscaris pauperem in finem.« Exsurge, inquit, sanctis tuis in adiutorium, et exaltetur manus tua, exaltetur uirtus et potentia tua super eos, et ne obliuiscaris pauperem, sicut ipsi malitiose arbitrantur, usque in finem. Nunquam enim fit, quod usque in finem non fit; siquidem sanctorum finis nunquam erit.

»Propter quid irritauit impius Deum.« Insultatio  est aduersus eum, quem iam per Spiritum sanctum in illam altissimam tormentorum foueam tam miserabiliter corruisse Propheta intuetur. Et quare hoc sibi contigerit, subdidit dicens: »Dixit enim in corde suo non requiret Deus.« Magnum igitur peccatum est, de iustitia Dei peruersum aliquod non solum dicere, uerum etiam cogitare.

»uides quoniam tu laborem, et dolorem consideras, ut tradas eos in manibus tuis.« Non obliuisceris, inquit, aliquando, sed semper uides, et  paterna pietate consideras laborem et dolorem, quem pro tuo nomine sancti tui patiuntur, ut ipsis tuis manibus Patri eos tradas, et representes. De hac enim traditione Apostolus ait, quia tunc ei omnia subiecta erunt, cum tradiderit regnum Deo et Patri .

»Tibi derelictus est pauper, pupillo tu eris adiutor.« Ex quo, inquit, pauper antiquum patrem diabolum dereliquit, et per aquam et Spiritum sanctum regeneratus 318, filius tuus factus est, tibi soli semper adhesit, tibique soli derelictus, nullum alium tutorem et defensorem habuit. Quod autem diabolus pater sit iniquorum omnium, et nondum baptizatorum, ipse Dominus ostendit, ubi ait: »uos ex patre diabolo estis, et opera patris uestri facitis  .« Talibus igitur Apostolus ait: »Fuistis aliquando tenebre, nunc autem lux in Domino, ut filii lucis ambulate .« Et Ioannes Apostolus: »Quotquot autem receperunt eum, dedit eis potestatem filios Dei fieri, his qui credunt in nomine eius .« Sunt ergo modo filii Dei, qui prius erant filii diaboli. Pnpilli autem, id est orphani  ideo dicuntur, uel quia primus eorum pater eis mortuus est, uel quia adhuc in hac uita peregrinantes, nondum in illa beatitudine Deo Patri coniuncti sunt. Unde et suis discipulis Dominus dicebat: »Non uos relinquam orphanos, ueniam ad uos .« Qui utique ex sola ipsius absentia orphani essent, si ad eos Dominus non uenisset.

 »Conteres brachium peccatoris, et maligni.« Sicut brachium Patris Filius uocatur, de quo per prophetam dicitur: »Et brachium Domini cui reuelatum est ;« ita et brachium diaboli Antichristus dicitur, quia in eo, et per eum operatur, et preliatur; de cuius contritione et perditione satis iam superius dictum est:

»Requiretur delictum eius, et non inuenietur.« Delictum diaboli superbia est, qui in corde suo dixisse legitur: Super celum ascendam, et ero similis »altissimo .« Quia uidelicet superbia Antichristus quoque supra omne quod dicitur Deus, aut quod colitur, eleuatur et exaltatur. Hoc autem si post mortem Antichristi, in regno Christi, quod est Ecclesia, requiratur, inueniri non poterit. Per quod  datur intelligi, quia illi qui tunc temporis erunt, in timore et tremore, et maxime qui in humilitate Domino seruient. Unde etiam scriptum est, quia »in diebus illius saluabitur Iuda ;« et »cum plenitudo gentium introierit, tunc Isrel saluus fiet .« Quis enim tunc superbire audeat, cum et Antichristum pro sua superbia damnatum, et iudicii diem instare cognoscat?

»Regnauit Dominus in eternum, et in seculum  seculi; cuius regni, sicut scriptum est, non erit finis .« uos autem gentes, que simul cum Antichristo damnate estis, peribitis de terra eius; id est de terra uiuentium, quia in eam non intrabitis. »Desiderium pauperum exaudiuit Dominus, desideria cordis eorum exaudiuit auris tua.« Prophetarum est pro futuris preterita ponere, quoniam ea, que futura sunt, iam quasi preterita conspiciunt. Desiderium autem pauperum, id est sanctorum, qui tempore Antichristi futuri sunt, hoc erit, ut ipse sicut dignus est damnetur et iudicetur, et sancti Dei, de eius insidiis liberati, in eternam beatitudinem introducantur. Sciendum autem quod dedesiderium non in ore, sed in corde est. Ad cor igitur respicit Deus, et magis cordis desideria, quam  oris orationes exaudit. Quando autem hoc sanctorum desiderium exauditur, sequentia manifestant:

»Iudicare pupillo, et humili.« Cum uenerit, inquit, iudicare pupillo et humili, tunc secundum sua desideria sancti suscipient. Pupillo autem iudicare, est pupilli causam iustam ostendere et predicare. Hec autem, que de Antichristi iustissima damnatione et perditione dicta sunt, ideo et dicta et scripta sunt, »ut non apponat ultra magnificare se homo super terram;« ne sibi quoque similia contingant, que illi, quem imitari non timuit contigisse audiuit.



PSALMUS X. IN FINEM PSALMUS DAuID  .

Iste titulus iam satis supra expositus est, qui ideo  toties ponitur, ut omnes psalmi eiusdem auctoris esse credantur.

»In Domino confido, quomodo dicitis anime mee transmigra in montem sicut passer  ?« Contra hereticos Ecclesia loquitur, iam illorum persuasionibus et argumentationibus fatigata: in Domino, inquit, confido, et ideo uestra consilia paruipendo, que utique illi soli recipiunt, qui in Domino non confidunt. »Quomodo ergo dicitis anime mee, transmigra in montem sicut passer?« Neque uos montes, neque nos secundum uestram intelligentiam passeres sumus: qui exaltando uos, montes; nos humiliando, passeres uocatis. Estis tamen et uos montes inflatione superbie inflati  , montes uidelicet  Gelbe, quibus quondam maledixit Dauid. Nos quoque passeres sumus, de laqueo uenantium liberati, per quem uidelicet 319 laqueum, uestre insidie significantur. Unde et alibi dicitur: »Passer inuenit sibi domum .« Heretici igitur ad sui comparationem uiros catholicos passeres deputant: quos ipse quoque Saluator noster exigui pretii esse ostendit, dum dicit: »Nonne duo passeres asse ueneunt? .«

 »Quoniam ecce peccatores tetenderunt arcum parauerunt sagittas suas in pharetra: ut sagittent in obscuro rectos corde.« Ad ipsum Dominum S. Ecclesia sue locutionis uerba conuertit, et de hereticorum non modica persecutione conqueritur, dicens: uides, Domine, et cognoscis quoniam isti, contra quos loquimur, heretici et peccatores tetenderunt arcum. Omnis hereticorum falsa et heretica compositio, siue in scripto, siue sine scripto sit, arcus eis est, quo sanctorum animas interficiant. Pharetram uero ipsorum corda intelligimus, in quibus sue deceptionis sententias, ueluti sagittas collectas et paratas habent, quibus, cum opportunum fuerit, rectos corde subdole, et in obscuro sagittent et uulnerent.

 »Quoniam quem perfecisti, destruxerunt.« Et hoc, inquit, te non latet; sed satis tibi manifestum est, quoniam sanctus et catholicus intellectus, quem tu nos docuisti, et in nobis perfecisti, iam pene destructus est. Unde et multos ualde eorum praua doctrina significat esse deceptos  . Quod quidem tempore Arii factum esse cognouimus, qui totum fere mundum subuertit, et in suum errorem transire cegit. »Iustus autem quid fecit?« Sequitur:

»Pluit super peccatores laqueos.« Sic enim se habet ordo. Sed prius ea, que interposita sunt exponamus; postea uero et hec, et cetera que sequuntur, uideamus:

»Dominus in templo sancto suo, Dominus in celo  sedes eius.« Quando, inquit, sancti ista dicebant: »Dominus in templo sancto suo,« per quod uidelicet eosdem ipsos intelligimus: »Dominus in celo, ubi est sedes eius.« Quod quidem hoc ipsum significat, hec eadem in cordibus illorum tractabat et considerabat. Unde Apostolus ait: »Nos enim quid oremus, nescimus; sed Spiritus sanctus orat pro nobis gemitibus inenarrabilibus .« Quod autem et templum Dei, et sedes Dei sancti dicantur, certissimum est.

»Oculi eius in pauperem respiciunt.« Non enim respiceret, si non diligeret. Sic enim scriptum est: »Quia respexit Dominus Petrum .« Oculi igitur eius in pauperem respiciunt, ut eius semper misereatur, semper eum custodiat, eiusque  omnes cogitationes et actus dirigat et disponat.

»Palpebre eius interrogant filios hominum.« Solo igitur intuitu cuncta cognoscit, et aperiens oculos omnia uidet, et nichil est, quod eius interrogationi, id est perspicaci inquisitioni occultari ualeat.

»Dominus interrogat iustum, et impium.« Et iustum, inquit, et impium interrogat Dominus, et cognoscitur, quia utriusque conscientia sibi respondet, et quacunque intus latent ei interroganti et perscrutanti se manifestant.

»Qui autem diligit iniquitatem, odit animam  suam.« Hec est definitio impii. Ille, quasi dicat, impius est qui diligit iniquitatem, et odit animam suam. Utrumque enim ualde impium esse uidetur, et iniquitatem diligere, et odio habere animam suam. Et peius quidem est iniquitatem diligere, quam iniquitatem agere; sicut minus malum est aliquando peccare, quam in peccato perseuerare.

»Pluit super peccatores laqueos.« Hic uersus sicut superius diximus, ibi continuatur, ubi dicitur:

»Iustus autem quid fecit?« In eo enim, quod pulchre dicit, magnam laqueorum superabundantiam ostendit. Quot sunt peccata, tot sunt et laquei, quibus peccatores capiuntur et illaqueantur. Funibus enim peccatorum suorum tenebitur impius. Pluribus  igitur tenebitur et ligabitur laqueis qui plura et maiora peccata commiserit. »Ignis, sulphur, et spiritus procellarum pars calicis eorum .« Hie est calix ire et furoris Dei, quo peccatores inebriabuntur, et per quem ipsa mors et penarum omnium tormenta significantur. Sed si ea, que hic enumerantur non totus calix, sed pars calicis erit, multa alia, et fortasse grauiora adhuc eos tormenta exspectant. De igne autem in Euangelio scriptum est, qui etiam eternus et inexstinguibilis uocatur. Eos uero in sulphure puniendos intelligere possumus, qui in luxuriis et carnis uoluptatibus defecerunt. In spiritu uero procellarum illi peribunt, qui sanctam Ecclesiam perturbantes, nunquam quiescere, et pacem habere uoluerunt. Et quia ipsi in hac  uita quasi procelle tempestatis fuerunt, dignum est ut ipsi quoque spiritu procellarum semper cogantur et submergantur.

»Quoniam iustus Dominus iustitiam dilexit, equitatem uidit uultus eius.« Et iustum, et impium interrogauit Dominus, et quia iustus est, et iustitiam diligit, secundum hoc, quod equitas postulat, iuxta opera sua unicuique tribuit.



320 PSALMUS XI. IN FINEM PRO OCTAuA PSALMUS DAuID

Totus hic titulus iam superius expositus est, neque ut iterum exponatur necesse est.

»Saluum me fac, Domine, quoniam defecit sanctus; quoniam diminute sunt ueritates a filiis hominum.« uox iustorum et ante Christi incarnationem  ipsius aduentum desiderantium. Fuit aliquando, ut non solum gentiles, uerum etiam Iudei, qui populus Dei uocabantur, idola colerent, demonia adorarent, uanitatem quererent, simulque omnes a ueritate recederent. Sic igitur sanctitate, et ueritate ubique deficiente, cum nusquam sit, unde auxilium a Deo sperare possit, uir iustus non immerito exclamat, dicens: »Saluum me fac, Domine, quoniam defecit sanctus.«

»uana locuti sunt unusquisque ad proximum suum.« uana, inquit, locuti sunt unusquisque, siue Iudeus, siue gentilis ad proximum suum. Proximum autem non tantum consanguinitate,  quantum malitia intelligere debemus. Qui enim hoc modo proximi sunt, se semper ad uanitatem et stultitiam uicissim hortantur, habentes »labia dolosa in corde, et corde locuti sunt mala.« Et de sanctis quid dicitur? »In omnibus erat cor unum, et anima una .« Isti uero non unum, sed duplicia corda omnes habere dicuntur. Duplicia quidem, quia mutabilia, et nulla ueritatis constantia stabilita.

»Disperdet Dominus uniuersa labia dolosa, et linguam magniloquam;« eorum uidelicet qui dixerunt: »Linguam nostram magnificabimus, labia nostra a nobis sunt, quis noster est Dominus?« Tales omni tempore fuerunt, qui linguam et scientiam suam magnificantes, errores seminare  non timuerunt. Hoc enim fecerunt gentiles philosophi, qui sapientiores in populo habebantur, qui quoniam in omnibus ad cultum Dei pertinentibus errabant, non omnes unum idemque, sed singull singulas atque diuersas sui erroris sententias dabant. Isti igitur dicere poterant: »Linguam« et scientiam »nostram magnificabimus;« sententie nostre a nobis sunt, et non aliunde eas suscepimus. Quis enim noster magister est et dominus, cui ea que loquimur et scimus ascribere debeamus? Merito igitur Apostolus ait: quia »stultam fecit Dominus sapientiam huius mundi .« Nam et inter Iudeos hereticos multos fuisse legimus, sicut Saduceos, qui negabant resurrectionem, quorum impiam heresim ipse Saluator noster certissimis  rationibus destruere dignatus est. Quam uidelicet heresim a philosophis descendisse non dubium est.

»Propter miseriam inopum, et gemitum pauperum, nunc exsurgam, dicit Dominus.« Responsio Domini est ad illos, qui in huius psalmi initio dicunt: »Saluum me fac Domine.« Nunc, inquit, in adiutorium exsurgam, et inopes, et pauperes de potestate diaboli, et a tantis erroribus liberabo. Quomodo, et per quem hoc sue benignitatis adiutorium faciat, subdendo manifestat:

»Ponam super salutare meum, fiducialiter agam in eo  .« Salutare Dei Christus est, per quem hanc tantam salutem Dominus operatus est. De quo  nimirum salutari in alio psalmo dicitur: »Notum fecit Dominus salutare suum .« De quo et patriarcha Iacob sic ait: »Salutare tuum, exspectabo, Domine .« Bene autem ait: »Fiducialiter agam in eo,« quia tanto talique duce preliante, nichil periculi est, cum de ipso scriptum sit: »Dominus fortis et potens, Dominus potens in prelio .«

»Eloquia Domini, eloquia casta.« Ecce audistis eloquia, et promissionem. Dei, dicit Propheta: firmissime itaque credite et nullatenus dubitetis, quia  quod promisit, sine dubio adimplebit. Unde hoc? Quia eloquia eius casta, et uera sunt, et ipse nullo modo mentiri potest.

»Argentum igne examinatum, terre purgatum septuplum.« Talia, inquit, sunt eloquia Domini, tam pura, tam casta, tam uera, et nulla falsitate corrupta quasi argentum igne examinatum: terre purgatum septuplum intelligitur, quod tantum excoquitur, donec omni terrena corruptione purgetur. Unde et numerus ponitur perfectionis, in quo omnes numeri continentur. Quod igitur septies purgatur, nulla indiget purgatione.

»Tu, Domine, seruabis nos, et custodies nos a generatione hac in eternum.« uox illorum est, qui Christum in carne uidere meruerunt. Et tale est,  ac si diceret: Ecce uenisti, completa est promissio Patris, et sermones prophetarum; iam nichil timenus, quia tu seruabis et custodies nos ab hoc presenti tempore usque in eternum. Impiis autem quid fiet? Sequitur:

»In circuitu impii ambulant.« Non recto, inquit, itinere incedunt, sed in circuitu oberrantes, ueritatis finem et terminum inuenire non possunt.

»Secundum altitudinem tuam multiplicasti filios hominum.« Ac si dicat: Si isti in circuitu semper ambulant, et ueritatis 321 uiam ignorant, quare sic multiplicati sunt? quare omnibus bonis uite huius abundant? Ad quod ipse: altum est, inquit, hoc secretum, et inuestigabile, et maioris inquisitionis. Hec autem questio de bonorum infortunio, et de iniquorum  prosperitate multis in locis sanctarum Scripturarum inuenitur  . Potest autem et sic intelligi, ut sanctorum numerus multiplicandus sit, secundum numerum illorum qui celi altitudinem inhabitant. Unde scriptum est, quia »Statuit terminos gentium secundum numerum Angelorum   .«



PSALMUS XII. IN FINEM PSALMUS DAuID.

Iste titulus iam superius expositus est.

»Usquequo, Domine, obliuisceris me in finem? Usquequo auertis faciem tuam a me?« uox Prophete est, et aliorum Christi natiuitatem sueque redemptionis diem cum magno desiderio exspectantium.  De quibus ipse Dominus ait: »Multi reges et prophete uoluerunt uidere que uos uidetis, et non uiderunt, et audire que uos auditis, et non audierunt .« Isti igitur conqueruntur, quod tanto tempore eorum Dominus oblitus, eisque iratus fuerit, et faciem suam ab eis auerterit, et per Filii sui incarnationem eos iam tandem non uisitauerit.

»Quandiu ponam consilia in anima mea, dolorem in corde meo per diem?« Non sufficit mihi, inquit, consilium meum, non sufficit mihi consilium  anime mee. ueniat iam nunc ille angelus magni consilii, ueniat, queso »ille admirabilis consiliarius, pater futuri seculi, princeps pacis ,« et auferat hunc dolorem de corde meo, quem habeo per diem, id est per singulos dies, siue potius illius diei, lucisque desiderio, cuius aduentus illustratione me illuminari confido.

»Usquequo exaltabitur inimicus meus super me? respice et exaudi me, Domine Deus meus.« Ne auertas, inquit, ulterius faciem tuam a me; sed iam nunc respice et exaudi me ut amplius non exaltetur inimicus meus super me.

»Illumina oculos meos ne unquam obdormiam in morte.« Illumina, inquit, oculos meos, illumina oculos mentis mee: mitte nobis illam tuam clarissimam  lucem, que illuminat omnem hominem uenientem in hunc mundum; mitte nobis Filium tuum, cuius sanguine mors ipsa moriatur, et peccatum originale deleatur. Hoc est enim quod sancti maxime timebant, ne illius peccati morte deficerent.

»Ne quando dicat inimicus meus, preualui aduersus eum.« Illi sunt, quibus preualet inimicus, et de quorum interitu gloriatur, qui uel a peccato originali nondum liberati sunt, uel qui in grauioribus peccatis sine penitentia moriuntur.

»Qui tribulant me exsultabunt, si motus fuero.« Hoc est enim gaudium et exsultatio malignorum spirituum, ut uiri iusti moueantur; ut a Deo, a fide, a ueritate, a iustitia et ab omni bonitate separentur.

 »Ego autem in tua misericordia sperabo.« Nihil enim aliud est, nisi sola Dei misericordia, que ab eorum insidiis nos liberare ualeat.

»Exsultabit cor meum in salutari tuo.« Ecce, inquit, habeo quod desideraui, quod quesiui et tanto tempore exspectaui; uidelicet salutare tuum, Iesum Christum Filium tuum. Amodo igitur gaudebit, exsultabit et letabitur cor meum in salutari tuo.

»Cantabo Domino, qui bona tribuit mihi, et psallam nomini Domini altissimi.« Quem per altissimum, nisi Deum Patrem intelligamus? cui non immerito cantare et psallere iste promittit; quoniam in aduentu Filii sui omnia bona que desiderari uel sperari possunt, largitus est.



PSALMUS XIII. IN FINEM PSALMUS DAuID.


Sepe iam diximus quid significet in finem, et quid significet Psalmus Dauid  .

»Dixit insipiens in corde suo, non est Deus, corrupti sunt et abominabiles facti sunt in uoluntatibus suis.« Ecclesia loquitur, et Iudeorum populum increpat, qui de Domino et Saluatore nostro, quoniam humilis et in forma Dei apparuit, sicut stultus,  et insipiens, et diuinas Scripturas non intelligens, »dixit: Non 322 est Deus.« Unde et corrupti sunt patriarcharum et prophetarum fidem et ueritatem non tenentes; et abominabiles facti sunt Deo, et hominibus in prauis suis uoluntatibus.

»Non est qui faciat bonum, non est usque ad unum.« Non est, inquit, in illo populo; at uero nec in alio populo, nec in omnibus aliis qui faciat bonum. Quia enim fidem non habent nullum eorum opus in bonum illis imputatur  , quoniam »sine fide impossibile est placere Deo .« Quod autem ait, usque ad unum, de illis intelligitur, quibus est unus Deus, una fides, unum baptisma, et sicut Apostolus ait, cor unum et anima una.

»Dominus de celo prospexit super filios hominum,  ut uideat si est intelligens aut requirens Deum.« Et quales eos inuenit? Sequitur: »Omnes declinauerunt, simul inutiles facti sunt.« Probatum est igitur a diuina auctoritate, quia non est qui faciat bonum, non est usque ad unum. Simul autem declinauerunt, quia a ueritate recedentes, omnes pariter ad errorem transierunt. Inutiles igitur facti sunt, quoniam neque Deo neque sibi ipsis utilia agunt.

»Sepulcrum patens est guttur eorum, linguis suis dolose agebant, uenenum aspidum sub labiis eorum.« Non sufficit, inquit, illis quod bona non faciunt, sed ad sue damnationis cumulum quibuscunque modis possunt mala operantur. Est autem os eorum sepulcrum patens; quia sic sunt istis suis  auditoribus fetor mortis ad mortem, sicut Apostoli odor uite ad uitam. Unde et bene subditur: »Linguis suis dolose agebant, uenenum aspidum sub labiis eorum.« uenenum aspidum insanabile est. Qui igitur eorum doctrinam credunt et tenent, sic uulnerantur ut sanari non possint.

»Quorum os maledictione et amaritudine plenum est, ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt.« In eo quod ait: »et uiam pacis non cognouerunt,« non de solis Iudeis, sed de omnibus qui extra Ecclesiam sunt et fidem Christi non habent, omnia hec intelligenda esse demonstrat. Que enim est uia pacis, nisi Saluator noster.  qui et pax et uia uocatur? »Ipse enim pax nostra, qui fecit utraque unum ;« ipse est: »et uia, et ueritas, et uita .«

»Non est timor Domini ante oculos eorum.« Quia, inquit, omnes isti, de quibus modo superius locuti sumus, uiam pacis non cognouerunt, ideo non est timor Dei ante oculos eorum, ac per hoc mala facere non erubescunt, et bona facere non curant. Sequitur: »Nonne cognoscent omnes qui  »operantur iniquitatem et qui deuorant plebem meam, sicut escam panis:« et illi qui »Deum non inuocauerunt, illic trepidauerunt timore, ubi »non erat timor.«

»Quoniam Deus in generatione iusta est;« quam tantopere affligere et perdere conantur. Per eos qui operantur iniquitatem, omnes iniquos homines intelligere possumus, siue Iudeos, siue gentiles. Per eos uero qui deuorant plebem Dei, sicut escam panis, tyranni et heretici specialiter significantur. De qualibus scriptum est: »Quia comederunt Iacob, et locum eius desolauerunt .« Quanta autem auiditate sanctos Dei et anima, et corpore perdant, in eo manifeste ostendit, quod quasi escam panis plebem Dei eos deuorare dicit. At uero per illos qui »illic  »trepidauerunt timore, ubi non erat timor;« Iudeos proprie intelligimus, qui contra Saluatorem nostrum conspirantes dicebant: »Si dimittimus eum sic, uenient Romani, et tollent nobis locum et gentem .« De quibus bene subditur: »Consilium inopis confudistis; quoniam Deus spes eius est.« Hic autem est ille inops, de quo dicit Apostolus: »Qui cum omnium diues esset, pro nobis pauper factus est .« Huius autem consilium miseri Iudei spreuerunt, damnauerunt, et recipere noluerunt; sed potius insultando dicebant: »Confidit in Deo, liberet nunc eum si uult .« Et hoc est quod dicitur: »Quoniam Dominus spes eius est.«

 »Quis dabit ex Sion salutare Isrel, dum auertet Dominus captiuitatem plebis sue.« Quis, inquit, infelices Iudei, cuius uester adiutor et defensor ueniens ex Sion, dabit salutem Isrel, sicut uestri prophete testantur? Sic enim in prophetarum libris scriptum est, quia, »Ex Sion ueniet qui auferet captiuitatem Iacob ,« per quem nullum alium nisi Christum intelligimus. Decepti sunt igitur Iudei Antichristum exspectantes, quem ipsi Messiam appellant.

»Letetur Iacob, et exsultet Isrel.« Hoc autem si ad litteram intelligatur, ironice dictum esse uidetur, quoniam non letitia et exsultatio, sed magna calamitas et tristitia eos exspectat. Si autem illa pars populi, que in Christum credidit, uel si Iacob  et Isrel specialiter accipiatur, manifesta intelligentia est  .



PSALMUS XIu 323 PSALMUS DAuID.

Quia in hoc titulo non ponitur, in finem, ad ipsum Dauid, qui hec scribit, hec uerba referuntur. Et  ipse in hoc psalmo Deum interrogat, atque ipsius responsionem accipere meretur.

»Domine quis habitabit in tabernaculo tuo?  aut quis requiescet in monte sancto tuo?« Propheta est qui loquitur, imo ipse Dominus loquitur in Propheta, sicut ipse alibi dicit: »Audiam quid loquatur in me Dominus Deus .« Hec autem loquitur ad instructionem nostram, ut Domino respondente, intelligamus quid agere et tenere, et quid fugere et respicere debeamus.

»Qui ingreditur sine macula, et operatur iustitiam.« Quis enim sine macula, nisi ille solus »Qui peccatum non fecit, nec dolus inuentus est in ore eius .« Quomodo autem et illud intelligemus, quia »Peccator quacunque hora  conuersus fuerit, omnium iniquitatum eius non recordabor .« Tales igitur sine macula ingredi, intelligere debemus, quoniam qualescunque fuerint, tamen ad penitentiam conuersi nequaquam in peccatis perseuerant. Bene autem subditur: »Et operatur iustitiam;« quia non sufficit abstinere a malo, nisi bona faciamus. Unde est illud: »Declina a malo, et fac bonum .«

»Qui loquitur ueritatem in corde suo, et non egit dolum in lingua sua.« Quod est intelligere, ut non aliud in corde, et aliud lingua loquamur, sed quod lingua sonat in corde habeamus.

»Non fecit proximo suo malum.« Hoc est enim  quod in Euangelio Dominus ait: »Quod tibi non uis, alteri ne feceris .« Quid si fecit, et postea satisfecit, et penitentiam egit? Semper autem illud Apostoli in mente habeamus, quod in malo perseuerantibus ait: »Secundum duritiam tuam, et cor impenitens thesaurizas tibi iram in die reuelationis iusti iudicii Dei .« Hac enim sententia multa determinari possunt, que ualde difficilia esse uidentur.

»Et opprobrium non accepit aduersus proximum suum.« Quid est non accepit? Non sibi placuit, non gratum, non acceptabile habuit; sed si fecit fecisse penituit. Sunt enim quidam, sicut scriptum est, »qui letantur cum male fecerint, et exsultant in rebus pessimis .«

 »Ad nichilum deductus est in conspectu eius malignus.« Preteritum secundum consuetudinem pro futuro posuit. Ad nichilum, inquit, ad mortem, et perditionem, Deo iubente, et contemplante, in die iudicii ducetur iniquus, diabolus uidelicet, iniquorum omnium caput, cum omni exercitu suo. Et tunc fiet, quod sequitur: »Timentes autem Dominus magnificat.«  Tunc enim Dominus sanctos snos magnificabit, et glorificabit, et super celos exaltabit. Hoc uersiculo interposito, ad illud redit, de quo loqui ceperat.

»Qui iurat proximo suo, et non decipit eum.« Omnis sanctorum promissio, si bona est, quasi iuramentum firma et stabilis esse debet; et cum omne iudicium malum sit, illud tamen pessimum est, quod decipiendi causa fit.

»Qui pecuniam suam non dedit ad usuram.« Hoc enim et iuxta litteram magnum peccatum est, quia in tali facto caritas perit, et pauperes suis facultatibus exspoliantur. Potest tamen, et de illis hoc intelligi, qui gratis non tribuunt, quod gratis acceperunt, et qui omnia opera sua faciunt, ut ab hominibus  uideantur. »Et munera super innocentem non accepit.« Hoc audiant iudices, hoc audiant seculi potentes, qui multoties, susceptis muneribus, innocentes affligunt.

»Qui facit hec, non commouebitur in eternum.« Qui, inquit, facit hec, que modo superius enumerata sunt, iste in tabernaculo Dei habitabit, et in monte sancto eius requiescens in eternum non commouebitur.



PSALMUS Xu. TITULI INSCRIPTIO IPSI DAuID.

De illa tituli inscriptione loquitur, que Hebraicis, grecis, et latinis litteris facta est, et super caput Saluatoris nostri, in cruce pendentis posita est. In qua uidelicet inscriptione continebatur: »iehsu  Nazarenus Rex Iudeorum.« Quod autem ait, ipsi Dauid, ad ipsum Christum Dominum, reuera manu fortem, hec omnia, que in hoc psalmo dicuntur referenda esse ostendit.

»324 Conserua me Domine, quoniam in te speraui.« ---»Sicut anima rationalis, et caro unus est homo, ita Deus et homo unus est Christus .« Quoties igitur Saluator noster aliquid petit, quoties se conseruari, se adiuuari, et liberari postulat, quoties se in Deo sperare, uel confidere, uel aliquid tale dicit, nichil ad diuinitatem, sed omnia ad humanitatem referenda sunt. Diuinitas enim Christi, qua Patri per omnia equalis et similis est, nichilo indiget. Dicat igitur Christus Dominus, non secundum diuinitatem, sed secundum humanitatem:  »Conserua me, Domine, quoniam in te speraui.« Prope habebat, cui loquebatur, ibi erat, in quem sperabat, humanitas diuinitatem rogat, non timore perterrita, que tanto adiutorio fulciebatur, sed ut uerum hominem se ipsum ostenderet, talia loquebatur: »Dixi Dominus meus es tu.« Unde hoc probas? »Quoniam bonorum meorum non indiges.« Que sunt igitur bona tua? »Omnia que habet Pater mea sunt .« Et Pater, quid habet? Omnia quecunque sunt sibi bona, sunt et illius et mea sunt.  Nihilo indiget Pater, nichilo indiget Filius, et Spiritus sanctus Deus est, et unus Deus, quia ipse solus est, qui suis bonis contentus est, et de alienis bonis nichil habet.

»Sanctis, qui in terra sunt eius mirificaui  uoluntates meas inter illos.« Mirificauit enim Dominus, multumque mirabiles fecit uoluntates suas in omnibus sanctis, qui in terra eius sunt. Quidquid enim in hoc mundo est, in terra illius est, qui cum omnium diues esset, egenus et pauper fieri, et tot et tanta pro nobis sustinere uoluit. Ceteri uero preter sanctos, et eos, qui inter illos sunt, de his Saluatoris nostri uoluntatibus non admirantur, quia nichil horum uerum esse credunt.

»Multiplicate sunt infirmitates eorum, postea  accelerauerunt.« Iste autem infirmitates, quas sancti, et ceteri, qui inter illos erant, qui eorum doctrina, et predicatione ad fidem Christi conuersi sunt, prius quidem multiplicate erant; sed postea cum Christus Dominus predicaret, et ad fidem eos uocaret, accelerauerunt, cucurrerunt, crediderunt, et sanati sunt. Et multos quidem secundum carnem, plures uero secundum animam sanauit. Unde et has infirmitates, quas multiplicatas fuisse dicit, non corporum, sed animarum intelligere debemus.

»Non congregabo conuenticula eorum de sanguinibus  « Hoc in loco in bona significatione conuenticula accipiuntur. Hec sunt illa conuenticula, de quibus Dominus ait: »In domo Patris mei mansiones multe sunt .« In hec igitur  conuenticula, et in has domos congregabuntur sancti, qui quamuis infirmi, et peccatores prius fuissent  omnes tamen, qui in illud conuenient, puri et sancti ab omni uitiorum sorde mundati erunt. »Nec memor ero nominum illorum per labia mea.« Quales ipsi erant, talia prius nomina habebant. uocabuntur enim fornicatores, adulteri, homicide, sacrilegi, et aliis nominibus, quibus mali homines uocari solent. Nunc autem et dii et filii Dei nominantur. »Ego, inquit, dixi: dii estis, et filii Excelsi omnes .«

»Dominus pars hereditatis mee, et calicis mei.« Isti, inquit, sunt hereditas mea, quam uidelicet hereditatem calicem passionis bibendo acquisiui.  De quibus Apostolus ait: »Empti enim estis pretio magno, glorificate, et portate Deum in corde uestro .« Fuit autem Dominus pars calicis Christi, quia eius passioni compassus est. Ostensum est igitur que sit hereditas Christi, et que sit hereditas sanctorum. Solum enim Dominus hereditas sanctorum est; quia, spretis omnibus que in mundo sunt, solum Dominum in partem sibi elegerunt. Bona commutatio, ut et ipsi sint hereditas Domini, et in hereditatem habeant Dominum.

 »Tu es, qui restituisti hereditatem meam mihi.« Humanitas loquitur, et diuinitati gratias agit, cum is fortitudinem diaboli uicit, cuius munere hereditatem suscepit.

»Funes ceciderunt mihi in preclaris.« Funibus, et perticis hereditates suas homines diuidunt, quos uidelicet funes aliquando in bonam terram, aliquando in sterilem et lapidosam, aliquando etiam in uepres, et spinas cadere necesse est. Sed Dominus commendans hereditatem suam, totam preclaram, et fecundam esse ostendit, dum sibi funes in preclaris eccidisse dicit  . Et si fortasse, quod sepe contingit, aliis preclara esse uideatur, sibi tamen per omnia preclara esse uidetur. Unde et subditur: »Etenim hereditas mea preclara est mihi.«

 »Benedicam Dominum, qui tribuit mihi intellectum. Insuper est hoc quoque: benedicam Dominum, quod usque ad noctem increpauerunt me renes mei.« Letus Dominus 325 et Saluator noster de tam preclara hereditate suo labore conquisita, de omnibus que fecit, et que a Iudeis passus est, Deo Patri benedicit, et gratias agit. Bonus intellectus, bona doctrina, et predicatio Christi, per quam diabolus uictus est, et mundus a morte liberatus. Hic est ille intellectus, et illa doctrina, de qua ipse alibi ait: »Mea doctrina non est mea .« Erat enim sua secundum diuinitatem, sed non erat sua secundum humanitatem, Unde intellectum suum non suum esse, sed sibi a Deo tributum esse dicit. Renes autem eius Iudei  sunt, de quibus secundum carnem originem duxit. Isti autem eum increpare, blasphemare, maledicere, et crudeliter persequi usque ad mortem, quam per noctem intelligimus, non destiterunt. Ipse tamen eorum persecutiones non curabat, tanto talique ipsius diuinitatis, que in ipso erat, munitus presidio, et hoc est quod dicit.

»Prouidebam Domino in conspectu meo semper; quoniam a dextris est mihi ne commouear.« Non est commotus, id est iratus, ut in aliis fieri solet, Saluator noster in illa sua tam dura passione; sed e contrario pietate et misericordia fessus, pro ipsis suis crucifixoribus orabat, dicens: »Pater, ignosce illis, quia nesciunt quid faciunt .« Sic igitur diuinitas a dextris eius erat, que non ad  iram, et uindictam, sed ad pietatem et misericordiam eum prouocabat.

»Propter hoc delectatum est cor meum.« Propter hoc, inquit, delectatum est cor meum, quia diuinitas semper mihi a dextris est, que me in omnibus dirigit, et custodit. »Et exsultauit lingua mea.« Lingua, uidelicet interioris hominis, per quam intellectus, de quo modo diximus, significatur. »Insuper  et caro mea requiescet in spe.« In spe utique uelocis et cito occurrentis; unde et subditur:

»Quoniam non derelinques animam meam in inferno, nec dabis sanctum tuum uidere corruptionem  .« Diuinitas enim simul cum anima in inferno descendit, nec tamen corpus in sepulcro dereliquit. Anima a corpore separari potuit, diuinitas autem non potuit, quia Deus ubique est, et omnia continet, Indignum ualde esse, ut illa caro sanctissima corruptionem aliquam uideret, que sine omni corruptione de uirgine nata, sine omni peccato in hoc mundo est conuersata.

»Notas mihi fecisti uias uite.«---»Exiui, inquit, a Patre, et ueni in mundum; iterum relinquo mundum, et uado ad Patrem .« Omnes  uie mihi note sunt, et eundi, et redeundi itinera cognoui.

»Adimplebis me letitia cum uultu tuo.« Deum semper uidere, et cum illo semper esse summa etitia est. »Delectationes,« gaudium et exsultatio erunt mihi sedenti »in dextera tua usque in finem.«



PSALMUS XuI ORATIO DAuID.

Ipsius Dauid, qui eam dictauit, hanc orationem esse intelligamus: qui si Saluatoris nostri eam esse uoluisset, sicut solitus est, in finem addidisset.

»Exaudi, Domine, iustitiam meam.« uox prophete est et totius Ecclesie, omniumque fidelium utriusque Testamenti. »Exaudi, inquit, Domine, orationem  meam.« Qui se iustitiam habere cognoscit, confidenter Deum orare potest. »Intende deprecationi mee.« Eiusdem deprecationis repetitio est, sicut et id, quod sequenti scribitur uersu:

»Auribus percipe orationem meam, non in labiis dolosis.« Non habent sancti labia dolosa, et ideo mundas, et puras faciunt orationes.

»De uultu tuo iudicium meum prodeat, oculi tui uideant equitatem.« Facile in uultu, et in oculis uoluntas deprehenditur. Unde et multoties antequam sententia contra reos a iudice proferatur, in facie, et oculis ipsius cognoscitur. Tale est igitur ac si diceret: ostende te iratum, auerte faciem tuam ab inimicis meis, et in facie tua cognoscant iustum esse iudicium tuum, et causam meam.

 »Probasti cor meum, et uisitasti nocte, igne me examinasti, et non est inuenta in me iniquitas.« Probauit Deus Abraham, probauit Iob et Tobiam, probauit et multos alios, et uisitauit in nocte angustiarum et tribulationis. Unde et subditur: »Igne me examinasti, et non est inuenta in me iniquitas.« Et certe quam multi probantur adhuc, qui tamen, utrum probentur, ignorant, et mala que patiuntur non ad  probationem sibi esse intelligunt. Recordentur igitur istorum sanctorum, et in ipsis suis tribulationibus gratias agant, ut in ipsis quoque iniquitas non inueniatur.

»Ut non loquatur os meum opera hominum: propter uerba labiorum tuorum ego custodiui uias duras.« Que, inquit, dico, non ad inanem laudem et commendationem 326 dico; quia si hoc facerem, tunc loqueretur os meum opera hominum. uerba labiorum Dei utriusque Testamenti precepta intelligimus. Que quicunque tenere, et obseruare desiderant, duras, et asperas uias eos incedere, et custodire necesse est.

»Perfice gressus meos in semitis tuis; ut non moueantur uestigia mea.« Nemo suis uiribus,  sine Dei adiutorio ad perfectionem peruenire potest. Unde semper Dei misericordia querenda est, qui in uia mandatorum suorum pedes nostros confirmet, ut ab his, que sibi placita sunt, nulla diabolica persuasione moueantur uestigia nostra.

»Ego clamaui, quoniam exaudisti me Deus, inclina aurem tuam mihi, et exaudi uerba mea.« Multoties, inquit, clamaui, et adhuc clamo, et tu multoties me exaudisti, et adhuc exaudis. Tu enim, quasi dicat, me semper exaudiendo hanc clamandi fiduciam mihi dedisti, ut ad te clamare et orare nunquam desistam.

»Mirifica misericordias tuas, qui saluos facis sperantes in te.« Quotidie misericordias suas mirificat  Deus, quia et peccatores ad se conuertit, et in ce sperantes saluos faciens ab iniquorum hominum et insidiis spirituum malignorum liberat. Isti enim sunt, qui resistunt dextere Dei; isti sunt, qui pugnare non cessant contra Ecclesiam Dei.

»A resistentibus dextere tue custodi me, Domine, ut pupillam oculi, sub umbra alarum tuarum protege me a facie impiorum, qui me afflixerunt.« Nihil est, quod maiori custodia indigeat, quam pupilla oculi, que si uiolata fuerit, lumen amittitur, Huic igitur uir iustus se ipsum comparat, ut sine Dei custodia fragilem se, et facile periturum se esse ostendat. Per alas uero Dei quid aliud, quam uirtutes intelligamus, sine quibus ad celestia uolare non possumus? Quas si habuerimus, impiorum impetus,  et insidias non timebimus; cum de fide Apostolus dicat: »Sancti per fidem uicerunt regna, operati sunt iustitiam, adepti sunt repromissiones, obturauerunt ora leonum, exstinxerunt impetum ignis, effugerunt aciem gladii, conualuerunt de infirmitate, fortes facti sunt in bello, etc. « Fides igitur, et alie uirtutes nos protegunt, et defendunt, sine quarum munitione inimicorum insidias euadere non ualemus.

»Inimici mei animam meam circumdederunt.« Ad quid? Ut eam caperent, et deciperent, et suis erroribus implicarent. Sed sicut alibi dicitur: »Anima nostra sicut passer erepta est de laqueo uenantium .«

»Adipem suum concluserunt« Quid per adipem?  nisi omnium iniquitatum et deceptionum erassitudinem, et superabundantiam intelligamus? De hoc quoque adipe alibi dicitur: »Prodiit quasi ex adipe iniquitas eorum .« Unde et tauri pingues uocantur, qui tali adipe impinguati sunt. Nunc autem adipem impii et peccatores, tyranni uidelicet, Iudei, et heretici mente conceperunt, in corde concluserunt, memorie commendauerunt, ut suo tempore contra sanctos Dei dolose, et uiolenter effunderent. Unde et subditur: »Os eorum locutum est superbiam.« Hoc autem faciebant, quando Christum blasphemabant, et sanctos deridebant, eisque imprecando, dicebant, quod hominem mortuum adorarent; qui de manibus illorum liberare non posset, sicut neque se ipsum de manibus Iudeorum liberare  potuit.

»Proiicientes me nunc circumdederunt me.« Unde proiicientes? uis audire? de domibus nostris, de honoribus nostris, de possessionibus nostris, de habitationibus nostris, de dignitatibus nostris. Sed quare circumdederunt? Ut eos caperent, tenerent, ligarent, flagellarent, et post multos cruciatus morti condemnarent. Hoc autem faciebant, quia Deum nesciebant, neque post hanc uitam aliam esse credebant. Unde et subditur: »Oculos suos statuerunt declinare in terram.« Quia enim aliam uitam ignorabant, sola terrena, et transitoria cogitabant.

»Susceperunt me sicut leo paratus ad predam, et sicut catulus leonis habitans in abditis.« Quanta  crudelitate sanctos Dei interficerent, his paucis uerbis demonstratur.

»Exsurge, Domine, preueni eos.« Exsurge, inquit, Domine, sanctis tuis in adiutorium, preueni eos, qui illos preuenire et decipere conantur, ut cito pereant et eas quas diligunt diuitias amittant. Hoc autem contra Iudeos specialiter dicere uidetur, qui primam persecutionem contra Ecclesiam mouerunt, et in Iesum Christum Dominum nostrum impias manus mittere non timuerunt. Qui cum sanctos apostolos interficere, et Christi nomen et memoriam penitus de terra auferre conarentur a Romanis preuenti, capti, subuersi, et in seruitutem deducti sunt.

»Eripe animam meam ab impio.« Eripe, inquit, animam meam ab illo impio Iudeorum populo, qui  legem et prophetas male interpretando, multos decepit, et in errorem cadere fecit. »Frameam inimicorum de manu tua.« Frameam inimicorum intelligere debemus omnia instrumenta, et materialia, et spiritualia, quibus et se defendere, et Christianos impugnare possunt. Plures enim suis rationibus, suis syllogismis et argumentationibus, quam materialibus armis Iudei, et heretici de Christianis interfecerunt. Rogant igitur Dominum sancti, quatenus hanc frameam eis auferat, ne simplicem populum in ea interficere, et decipere ualeat. Quod autem ait: »de manu tua,« tale est ac si diceret, uirtute, et fortitudine tua. Neque 327 enim tantum ad uerba quantum ad loquentis uoluntatem attendere debemus.

 »Domine, a paucis de terra dispertire eos.« Per paucos enim illos intelligimus, de quibus in Euangelio Dominus ait: »Multi enim sunt uocati, pauci uero electi .« Ab his autem in iudicio separabuntur mali, quando agni ponentur a dextris, hedi autem a sinistris. »Et supplanta eos in uita ipsorum.« Prius enim quam de hac uita Iudei transeant, se supplantatos fuisse intelligent. Hoc autem erit post mortem Antichristi, quando cognita ueritate, illi qui tunc erunt, ad fidem conuertentur, de quibus etiam scriptum est: »Conuertentur ad uesperam ;« et alibi: »In diebus saluabitur Iuda .« Potest et sic intelligi quod ait: »Et supplanta eos,« ac si dixisset: Supplantari eos permitte quod non tantum imprecando,  quantum prophetando dixit; quoniam sic futurum esse preuidit.

»De absconditis tuis adimpletus est uenter eorum.« uenter, inquit, illorum, id est paucorum, a quibus isti separati sunt. De absconditis tuis, id est secretis tuis adimpletus est. Per quem sapientie et scientie thesauros intelligimus, quos nulli alii habent, nisi illi qui Christi fidem et euangelice predicationis doctrinam suscipere meruerunt. »Isti uero econtra  saturati sunt porcina.« Quecunque in lege, et prophetis, et Euangeliorum libris a Domino prohibita sunt, per carnem porcinam significantur. Quod igitur ait: »Saturati sunt porcina,« tale est ac si diceret: uitiis omnibus et peccatis pleni sunt. Et quecunque in Scripturis sanctis Dominus  facere interdixit, ista facere non timuerunt. »Et reliquerunt que superfuerunt paruulis suis.« Eamdem enim doctrinam atque errorem, quem post Christi passionem Iudei qui tunc erant, docuerunt et tenuerunt, tenent isti qui modo sunt: tenebunt et illi qui post eos futuri sunt, usque ad eos qui in fine seculi saluandi sunt.

»Ego autem cum iustitia apparebo in conspectu tuo, satiabor, dum manifestabitur gloria tua.« Ego, inquit, propheta, et Ecclesia, et sanctorum omnium multitudo cum iustitia, quam te iubente custodiui et tenui, apparebo in conspectu tuo, et satiabor non porcina, ut isti, sed illis tuis deliciis ineffabilibus, quibus angeli utuntur et reficiuntur,  dum manifestabitur gloria tua.



PSALMUS XuII.

IN FINEM PUERO DOMINO DAuID, QUI LOCUTUS EST AD DOMINUM uERBA CANTICI HUIUS, IN DIE QUA ERIPUIT EUM DE MANU OMNIUM INIMICORUM EIUS, ET DE MANU SAUL; ET DIXIT:

»In finem,« inquit, hec referenda sunt ad illum uidelicet finem, de quo Apostolus ait: »Finis legis Christus est ,« qui etiam de se ipso loquitur, dicens: »Ego sum Alpha et Omega, primus et nouissimus, initium et finis .« In  finem igitur hec transferantur, et puero Domino Dauid, id est Saluatori nostro adscribantur. Dauid enim manu fortis interpretatur. Sed quis tam fortis ut ille de quo dicitur: »Dominus fortis et potens, Dominus fortis in prelio .« Hec igitur Filius locutus est ad Patrem in die passionis sue, quando ab omnibus inimicorum suorum insidiis liberatus est, et diabolus superatus, qui per Saul significatur, eum iam ulterius persequi cessauit.

»Diligam te Domine, uirtus mea, Domine firmamentum meum, et refugium meum.« Loquitur Filius ad Patrem, loquitur humanitas ad diuinitatem, sueque dilectionis, et affectum simul, et causam ostendit: dum suam uirtutem, suum firmamentum,  suum refugium, suum liberatorem, suum adiutorem et protectorem suum esse dicit. Hec autem eum dixisse puto, cum ad crucem duceretur, in qua se inimicos omnes superare, et de ipso humani generis hoste triumphare non dubitabat. Merito, inquit, diligo te, semperque diligam, quod quidem ipso tante obedientie experimento facile probari potest. »Domine uirtus mea, Domine firmamentum meum, et refugium meum, et liberator meus, Deus meus, adiutor meus, sperabo in eum.« Prophetarum est subito mutare personas.

»Protector meus, et cornu salutis mee.« Cornu in diuina pagina pro fortitudine ponitur, sicut in hoc loco, ubi dicitur: »uinea facta est dilecto in cornu   olei .« Sequitur:

»Adiutor meus, laudans inuocabo Dominum, et ab inimicis meis saluus ero.« Hoc autem fecit in illa hora qua dixit: »Pater, in manus tuas commendo spiritum meum .« 328 Nunc autem ipsam sue passionis breuiter historiam narrat.

»Circumdederunt me gemitus mortis.« Hoc autem factum est, quando turba  et qui uocabatur Iudas, uenit cum gladiis et fustibus comprehendere eum; quando iniecerunt manus in Iesum, et tenuerunt eum, et uinctum duxerunt ad principes sacerdotum. In eo uero quod gemitus mortis, et humane passionis affectus sibi accessisse dicit, uerum se hominem esse ostendit, et non phantasticum, ut quidam heretici predicauerunt, sed in  ueritate idem ipse et captus, et ligatus, et crucifixus, et mortuus est. »Et torrentes iniquitatis conturbauerunt me.« Torrentes iniquitatis Iudeos uocat, quia quasi torrens inundans eum, magno impetu et furore super eum in illa nocte uenerunt, unde et discipuli perterriti, eo relicto, fugerunt.

»Dolores inferni circumdederunt me.« Per quod datur intelligi magnos et intolerabiles dolores eum in illa nocte et in illo die sustinuisse. Quamuis enim in potestate illius erat, secundum uoluntatem suam  illos dolores sustinere et mitigare, dignum tamen est quod eos tales fuisse dicit, quales ceteri homines sustinere solent. Quare fideles eius cognoscant et intelligant, quantum nos dilexerit, qui talia tantaque pro nobis sua sponte sustinere uoluit.

»Preuenerunt me laquei mortis.« Laquei mortis illi sunt, qui ea que capiunt et tenent, et ad mortem trahunt. Tales laquei fuerunt Iudei, qui eum preuenientes, et simul cum Iuda proditore super eum irruentes, usque ad mortem eum non dimiserunt.

»Et in tribulatione mea inuocaui Dominum, et ad Deum meum clamaui.« Et ipse quid fecit? Sequitur: »Et exaudiuit de templo sancto suo uocem meam, et clamor meus in conspectu eius, et introiuit  in aures eius.« Audiuimus in Euangelio quid clamauerit et quomodo Deum inuocauerit. Audiuimus, et nunc ipso dicente, quod exauditus fuerit, quod quidem firmissime credimus, et nullatenus dubitamus. Quod autem ait: »De templo sancto suo.« Quid conuenientius quam de se ipso intelligi potest? Templum namque Dei ipse est, in quo, sicut Apostolus ait, inhabitat omnis plenitudo diuinitatis corporaliter . Unde et ipse dicebat: »Soluite templum hoc, et ego in triduo resuscitabo illud .« Quod statim exponens Euangelista, ait, hoc autem dicebat »de templo corporis sui.« In se ipso igitur erat, et ille qui orabat, et ille qui exaudiebat, neque indigebant collocutione,  quorum una uoluntas et conscientia erat. Unde et dicit: »Et clamor meus in conspectu eius;« quia neque diuinitas ab humanitate, neque humanitas a diuinitate aliquando separatur. Huc usque Dominus sue passionis historiam texit, cetera que sequuntur Ecclesia loquitur de his que post Christi passionem in ea facta sunt.

»Et commota est, et contremuit terra.« Postquam, inquit, Dominus celos ascendit, et ubique gentium ad predicandum discipulos misit, tota terra commota est, aliis defendentibus, aliis impugnantibus ueritatem, et tunc quidem completum est, quod Dominus ait: »Nolite putare quia ueni mittere pacem in terram; non ueni mittere pacem, sed gladium. Ex hoc, inquit, erunt quinque in domo una, et duo in  tres, et tres diuidentur in duos. Filius pugnabit contra patrem, et filia contra matrem, et nurus contra socrum suam .« Sic igitur terra commota est, et sic contremuit. Timebat enim unusquisque sue parti, ne in tanto conflictu uinceretur.

»Et fundamenta montium conturbata sunt, et commota sunt, quoniam iratus est eis Deus.« Non solum, inquit, terra commota est, uerum etiam ipsi montes, et ipsorum montium fundamenta conturbata et commota sunt. Quid enim per montes, nisi potentiores huius mundi, prudentiores et sapientiores intelligimus? Hoc enim sunt illi ad homines inferiores, quod montes sunt ad loca planiora.  Fundamenta uero montium Romani principes mihi esse uidentur, qui tunc temporis totum mundum portabant, regebant et sustinebant. Omnes autem isti contra sanctos Dei, et fidem Christianam commoti et conturbati sunt. Quare? »Quia iratus est ei Deus.« Nisi enim eis iratus fuisset, sicut alios ad se trahebat, ita quoque istos ad se traxisset. »Nemo enim uenit ad me,« dicit Dominus, »nisi Pater, qui misit me, traxerit eum .« Unde ipse ait: »Ego scio quos elegerim .« Et Apostolus: »uidete uocationem uestram, fratres, quia non multi nobiles inter uos, non multi potentes, sed ignobilia mundi elegit Deus .« Sciant igitur omnes homines iniqui, et qui ueritatem impugnare et Ecclesiam affligere non cessant, quoniam  iratus est eis Deus.

»Ascendit fumus in ira eius, et ignis a facie eius exardescit.« Hoc est enim quod alibi dicit: »Dominus in ira sua conturbauit eos, et deuorabit eos ignis .« Et illud: »Ignis succensus est in furore meo, et ardebit usque ad inferni nouissima .« Hic igitur ille ignis, de quo Dominus in iudicio dicturus est: »Ite, maledicti, in ignem eternum, qui paratus est diabolo et angelis eius .« Si igitur ignis eternus est, utique et fumus eternus est. Uterque autem et ignis et fumus magnum tormentum est.

»Carbones succensi sunt ab eo.« Et qui sunt isti carbones, nisi homines iniqui, quales sunt illi quos modo montes et montium fundamenta uocauit? Isti  autem semel succensi nunquam amplius exstinguentur, sed semper et sine fine ardebunt.

329 »Et inclinauit celos, et descendit, et caligo sub pedibus eius.« Isti sunt illi celi, de quibus dicitur: »Celi enarrant gloriam Dei ,« per quos apostolos intelligimus, quos tunc Dominus inclinauit, quando eos in mundum uniuersum ad predicandum mittens, ait: »Ite, docete omnes gentes, baptizantes eos in nomine Patris, et Filii, et Spiritus sancti .« Et magna quidem inclinatio est, quando celi ad terram, iusti ad peccatores, filii Dei ad idololatras et demoniorum seruos mittuntur. Tales erant illi, ad quos uocandos, sanandos, lauandos, illuminandos et resuscitandos  apostoli missi sunt. Et non solum eos inclinauit, et misit, uerum etiam cum illis abiit et descendit, Sic enim eis promiserat, dicens: »Ecce ego uobiscum sum omnibus diebus usque ad consummationem seculi .« Sed quid est, quod ait: »Et caligo sub pedibus eius?« De peccatoribus namque Apostolus ait: »Fuistis enim aliquando tenebre, nunc autem lux in Domino .« Si tenebre, et caligo. Talis igitur caligo, talesque tenebre doctrina apostolorum illuminate sub Christi pedibus se humiliare et iacere gaudent.

»Et ascendit super Cherubim, et uolauit super pennas uentorum.« Quos modo superius celos dixerat, nunc uentos appellat  . Interpretatur  enim Cherubim scientie plenitudo. Et ubi tanta scientie plenitudo, quanta in sanctis apostolis, quos prius Dei Filius, deinde Spiritus sanctus instruxit et docuit? Et uide elegantiam locutionis in celis descendere, in Cherubim ascendere dicitur. Neque enim aliter celi terre iungi possunt, nisi se inclinarent et descenderent. Super Cherubim uero ascendit ut, eis uolantibus, pennas uentorum supergrediatur. Diuerse quidem sunt rationes, ut sancti apostoli nunc celi, nunc Cherubim, nunc nubes, nunc boues, nunc equi uocentur, et aliis nominibus, diuersis ex causis illis conuenientibus. Ascendit igitur super Cherubim, id est super apostolos suos, quibus, sicut ipse ait, dederat os et sapientiam, cui non possent resistere omnes eius aduersarii. »Ascendit,«  inquit, »et uolauit.« Ubi? »Supra pennas uentorum.« Bene autem Apostolus uolasse dixit, ut eorum celeritatem ostenderet, qui breuissimo tempore totum mundum sua predicatione repleuerunt. Sicut enim alibi dicitur: »In omnem terram exiuit sonus eorum, et in fines orbis terre uerba eorum   . Per uentos enim, sicut diximus, reges et principes, ceterique huius seculi potentes significantur, qui hoc mare magnum et spatiosum, id est mundum istum uentilant et perturbant, et uix aliquando quiescere sinunt. Soli enim uenti mari dominantur, ibique maxime suam potestatem ostendunt. Super tales igitur Dominus uolasse dicitur, quia eius uirtus atque potestas omnes mundi huius potestates supergreditur,  et nichil est quod eius imperio non subiiciatur. Siue etiam super eos uolauit, quia habitationis locum in eis non accepit, sed desuper uolans ad alios festinauit.

»Et posuit tenebras latibulum suum  .« Quasi aliquis diceret: Sic ita uolauit, et super pennas uentorum uolauit, ubi eum queremus? Ubi reperiemus? Cui respondetur, »et posuit tenebras latibulum suum.« Dico ergo: »Si Deus lux est, et tenebre in eo non sunt ulle ,« quomodo in tenebris lucet? An fortasse, quia sicut scriptum est, »Deum nemo uidit unquam?  Satis in tenebris est id, quod uideri non potest. Aliter tamen in tenebris latet Dominus, ubi ab his, qui pio desiderio eum querunt, facile reperitur. Tenebre enim  dicuntur utriusque Testamenti scripture, quia obscure sunt, et non ab aliis quam a fidelibus penetrari possunt. Qui igitur Deum querit, et eum cognoscere et uidere desiderat, has tenebras ingrediatur, et ibi inueniet illam lucem que illuminat omnem hominem uenientem in hunc mundum. Hoc enim significauit Moyses, qui in monte Sinai, ut cum Domino loqueretur, nebulam et caliginem intrasse dicitur. Sequitur:

»In circuitu eius tabernaculum eius, tenebrosa aqua in nubibus eris.« In circuitu, inquit,  huius latibuli, tabernaculum Dei, id est uiri religiosi, maiorisque scientie quotidie morantur, ubi suum ingenium exercent, ibi Dei uoluntatem et notitiam querunt, et querendo inueniunt. Cum enim Euangelium, uel alia qualibet diuina Scriptura in Ecclesia legitur, et totus populus, qui Dei tabernaculum uocatur, intentis auribus circum assistit, tunc quidem in circuitu predicti latibuli tabernaculum Dei stare uidemus. De quo latibulo adhuc subditur:

»Tenebrosa aqua in nubibus eris.« Tenebrosus enim et tenebrosa a tenebris denominantur. Quia igitur latibulum in tenebris est, aqua quoque que in latibulo est, non immerito tenebrosa uocatur  . De quibus uidelicet nubibus, quod in sequentibus dicitur, audiamus:

 »Pre fulgore in conspectu eius nubes transierunt.« Pre fulgore hoc in loco una pars est; tale est, ac si diceret: Pre fulgore, id est preclare et splendide 330 nubes, per quas apostolos significari diximus, transierunt. In quorum transitu grando, et carbones ignis facti sunt, undecunque transierunt. In eo uero, quod eos transisse dicit, quantam in predicatione sollicitudinem habuerint, apertissime manifestat. Non diutius morabantur in uno loco, sed semper de loco transibant ad alium locum. Quid uero per grandinem et carbones ignis, nisi eorum uerba et sermones intelligimus, quibus peccatoribus, nisi conuerterentur et penitentiam agerent, omnium tormentorum grandinem, eterni ignis flammas et  incendium minabantur? Hanc enim grandinem et hos carbones ignis beatus Ioannes Baptista spargebat, cum diceret: »Penitentiam agite: appropinquauit enim regnum celorum. Iam securis ad radicem arboris posita est. Omnis arbor, que non facit fructum bonum, excidetur, et in ignem mittetur .« Bene autem dixit »in conspectu eius,« quia semper eos respicit Deus, et nunquam eorum obliuiscitur.

»Et intonuit de celo Dominus, et Altissimus dedit uocem suam.« Hic uersus superioris uersus expositio esse uidetur. Siue enim celi, siue nubes, siue Cherubim apostoli dicantur, eadem significatio est. »Intonuit igitur de celo Dominus, et Altissimus  dedit uocem suam,« quando per ora apostolorum, quos modo superius nubes uocauit, quis ignis, que grando, qualis cruciatus et quanta tormenta peccatores exspectant, manifestauit. Unde adhuc subditur:

»Misit sagittas suas, et dissipauit eos, fulgura multiplicauit, et conturbauit eos.« Ecce iterum, gue grandinem et carbones ignis dixerat, modo sagittas et fulgura uocat. Tales sagittas et talia fulgura illi duo fratres mittere et iaculari solebant, qui Boanerges, id est filii tonitrui in Euangelio uocantur,  Iacobus  et Ioannes. »Dissipauit autem eos, et conturbauit,« contra quos has sagittas et fulgura mittebat, non secundum substantiam, sed secundum malitiam. Sic enim dissipare et conturbare eos Dominus uolebat, quibus dicebat: »Qui uult uenire post me, abneget semetipsum .« Sic Apostolus se ipsum dissipatum et conturbatum esse ostendit, ubi ait: »uiuo ego, iam non ego, uiuit uero in me Christus .« O utinam et nos ita dissipari et conturbari mereamur! Et prius quidem pauci sagittarii et fulguratores fuerunt, sed boni; postea uero crescente numero electorum multiplicati sunt super numerum. Et tunc quidem factum est quod sequitur:

»Et apparuerunt fontes aquarum, et reuelata sunt  fundamenta  terre. Ab increpatione tua, Domine, ab inspiratione spiritus ire tue.« Tot sunt fontes aquarum, quot sunt prophete et apostoli, omnesque sancti predicatores, eorumque librorum uolumina. Illi quoque digne satis fundamenta orbis terre dicuntur, quia super eos tota Ecclesia fundata est. Unde Apostolus ait: »Superedificati super fundamentum apostolorum et prophetarum .« Isti autem fontes, ut hec fundamenta tunc apparuerunt et reuelata sunt, quando Ecclesie doctores iam super multiplicati, ubique gentium predicare, peccatores increpare, Scripturas exponere, et in ipsis Scripturis ostendere iram Dei, et indignationem, et tormentorum omnium inundationem, eos  exspectare, qui in peccatis suis perseuerant, et penitentiam agere recusant. Huc usque S. Ecclesia de apostolorum predicatione et gentium conuersione locuta est. Hinc uero tyrannorum persecutiones quas passa est, et magnas Dei misericordias, quas in ipsis persecutionibus et inter ipsa tormenta experta est, narrare incipit.

»Misit de summo, et accepit me et assumpsit me de multitudine aquarum: eripuit me de inimicis meis fortissimis, et ab his, qui oderunt me, quoniam confortati sunt super me.« Dicit quia de summo ad se liberandam: sed quid miserit, hic quidem non dicit; alibi uero dicit, ubi ait: »Misit Deus misericordiam suam et ueritatem suam, animam meam eripuit de medio catulorum  leonum .« Quos igitur ibi catulos leonum dicit, hoc in loco aquas multas, et fortissimos inimicos uocat. De talibus autem sancta Ecclesia sepe liberata est, sola Dei misericordia et ueritate quam predicabat opitulante. Misit autem de summo, de se ipso, quem summum bonum de sue diuinitatis altissimo secreto; unde ueniunt omnia bona, sicut scriptum est: »Omne datum optimum, et omne donum perfectum desursum est, descendens a Patre luminum .« Sic legitur de talibus; a Deo liberata est, ac si de aquarum multa profunditate uel de leonum faucibus attraheretur.

 »Preuenerunt me in die afflictionis mee.« Preuenerunt me, inquit, et quasi incaute preoccupauerunt cum magna ira, et furore super me irruentes, ad reges et presides attrahentes, flagellantes, multisque modis insultantes. Sed quid fecit Dominus? »Et factus est, inquit, Dominus protector meus, et eduxit me in latitudinem, saluum me fecit quoniam uoluit.« Quia, inquit, me dilexit, et uoluit, et amittere noluit, de magnis tribulationibus, et angustiis me traxit, et in latitudinem adduxit. Per latitudinem autem, gaudium, et exsultationem, et securitatem significat.

»Et retribuet mihi Dominus secundum iustitiam meam, et secundum innocentiam manuum mearum retribuet 331 mihi.« Et de tribulationibus, inquit,  me liberauit, et adhuc de seruitio retributionem et mercedem exspecto: quia iustus est, et reddet unicuique secundum opera sua. Unde et subditur:

»Quia custodiui uias Domini, nec impie gessi a Deo meo.« Hoc est itaque, unde adhuc retributionem exspectat. Quid est autem uias Domini custodire, nisi eius mandata obseruare? Impie autem a Deo agit, qui aliquo casu ab eo separatur.

»Quoniam omnia iudicia eius in conspectu meo sunt semper, et iustitiam eius non repuli a me.« Magne namque  cause sunt iste exspectande retributionis. Qui enim uias Domini custodit, et nullo casu ab eo recedit, iudicia eius obseruat, et tenet, et nunquam iustitiam eius a se repellit, quid amplius facere potest? Et quasi aliquis diceret: Ecce bene  hodie  hec omnia fecisti; sed te facturum esse nondum promisti. Ad quod ipsa.

»Et ero immaculatus coram eo, et obseruabo me ab iniquitate mea.« Et feci, inquit, et faciam, et ad antique conuersationis prauitatem et iniquitatem nunquam reuertar. Unde certa sum  »quia retribuet mihi Dominus secundum iustitiam meam, et secundum innocentiam manuum mearum in conspectu oculorum eius.« Quia manibus opera fiunt, omnia opera quocunque modo fiant per manus significari possunt, et est causa pro effectu. Quod autem dicit: »in conspectu oculorum eius; talia sua opera ostendit, que Deo placeant, et eius uisionem mereantur.  Nunc autem mutat personam, et ad ipsum Dominum sue locutionis sermonem dirigit.

»Cum sancto sanctus eris, et cum uiro innocente innocens eris, et cum electo electus eris, et cum peruerso subuerteris.« Hoc autem his uerbis dicere uidetur; quia Dominus sanctus est, sanctos non deseret, et quia innocens est, innocens non nocebit, et quia populo suo electus est, et electum suum non derelinquet. Quod autem sequitur: »Et cum peruerso subuerteris,« sic est accipiendum, sicut et multa alia, que quamuis ipse non faciat, facere tamen dicitur, quia facientes quodammodo imitari uidetur. Cum  enim nunquam peniteat uel irascatur, et penitere tamen et irase, dicitur, cum penitentis et irascentis affectum ostendit. Sic igitur cum idem semper, et immutabilis sit, subuerti tamen, et a propria uoluntate mutari uidetur, cum cum quem prius dilexerat, postea propter suam peruersitatem a se repellit. Unde et sequitur:

»Quoniam tu populum humilem saluum facies, et oculos superborum humiliabis.« In populo namque humili, quem Dominus saluum faciet, omnes quos modo superius dixit, et sancti, et innocentes, et electi continentur. Per superbos uero, qui humiliandi sunt, soli peruersi significantur.

»Quoniam tu illuminas lucernam meam Domine Deus, illumina tenebras meas.« Lucerna Ecclesie  episcopi sunt, et sacerdotes, omnesque alii quorum uerbis et exemplis cetera multitudo illuminatur. De tenebris autem Apostolus dicit: »Fuistis aliquando tenebre, nunc autem lux in Domino .« In corpore autem ecclesiastico, et boni, et mali, et usti, et peccatores, et perfecti, et imperfecti, et sapientes, et insipientes continentur. Inter hos autem multi sunt, qui tenebre uocantur. Si enim boni ideo lucerna dicuntur, quia alios illuminant; quare et mali tenebre non dicantur, qui uerbis et exemplis alios excecant? Pro talibus igitur orat Ecclesia, ut illuminentur, ne tenebrarum principem sequentes in maiores tenebras demergantur. Nam et ipse inde tenebrarum princeps dicitur, qui iniquorum hominum princeps est, qui tenebre dicuntur.

 »Quoniam a te eripiar a tentatione, et in Deo meo transgrediar murum.« Ideo, inquit, rogaui te, ut illumines tenebras meas, qui magnam in illis patior tentationem, a qua uidelicet, nisi a te et per te liberari non possum. Tu igitur et meis precibus, et tua benignitate eos illuminabis, et a suis tentationibus liberabis; et ego in te Deo meo et protectore meo transgrediar murum. Magnus inter nos, et Deum murus positus est, quem nisi diuino adiutorio transire non possumus. Per hunc autem murum malignorum spirituum incitamenta, et uitiorum omnium impedimenta intelligimus. Nunc iterum mutat personam, et laudes Domini, cui loquebatur, quasi exaudita predicat et extollit.

 »Deus meus, impolluta uia eius.« Qualis, inquit, est hic Deus meus, quam clemens, quam benignus, quam uerax; qui nulli mentitur, et nunquam deserit sperantes in se. »Impolluta uia eius.« Omnia opera eius pura et sancta, et omnes uie eius misericordia et ueritas: »Eloquia Domini igne examinata protector est omnium sperantium in se .« Eloquia, inquit, Domini igne sunt examinata, et in tribulationibus, et angustiis, omnium tormentorum incendiis a fidelibus probata, quia quecunque illis promisit, fideliter adimpleuit. Et hoc est, quod dicit: »Protector est omnium sperantium in se.«

»Quoniam quis Deus preter Dominum? aut quis  Deus preter Deum nostrum?« Unde 332 et alibi dicitur: »Omnes dii gentium demonia, Dominus autem celos fecit .«

»Deus qui precinxit me uirtute, et posuit immaculatam uiam meam.« Tanta uirtute precincta est Ecclesia, ut tunc quoque uincat, quando uincta esse putatur. Nulla sibi maior uictoria est, nullus triumphus maior, quam tormentis non succumbere, et  patiendo patientiam non amittere. Unde et uiam suam immaculatam esse dicit, quia inter ipsa tormenta fidem custodiuit, et recto et inuiolato itinere ad Deum iuit.

»Qui perfecit pedes meos tanquam cerui, et super excelsa statuit me.« Pedes anime bona opera sunt, uirtutes et mores honesti, quibus in uia  mandatorum currit, quibus sustinetur atque portatur, et super excelsa celorum statuitur et exaltatur. Ipsi autem pedes ceruorum pedibus comparantur, quia cito facilique cursu ad statutum locum eam perducunt.

»Qui docet manus meas ad prelium, et posuit ut arcum ereum brachia mea.« Per manus et brachia bonus intellectus et bona intentio significantur, qui sapienter a Domino edocti contra omnes iniquorum insidias uiriliter preliantur.

»Et dedisti  protectionem salutis tue, et dextera tua suscepit me, et disciplina tua ipse me docebit.« Securus ad prelium uadit, qui tali protectione saluatur, tali dextera suscipitur, et tali disciplina docetur.

 »Dilatasti gressus meos subtus me, et non sunt infirmata uestigia mea.« Siue, inquit, fugere, siue hostes persequi uolui, ualidos et ueloces gressus, et uestigia habui. Utrumque enim utile est et fugere et pugnare, ubi necesse est. Fugiunt illi, qui peccandi timore ubicunque se abscondunt, uel qui peccandi instrumenta a se repellunt. Illi uero persequuntur, qui dura penitentia uitia superant, et qui orationibus et ieiuniis ipsos malignos spiritus a se repellunt. Sed qui hoc non intelligit, martyrum agones et beatorum Benedicti, Antonii et Hilarionis historias legat.

»Persequar inimicos meos, et comprehendam illos, et non conuertar, donec deficiant. Affligam illos,  nec poterunt stare.« Qui sic loquitur non timet inimicos, nec fugere, sed pugnare desiderat. Beati illi, qui sic pugnant, qui omnia uitia, omnesque uoluptates, carnisque concupiscentias in se interficiunt. Hoc enim significauit Dominus per Moysen, ubi omnes gentes, que terram promissionis possidebant, usque ad internecionem interficere iussit.

»Cadent subtus pedes meos.« Quod per pedes uirtutes et bona opera significentur, modo superius diximus, quibus uidelicet omnis uitiorum exercitus uincitur et concultatur. Ecce iterum Ecclesia mutat personam, et ad ipsum Dominum sue locutionis uerba conuertit.

 »Et precinxisti me uirtute ad bellum  .« In hoc prelio, de quo Ecclesia modo loqui incipit, non solum contra uitia et malignos spiritus, uerum etiam contra tyrannos, Iudeos et hereticos se pugnasse ostendit. »Et precinxisti me uirtute ad bellum.« Tanta enim uirtute precinxit Dominus sanctos suos atque muniuit, ut nullo tormentorum genere, nulla philosophorum disputatione uinci potuissent.

»Supplantasti omnes insurgentes in me subtus me« Quid est supplantasti, nisi cadere fecisti? Unde et modo dixit: »Cadent subtus pedes meos.« Hoc autem de Iudeis specialiter dicere uidetur, qui ubique Christianis subiecti sunt, et neque armis, neque rationibus eis resistere possunt. Unde et subditur. »Et inimicorum meorum dedisti mihi  dorsum  .« Nam et ubique gentium dispersi et perditi sunt  , et non faciem ad resistendum habent, sed et solum dorsum ad flagella paratum. De quibus adhuc subditur.

»Clamauerunt, nec erat qui saluos faceret, ad Dominum, nec exaudiuit eos.« Magnum argumentum est, eos a Deo reprobatos esse, quia tempore sue obsidionis, quando a Romanis capti sunt, iam per mille annos  , et amplius ad Dominum clamare non cessant, nec tamen exauditi sunt, cum prius quidem in omnibus suis afflictionibus paruo tempore castigati semper a Deo exauditi et liberati fuerint.

»Et comminuam illos, ut puluerem ante faciem uenti, ut lutum platearum delebo eos.« Hoc autem  loco digne satis Domini persona introducitur ad uerba Ecclesie respondentis. Dixerat enim modo Ecclesia, quia clamauerunt Iudei ad Dominum, nec exaudiuit eos. Cui ipse, nec exaudiui, inquit, nec exaudiam, sed »comminuam illos ut puluerem ante faciem uenti, et ut lutum platearum delebo eos.« Et hoc quidem ex maxima parte iam factum est, et adhuc in iudicio futurum est. Sed, quia de Iudeis loqui ceperat, ad Patrem conuersus de illorum conqueritur infidelitate. Et hoc est, quod dicit:

»Eripies me de contradictionibus populi, constitues me in caput gentium. Populus, quem non cognoui, seruiuit mihi, ab auditu auris obediuit mihi. Filii alieni mentiti sunt mihi, filii alieni inueterauerunt, et claudicauerunt a semitis tuis.«  Eripies me, inquit, o Pater, de contradictionibus huius populi, qui semper mihi et contradixit 333 et contradicit, et meam doctrinam suscipere noluit. »Et constitues me in caput gentium,« quas ego pro Iudeis in hereditatem suscepi. Quia quasi dicat; populus gentium, quem ego prius non cognoui, et mee gratie, et beneuolentie alienum, et extraneum feci, audito meo nomine, protinus mihi et seruiuit,  et obediuit. Econtra uero  »filii alieni mentiti sunt mihi,« quos ego semper usque ad mee passionis tempora, ut proprios et carissimos filios custodiui. »Filii alieni inueterati sunt« in peccato inobedientie sue, siue etiam quia solius littere uetustatem sequentes nouam doctrinam suscipere noluerunt. Quod autem ait: »Et claudicauerunt a semitis tuis,« ab intelligentia legis et prophetarum, per quam incedere debebant, eos declinasse et aberrasse significat. Huc usque Dominus. Hinc uero Ecclesia, sicut ceperat, suam continuat orationem.

»uiuit Dominus, et benedictus Deus meus, et exaltetur Deus salutis mee.« uiuit, inquit, Dominus cuius resurrectioni Iudei contradicunt, et ipse sit  per omnia benedictus, ipse exaltetur super omnes inimicos suos, qui sua morte me saluauit, et de cunctis periculis liberauit. Sequitur:

»Deus, qui das uindictam mihi, et subdidisti populos sub me. Liberator meus, Domine, de gentibus iracundis, et ab insurgentibus in me exaltabis me; a uiro iniquo eripies me.« Deus, inquit, qui das uindictam mihi, et in hoc seculo ex parte, et ex futuro ex toto, et subdidisti populos sub me, quosdam uidelicet sua sponte ad obediendum, ceteros uero resistere non ualentes; tu, inquam, qui liberator es meus de gentibus iracundis, per quas Iudeos, hereticos, et tyrannos intelligimus, spero, et confido, dicit Ecclesia, et certa sum, quia sicut semper fecisti, sic semper mihi facies! Quid?

 »Et ab insurgentibus in me exaltabis me, et a uiro iniquo eripies me.« uir iste iniquus, et isti insurgentes, Antichristus cum omni suo exercitu conuenienter intelligi potest. Dicit igitur, quia sicut a primis suis persecutoribus liberata est, ita et ab ultimis cum Dei adiutorio liberabitur.

»Propterea confiteber tibi in populis, Domine, et nomini tuo psalmum dicam.« Promittit se omni tempore in populis, qui ubique gentium dispersi sunt, Deum laudare, eiusque nomini iubilare, qui sic semper et ubique ad eam exaudiendam, et liberandam presto est.

»Magnificans salutare regis ipsius, et faciens misericordiam Christo suo Dauid, et semini eius usque in seculum.« Tibi, inquit, confitebor, qui  magnificans magnificasti salutare regis ipsius. Cur ipsius? Ipsius uidelicet populi, de quo modo Dominus superius ait: »Populus, quem non cognoui, seruiuit mihi.« Huius enim regis salutem ita magnificauit Deus, ut non solum ipsum, uerum etiam omnes illos saluaret, qui credunt in ipso. Unde et subditur: »Et faciens fecisti misericordiam Christo suo Dauid, et semini eius usque in seculum.« Hic  autem modus locutionis in diuina pagina sepe reperitur: ut exspectans exspectaui: et euntes ibant; et uenientes uenient, et gaudens gaudebo, et faciens facies, et similia.



PSALMUS XuIII. IN FINEM PSALMUS DAuID.

Iste psalmus Dauid ad finem, ad Christum, ad Ecclesiam, et ad illos referatur, qui dicunt: »Nos umus ad quos fines deuenerunt .«

»Celi enarrant gloriam Dei, et opera manuum eius annuntiat firmamentum.« Multis ex causis SS. apostoli celi dici possunt, siue quia in tota Ecclesia excellentiores et maiores sunt, siue quia in ambitu sui principatus uniuersa concludunt; siue quia diuina secreta celant et continent; siue quia templum  Dei sunt, et Spiritus Dei uisibiliter eis datus plenissime habitat in ipsis; siue quia ad celi similitudinem cunctis uirtutibus, quasi quibusdam clarissimis stellis celati et uariati sunt. Isti enarrant gloriam Dei, isti annuntiant opera manuum eius. Qui non immerito firmamentum uocantur, quoniam in illorum fidem tota Ecclesia et firmata, et fundata est. Unde et Apostolus dicit: »Superedificati super fundamentum apostolorum et prophetarum .« Tales igitur digni fuerunt, qui ad gloriam Dei predicandam in totum mundum mitterentur. Neque digniori nomine, propheta, qui in hoc psalmo loquitur, eos uocare potuit, quam celum et firmamentum.

Dies dici eructat uerbum, et nox nocti indicat  »scientiam.« Hoc ipsum significat dies diei eructat uerbum, quod significat: »Celi enarrant gloriam Dei.« Quos enim modo celos dixerat nunc dies uocat, quos ipse Filius Dei in Euangelio lucem nominat, dicens: »uos estis lux mundi .« Nam et hoc nomen honoris est, et dignitatis 334. Eructat igitur dies uerbum diei, quando sancti apostoli populo Christiano, qui et ipse dies est, uero lumine illuminatis euangelice predicationis uerbum annuntiant. Sed o scelus, et malum intolerabile! quia sicut eructat dies uerbum Dei, ita et nox nocti scientiam indicat. Si enim apostoli et omnes fideles dies uocantur: quare heretici omnesque infideles nox non dicantur? Quando igitur isti suum errorem, suamque  cecitatem suis auditoribus predicant, tum procul dubio et nox nocti suam scientiam indicat.

»Non sunt loquele, neque sermones, quorum non audiantur uoces eorum.« Hoc est enim, quod alibi dicitur: »Loquebantur uariis linguis apostoli magnalia Dei .« Omnibus linguis loquebantur, et pleni Spiritu sancto totius sapientie et scientie sermones resonare faciel ant. Ubi?

»In omnem terram exiuit sonus eorum, et in  fines orbis terre uerba eorum.« Et quid dicebant? Sequitur:

»In sole posuit tabernaculum suum, et ipse anquam sponsus procedens de thalamo suo. Exsultauit ut gigas ad currendam uiam: a summo celo egressio eius. Et occursus eius usque ad summum eius, nec est qui se abscondat a calore eius.« Hec est prima predicatio apostolorum, in qua Christi natiuitas, ascensio, et ultimum iudicium breuissime continentur. Tabernaculum Christi ipsa eius humanitas est, in qua, ut Apostolus ait, inhabitat omnis plenitudo diuinitatis corporaliter . Hoc autem posuit Dominus in sole, quia cunctis gentibus reuelauit. Quod enim in sole non est, in tenebris est et uideri non potest. Sola igitur illa in  sole sunt, que uideri possunt, et in tenebris non sunt. Unde et alibi dicit: »Notum fecit Dominus salutare suum, ante conspectum gentium reuelauit iustitiam suam .« Secundum humanitatem igitur Saluator noster in sole est, secundum diuinitatem super solem; quia secundum humanitatem uideri potuit, secundum diuinitatem uideri non potuit. Procedens autem tanquam sponsus de thalamo suo, id est de utero uirginali, ubi illud coniugium ineffabile factum est, ubi diuinitas humanitati ineffabiliter coniuncta est. »Exsultauit ut gigas ad currendam uiam.« Hoc est autem illa uia de qua alibi dicit: »De torrente in uia bibit, propterea exaltauit caput  .« In quo manifeste ostenditur, quia omnes, que de eo scribuntur,  sua sponte sustinuit passiones. uia igitur illius fuit de uirgine nasci, miracula facere, mori, resurgere et tandem post omnia celos ascendere. Sed quare dicitur, »ut gigas?« Ut gigas enim factus est Dominus, quia fortis et insuperabilis. Insuper autem et gigantes gemine nature esse putabantur. Sic enim in Genesi scriptum est, quia »uidentes filii Dei filias hominum, quod essent pulchre, acceperunt sibi uxores, ex omnibus quas elegerant ;« de quibus postea gigantes nati esse narrantur. Et hoc dictum sit secundum opinionem hominum  . Fuit autem »a summo celo egressio eius, et occursus eius usque ad summum eius,« quia sicut ipse ait: »Exiui a Patre, et ueni in mundum, iterum relinquo mundum, et uado ad Patrem .«  Per summum itaque celum Deum Patrem intelligamus, qui super omnia est, et supra quem nichil est. A summo ergo usque ad summum dicere nichil aliud est, quam dicere, per omnia Patri equalis est. Quod autem dicit: »Non est qui se abscondat a colore eius,« dupliciter intelligi potest, ut uel de calore Spiritus sancti, uel de calore eterni incendii intelligatur. Neque enim fieri potest, ut unum istorum  homo non sentiat. Qui igitur in hac uita Spiritus sancti calore inflammatur illius caloris incendium non sustinebit. Finita autem hac prima apostolorum predicatione, secundam uideamus, in qua de lege Domini et iustitia, de timore et de iudiciis eius plenissime disputat.

»Lex Domini irreprehensibilis, conuertens animas, testimonium Domine fidele, sapientiam prestans paruulis.« Audite, inquiunt apostoli, intelligite, percipite legem Domini quia lex Domini sancta et irreprehensibilis est, non subuertens, non decipiens, neque interficiens animas, sed potius conuertens, et saluans, et ad beatitudinem perducens. Unde subditur: »testimonium Domini fidele.« Fidele quidem, quia neminem decipit, nulli mentitur,  sed omnibus ueritatem dicit, et ipsis »paruulis sapientiam prestat.« Per legem autem, et per testimonium unum atque idem significatur. Possumus autem per paruulos illos intelligere, de quibus Dominus ait: »Nisi conuersi fueritis, et efficiamini sicut paruuli, non intrabitis in regnum celorum .« Sed qualiter paruuli esse debeamus, Apostolus docet: »Nolite, inquit, paruuli effici sensibus, sed malitia paruuli estote .«

»Iustitie Domini recte, letificantes corda; preceptum Domini lucidum, illuminans oculos.« Ecce iterum aliis nominibus eamdem legem Domini uocat. Omnis enim scriptura que malum interdicit, et bonum 335 agere precipit, lex Domini est. Cui uidelicet legi quicunque obedit, et credit, secundum  interiorem hominem, et letificatur, et hilaratur. Sicut e contra qui aliter agit, cecus est, et in tenebris ambulat, et magnus meror, et tristitia eum exspectat.

»Timor Domini sanctus permanens in seculum seculi.« De hoc timore alibi dicitur: »Initium sapientie timor Domini .« Nemo igitur ad huius legis notitiam peruenire, et eam, que in ipsa continetur, sapientiam habere potest, nisi prius in Deum credat, ipsum timeat et adoret. Est autem timor Domini sanctus et eternus, quia eos, in quibus est, sanctos et eternos facit. »Iudicia Dei uera iustificata in semetipsa;« siue legem, siue preceptum, siue testimonium, siue iustitias, siue iudicia dicas, nulla differentia est. Sunt autem iudicia Dei uera et  naturaliter uera, non aliunde, nisi in semetipsa iustificata, neque indigent probatione, quia naturali ueritate muniuntur.

»Desiderabilia super aurum, et lapidem pretiosum multum, et dulciora super mel et fauum.« Quid enim tam desiderabile, ut sapientia, ut iustitia, ut ueritas, ut ipsa sui Creatoris agnitio. Omnia enim hec, et quecunque alia uiri iusti et timentis Deum desiderare possunt que in lege Domini continentur. Unde et primo psalmo de uiro iusto dicitur: quia »meditabitur in lege Domini die ac nocte.« Et inde apparet quia dulcior sibi est super mel et fauum, qui eius captus amore nullo tempore ab ea separatur.

 »Nam et seruus tuus custodit ea, in custodiendo illa retributio multa.« Ideo, inquit, seruus tuus legem tuam et iudicia tua diligit et custodit, ideo super omnia quecunque sunt, dulciora et desiderabiliora habet, quia in custodiendo illa multam se retributionem habere non dubitat.

»Delicta quis intelligit? Ab occultis meis munda me, Domine, et ab alienis parce seruo tuo.« Quicunque, inquit, intelligit delicta sua, quicunque cognoscit peccata sua, dicat mecum: »Ab occultis meis munda me, Domine.« Hoc enim ipse fecit, quando cum Bersabea peccauit, et Uriam interfecit. Multum enim ualet, sicut scriptum est, deprecatio iusti assidua. De alienis autem peccatis Apostolus ait: »Nemini cito manum imposueris, neque communices  peccatis alienis ;« et stultum est aliena fouere peccata, cui non sufficit plangere sua.

»Si mei non fuerint dominati, tunc immaculatus ero, et emundabor a delicto maximo.« Hoc est autem quod Apostolus dicit: »Non regnet peccatum in uestro mortali corpore .« In illis enim regnat peccatum et dominatur, qui non solum cogitant et faciunt; uerum etiam in ipso perseuerant. Qui si conuertantur et ad penitentiam redeant, tunc immaculati erunt, sicut scriptum est: »Quacunque hora peccator conuersus fuerit, et ingemuerit, uita uiuet, et non morietur .« Et tunc quidem emundabitur a delicto maximo, per quod nullum aliud conuenientius intelligitur, quam perseuerantia in peccato. Hoc est enim illud peccatum quod  non dimittetur hominibus neque in hoc seculo, neque in futuro; de quo et Apostolus ait: »Secundum duritiam tuam, et cor impenitens thesaurizas tibi iram in die ire, et reuelationis iusti iudicii Dei .« Merito igitur hoc peccatum maximum dicitur, si quidem nunquam a Domino dimittitur. Si autem legatur  si mei non fuerint dominati, de malignis spiritibus intelligetur, qui tanto tempore hominibus dominantur, et non amplius, quanto tempore in peccato perseuerant. Sequitur:

»Et erunt, ut complaceant eloquia oris mei, et meditatio cordis mei in conspectu tuo semper.« Si autem ab hoc maximo peccato mundatus fuero, tunc et uerba mea et cogitationes mee tibi placebunt,  et tua uisione digna in conspectu tuo semper erunt. Tanta est misericordia Creatoris nostri, ut una eademque hora fiat et penitentia, et remissio.

»Domine adiutor meus, et redemptor meus.« Ipse qui redemit, ipse adiuuat, ne in seruitutem iterum redeamus. Quod nisi fecisset, illa tanti pretii redemptio nichil profuisset.



PSALMUS XIX. IN FINEM PSALMUS DAuID.

In finem quidem hec referuntur, id est ad Christum, et ad tempora Christi. Ipsius tamen Prophete uox est, qui ista scripsit. Unde et bene dicitur psalmus Dauid  .

 »Exaudiat te Dominus in die tribulationis, protegat te nomen Dei Iacob.« Christo Domino nostro Propheta loquitur, et ipsam illius diuinitatem pro eiusdem ipsius humanitate interpellat. Exaudiat, inquit, Dominus, qui in te est, qui secundum humanitatem tuam tibi Dominus est. Quando? »In die tribulationis,« hoc est in tempore passionis, protegat te nomen Dei Iacob.« Qui modo indigne satis tantam persecutionem pateris a filiis Iacob. Non cognoscunt nomen tuum, 336 non credunt te illum esse, qui quondam Moysi interroganti, quod tibi nomen esset, respondit: »Ego sum Deus Abraham, Deus Isaac, et Deus Iacob, hoc est nomen meum .« Ille igitur te protegat, cuius nomen hoc est. Quod nichil aliud est dicere, nisi tu ipse protege te ipsum,  quoniam tu ipse, qui secundum diuinitatem es Deus Iacob, modo secundum humanitatem interficeris a filiis Iacob.

»Mittat tibi auxilium de sancto.« De quo sancto? De te ipso; tu enim es Sanctus sanctorum, in cuius aduentu cessauit unctio. Unde non aliunde queras auxilium, quia in te est, qui et tibi, et omnibus nobis auxilium prestat.

»Et de Sion tueatur te.« Potest autem per Sion ipse Saluator noster intelligi. Nam et ipse mons est, et non qualiscunque, sed omnibus aliis sublimior: »Mons Dei mons coagulatus, mons pinguis, in quo beneplacitum est Deo habitare .« Idem significat: »de Sion tueatur te,« quod significat:  »mittat tibi auxilium de sancto.« Si autem et sic dicatur: »de Sion tueatur te,« id est ab his qui habitant in hac destruenda Sion, te protegat et defendat; non erit inconueniens, quia ipsi sunt qui eum occiderunt.

»Memor sit Dominus omnis sacrificii tui, et holocaustum tuum pingue fiat.« Ipse est enim sacerdos magnus secundum ordinem Melchisedech, qui admirabili potentia panem et uinum in sui corporis et sanguinis substantiam uertit, suisque discipulis dedit, dicens eis: »Accipite, et comedite: hoc est corpus meum: et hic est calix noui testamenti in meo sanguine .« Altera uero die postquam hoc fecit, se ipsum in ara crucis pro nobis immolauit; et tunc quidem fecit illud pingue  et suaue, et Deo acceptabile holocaustum, quo primum, et originale peccatum deletum est, et humanum genus gratie Dei reconciliatum est. Huius autem holocausti odore suauissimo et celum, et terra repleta est, ut merito de ipso dicatur: »Odoratus est Dominus odorem suauitatis .« Et hoc quidem holocaustum omnia illa holocausta significabant, que a patriarchis et prophetis ab ipso mundi initio immolata sunt.

»Tribuat tibi Dominus secundum cor tuum, et omne consilium tuum confirmet.« Desiderium namque cordis eius, et consilium hoc fuit, ut pro salute nostra moreretur, et resurgeret, celos ascenderet, et Spiritum Paracletum suis discipulis mitteret, quo mundum illuminaret, et ad se conuerteret. Hoc autem  consilium et desiderium, sicut ante multum tempus Propheta orauerat, ipso Domino uolente et disponente iam completum est.

»Letabimur in salutari tuo, et in nomine Dei nostri magnificabitur.« Ideo, inquit, hec oramus et precamur, quia de salute tua letabimur, siue tibi a Domino data, siue nobis a te concessa. Et in nomine Domini Dei nostri, id est in nomine sancto tuo, quo Christiani uocabimur, erit magnificatio, exaltatio, et gloriatio nostra. Unde adhuc id ipsum orantes, et deprecantes uniuersaliter dicimus.

»Impleat Dominus omnes petitiones tuas.« Hoc autem cum Propheta dixisset, suasque orationes per Spiritum sanctum exauditas esse cognosceret, cogitabundus ait: »Nunc cognoui quoniam saluum faciet  Dominus Christum suum.« Quid apertius? Quid manifestius? Miseri Iudei uel nunc cognoscite de Christo hec pronontiata fuisse. »Et exaudiet illum de celo sancto suo.« Quod sicut superius exposuimus, de se ipso intelligamus: »In potentatibus salus dextere eius;« uere in potentatibus, quia nullus alius unquam cum tanta gloria, tanto honore, talique triumpho inimicos superauit.

»Hi in curribus et hi in equis, nos autem in nomine Domini Dei nostri magnificabimur.« Ceteri, inquit, in curribus et equis glorientur, prelientur et magnificentur, nobis autem hoc solum sufficit, ut in nostris necessitatibus nomen Domini inuocemus; quoniam »omnis qui inuocauerit nomen Domini saluus erit .«

 »Ipsi obligati sunt et ceciderunt, nos uero surreximus et erecti sumus.« Docet nos Propheta, quia illi, qui derelicto diuino adiutorio, in secularibus adiutoriis spem suam ponunt, inde obligati et impediti citius cadunt, unde uictoriam exspectant. Sancti uero in Deo solo spem habentes, nunquam eius auxilio et consolatione destituentur.

»Domine, saluum fac regem, et exaudi nos in die qua inuocauerimus te.« Quantum rex et propheta Dauid hunc nepotem, seu potius filium suum  semper dilexerit, in eo manifestissime ostendit, quod pro eo etiam exauditus orare non cessat. »Et exaudi nos, inquit, in die qua inuocauerimus te« in nomine ipsius,  quatenus adimpleatur id quod suis discipulis promisit, dicens: »Si quid petieritis Patrem in nomine meo, dabit uobis .«



337 PSALMUS XX. IN FINEM PSALMUS DAuID.

Hic titulus, et superior eamdem habent expositionem, et sicut in illo, ita et in isto Propheta loquitur de Christo.

»Domine, in uirtute tua letabitur rex, et super salutare tuum exsultabit uehementer.« Ecce iterum amorem suum et sollicitudinem Propheta ostendit, quam de Saluatoris nostri humanitate corde gestabat. Atque a fine superioris psalmi incipere uidetur. Dixerat enim: »Domine saluum fac regem;« nunc autem de eodem rege dicit: »Domine, in uirtute tua  letabitur rex, et de salute tua exsultabit uehementer.« In quibus uerbis et suam orationem exauditam esse, et Christi saluationem, et uictoriam apertissime ostendit. Neque enim aliter letari et exaltari potuisset, nisi eius uoluntas et desiderium adimpletum fuisset. Unde et subditur:

»Desiderium anime eius tribuisti ei, et uoluntate labiorum eius non fraudasti eum.« Quamuis enim uoluntas non in labiis, sed in corde sit, labiorum tamen uoluntas esse dicitur, quia que uoluntas in corde sit, in labiis ostenditur.

»Quoniam preuenisti eum in benedictione dulcedinis.« Prius enim quam Saluator noster de uirgine nasceretur, omnes patriarche et prophete eum benedictione dulcedinis benedixerunt.

 »Posuisti in capite eius coronam de lapide pretioso.« ---»Nemo coronabitur  nisi qui legitime certauerit .« Dignum ergo fuit, ut Saluator noster coronaretur, cuius prelium et uictoria tam famosissima narratur. Corona Christi Ecclesia est, que tota de lapidibus pretiosis constructa et fabricata est. Sic enim et Apostolus illis, quos ad fidem conuerterat, ait: »Fratres mei, gaudium meum et corona mea, sic state in Domino karissimi .« Hoc igitur modo locutionis illi, qui sunt causa corone, accipiuntur pro ipsa corona. Possumus autem per coronam ipsam uictoriam intelligere, que uidelicet ipsius corone causa est, que, si iusta et rationabilis fuerit, tunc de lapide pretioso facta est. Unde e contrario dicitur:  »ue corone superbie ebriis Ephraim .«

»uitam petiit a te.« Petiit quidem, quando dixit: »Pater, si possibile est, transeat a me calix iste .« Et tu quid fecisti? »Et tribuisti ei longitudinem dierum in seculum seculi.« Plus, inquit, fecisti, quam ipse rogabat, quoniam ipse paucorum dierum uitam postulabat; tu uero »tribuisti ei longitudinem dierum in seculum seculi.«

»Magna est gloria eius in salutari tuo, gloriam et magnum decorem impones super eum.« Quomodo?

»Quoniam dabis eum in benedictionem in seculum seculi.« Et super hec omnia, »letificabis  eum in gaudio cum uultu tuo.« Hec omnia ualde potiora sunt, quam hec uita presens; quoniam hec omnia eterna sunt; presens uero uita cum omnibus bonis suis caduca est et cito transiens.

»Quoniam rex sperauit in Domino, et in misericordia Altissimi non commouebitur.« Merito, inquit, Domine, omnia hec sibi fecisti, et si necesse fuerit maiora facies; quoniam in te semper sperauit et non in se, sed in tua misericordia confidit. Unde et multum tibi sit commendatus, quia nichil est, uel erit, quod eum a te commouere et separare ualeat in eternum. Sepe iam diximus, quia quoties de Christo talia scribuntur, omnia ad humanitatem referenda sunt, quam modo tam diligenter et curiose  ipsi diuinitati Propheta commendat. Huc usque de Christi humanitatis commendatione; nunc autem contra illos inuehitur, qui Saluatorem nostrum usque ad mortem persecuti sunt.

»Inueniatur manus tua omnibus inimicis tuis.« Hoc autem exponit: »Et dextera tua inueniat omnes qui te oderunt.« Siue enim inueniant, siue inueniantur, ue illis erit, quia hanc tante fortitudinis dexteram nec effugere nec sustinere ualebunt, quia semel confracti, uelut uasa figuli, iam ulterius reintegrari non poterunt.

»Pone eos ut clibanum ignis.« Quando? »In tempore uultus tui,« Et Dominus quid faciet? Dominus in ira sua conturbabit eos.« Et ignis quid? »Et deuorabit eos ignis.« O dura comparatio!  si clibanus erunt, interius succensi in se ipsis semper ardebunt, et exstingui non poterunt. Et hec quidem tanta mala tunc temporis super eos uenient, quando ante conspectum Domini sui uenientes bona sperare debuerant.

»Fructum eorum de terra perdes et semen eorum a filiis hominum.« In hoc enim, et ipsos, et bona ipsorum, et opera, et filios eorum, per quos eorum imitatores intelligimus, simul omnia perire significat. Et hoc merito.

»Quoniam declinauerunt in te mala, cogitauerunt consilium, quod non potuerunt stabilire.« Destructum est consilium Iudeorum, quo Christi nomen omnino delere conati sunt.

 »Quoniam pones eos dorsum.« Hoc in diuina pagina multoties Dominus facere dicitur, quod prohibere potest et fieri permittit; sicut illud: »Quia indurauit Dominus cor Pharaonis .« Similiter autem et hic: »Quoniam pones eos dorsum.« Dorsum 338 et non faciem Iudei ostendunt, quia usque hodie semper Christum fugiant, et eius misericordiam non requirunt. Et quoniam tales sunt, non isti, sed illi saluandi sunt, qui in fine seculi futuri sunt, quos digne satis reliquias Domini uocat. De quibus scriptum est: »Si fuerit numerus filiorum Isrel sicut arena maris, reliquie conuertentur .« Illi igitur sunt, quorum uultum Deus preparauit, quorum faciem illustrauit et ad se uidendum illuminauit.

 »Exaltare, Domine, in uirtute tua, cantabimus, et psallemus uirtutes tuas.« Exaltare, inquit, Domine; satis inter impios conuersatus es, uicti sunt inimici, coronatus es corona de lapide pretioso, exaltare igitur, et sic  celos ascende. Nos autem cantabimus, et ubique gentium predicabimus uirtutes tuas. Hinc est enim, quod in Canticis canticorum dicitur: »Fuge, dilecte mi, assimilare capree, hinnuloque ceruorum super montes aromatum .«



PSALMUS XXI. IN FINEM PRO SUSCEPTIONE MATUTINA PSALMUS IPSI DAuID.

Quid significet in finem, satis dictum est. Susceptio  matutina Christi resurrectio est, qui die tertia primo mane a mortalitate ad eternam immortalitatem susceptus est. Bene autem in hoc psalmo resurrectionem premisit, qui de sola passione locuturus erat, ut illi, qui per totum psalmum de Christi passione contristantur, ipsa tituli inscriptione consolentur, neque dubitent resurrecturum, cum mortuum esse cognouerint.

»Deus Deus meus, respice in me, quare me dereliquisti longe a salute mea?« Sepe iam diximus quia Saluator noster Deus et homo est, et altera pars in eo clamat, altera uero clamantem exaudit. Humanitas quoque quando clamat non tantum pro se, quantum pro nobis clamat, quia diuinitati ineffabiliter coniuncta, nichil est quod pro se  timere debeat  . Sic autem et lingua loquitur pro omnibus membris, et cum in se nichil patiatur, in unoquoque tamen membro se pati ostendit. Percutitur oculus, manus, uel pes, et dicit lingua, cur me percutis? non pro se, uidelicet, sed pro aliis loquens, et aliorum passiones suas esse ostendens. Hoc igitur modo locutionis Saluator noster secundum humanitatem sic loquitur, dicens: »Deus Deus meus, respice in me, quare me dereliquisti?« Et quasi ipsa diuinitas causam clamoris quereret, qua presente, neque clamare neque timere debuisset, subdidit, dicens: »Longe a salute mea.« Non, inquit, pro me clamo, caput sum, lingua sum, pro membris meis clamo, que iam per totum mundum pro meo nomine tam dura tormenta pati conspicio;  Mea namque passio causa illis erit, ut illa omnia patiantur. Insuper autem, et pro illis clamo, qui tanto mei sanguinis pretio redempti peccare non cessant, et in suis iniquitatibus perseuerant, pro quibus nimirum et nunc, et semper me ad te clamare necesse erit. Et hoc est, quod ait:

»uerba delictorum meorum.« Hec uerba non sunt mea, non ad me pertinent, uerba sunt delictorum, infirmitatum et passionum fidelium meorum. »Deus meus, clamabo per diem, nec exaudies, et nocte, et non ad insipientiam mihi.« Per diem, et noctem omne tempus intelligamus, quia sicut Apostolus ait: »Quotidie interpellat pro nobis .« Possumus tamen per diem, et  noctem, et prospera, et aduersa intelligere. Dicat igitur Saluator noster, dicat humanitas diuinitati, omni tempore clamabo, nunquam te orare desistam, et non mihi imputetur ad insipientiam, quia etsi mihi clamor iste necessarius non est, illis tamen, pro quibus clamo, semper necessarius est.

»Tu autem in sancto habitas, laus in Isrel.« Pro me, inquit, clamare ideo necesse non habeo, quia tu in me habitas et mecum es, sine clamore  me exaudis, quem laudat et predicat Isrel. Clamat tamen Dominus aliquando etiam pro se, non ut ei clamare necessarium sit, sed ut nos ipsius consilium et uoluntatem in eius clamore cognoscamus. Hoc autem sequentia manifestabunt.

»In te sperauerunt patres nostri, sperauerunt, et liberasti eos. Ad te clamauerunt, et salui facti sunt, in te sperauerunt, et non sunt confusi.« Semper, inquit, clamandum est et nunquam a clamore cessandum est, et si non illico exaudiamur, a clamore tamen cessare non debemus. Clamor iste non oris, sed cordis est, quamuis et oris clamor ualde utilis est, si et corda, et ora simul conueniant. Hoc autem fecerunt patres nostri, hoc patriarche et prophete fecerunt. Hoc fecit et iste, qui  hunc psalmum scribit. Et quia firmiter credidederunt, 339 et sperauerunt, ideo exauditi sunt, et non sunt confusi. Hinc autem totam suam passionem ex ordine narrat, et ea que post tantum temporis futura erant, quasi iam facta fuissent cunctis gentibus manifestat, ut qui apostolis credere nolunt, uel hunc psalmum legentes, et audientes credant, et uera esse cognoscant. »Ego autem sum uermis, et non homo, opprobrium hominum, et abiectio plebis  . Omnes, qui uidebant me, aspernabantur me, locuti sunt labiis, et mouerunt caput. Sperauit in Domino, eripiat eum, saluum faciat eum, quoniam uult eum. Patres, inquit, nostri sperauerunt in te, et liberati sunt. Sperauerunt, et non sunt confusi.« Mihi autem hoc ipsum improperatur,  quod in te spero, et quasi spes mea uana sit, et nichil mihi profutura sit. Sic enim et hic, et in Euangelio scriptum habemus, et quidem dicitur: »Sperauit in Domino, eripiat eum, saluum faciat eum, quoniam uult eum.« Ibi uero: »Filius Dei est, descendat nunc de cruce, et credimus ei, confidit in Domino, liberet eum, si uult .« Quod hic dicitur: »Sperauit in Domino;« ibi; »confidit in Deo.« Et quod hic dicitur: »Saluum faciat eum, quoniam uult eum:« ibi dicitur: »liberet eum si uult.« uide igitur quam bene sibi conueniant uerba Prophete et uerba Euangelii. Nunc autem significationem uideamus. »Ego, inquit, sum uermis, et non homo;« ac si dicat: Sicut inter  animalia uermis uilissimus est, sic me inter homines abiectum et peccatorem deputant. Unde et propheta in persona illorum loquitur, dicens: »Nos autem reputauimus eum quasi leprosum, et abiectum a Deo, et humiliatum .« Est autem Saluator noster aliquo modo uermis, quia de sola uirgine sine aliqua uirili commistione natus est. Sic enim nascuntur uermes, aut de solo ligno, aut de sola terra, nulla diuersorum sexuum commistione  .  Ego, inquit, quem ipsi inter impios et peccatores deputant, non sum genitus, neque natus ut ceteri homines qui in iniquitatibus concepti et in peccatis nati sunt. Factus sum tamen opprobrium, et abiectio plebis, qui me spernentes, latronem elegerunt, dicentes: »Nolumus hunc, sed Barabbam .«

»Quoniam tu es, qui abstraxisti me de uentre, spes mea ab uberibus matris mee, in te iactatus sum ex utero, de uentre matris mee, Deus meus es tu.« Quod enim ait: »Abstraxisti me de uentre,« ad id respondere uidetur, quod modo dixerat: »Ego sum uermis, et non homo;« ut per hoc contra legem nature  , et non sicut alios homines eum natum esse intelligamus. Quod uero sequitur:  »Spes mea ab uberibus matris mee, in te iactatus sum ex utero, et de uentre matris mee Deus meus es tu;« sic est intelligendum, ut antequam carnem susciperet, et de uirgine nasceretur, quoniam Patri per omnia equalis erat, nec eum in aliquem sperasse, nec Deum, uel Dominum, uel maiorem habuisse firmissime credamus. Omnia igitur hec, ut iam sepe diximus, et cetera que sequuntur, ad humanitatem referenda sunt.

»Ne discesseris a me, quoniam tribulatio proxima est, et non est, qui adiuuet.« Sic enim Christi diuinitas humanitati coniuncta est ut nunquam ab ea discedere possit, et sic eam in omnibus adiuuare ualeat ut nullius alterius adiutorio egeat; sed propter  nos talia loquitur, ut nostram naturam in Christo esse sciamus, et uerum hominem esse credamus, et qualiter omnia facta fuerint, cognoscamus.

»Circumdederunt me uituli multi: tauri pingues obsederunt me.« Tauri pingues, principes sacerdotum, Scribe et Pharisei omni malitia et nequitia incrassati et pleni intelliguntur. uituli uero reliqua populi multitudo, que quasi ductores, et magistros eos sequebatur.

»Aperuerunt super me os suum, sicut leo rapiens et rugiens.« Aperuerunt, inquit, super me os suum, simul omnes una uoce clamantes: »Crucifige: et, Secundum legem debet mori, quia Filium Dei se fecit .« Quorum uoces propter  nimiam crudelitatem leoni rugienti comparantur.

»Sicut aqua effusus sum, et dispersa sunt omnia ossa mea.« Sicut aqua effusus est Dominus, aliis quidem ad salutem, et emundationem, aliis uero ad ruinam, et perditionem. Sic enim de se ipso scriptum est: »Ecce positus est hic in ruinam, et in resurrectionem multorum in Isrel .« Ubi enim funditur aqua, facile homines ruere solent. Quod autem ait: »Et dispersa sunt omnia ossa mea,« discipulorum fugam significare uidetur. Qui non immerito ossa uocantur, quoniam inter omnia membra  ecclesiastici corporis firmiores et fortiores fuerunt. De quibus adhuc subditur:

»Et factum est cor meum tanquam cera liquescens, in medio uentris mei.« Cor Christi, apostoli sunt, in quibus uoluntas, 340 consilia et maiora secreta Domini continentur. Per uentrem uero illos intelligere possumus, qui molliores et imperfectiores in Ecclesia sunt, quales illi erant, qui tunc temporis nondum perfecte credebant. Erat enim turba multa, que conuenerat ad diem festum, credula quidem, sed non perfecte. Cuius etiam timore principes sacerdotum dicebant: »Non in die festo, ne forte tumultus fieret in populo .« In medio igitur talium sancti apostoli facti sunt, tanquam cera liquescens, quia nimio terrore perterriti, neque  sibi ipsis, neque illis aliquam consolationem dederunt.

»Exaruit uelut testa uirtus mea.« Scimus quia testa fragilis est, et exigue firmitatis. Huic igitur uirtutem suam Saluator noster comparat, quia tempore passionis sue fragilem se et sine fortitudine ostendere uoluit. Unde et Petro pugnare uolenti, sic ait: »An putas, quia non possum rogare Patrem meum, et exhibebit mihi modo plusquam duodecim legiones angelorum? Quomodo implebuntur Scripture, quia sic oportet fieri ?« Hec est itaque causa, quare sicut testa uirtus eius exaruit. »Et lingua mea adhesit faucibus meis.« Hoc est autem quod propheta ait: »Sicut agnus ad uictimam ductus est, et non aperuit os suum .«---»Et in puluerem mortis deduxerunt me.« Affectu uidelicet, et desiderio suo, non quod caro eius, ut in alio psalmo dicitur, uideret corruptionem.

»Quoniam circumdederunt me canes multi, concilium malignantium obsedit me.« Canes et concilium malignantium Iudeos uocat, contra eum sine causa et ratione latrantes.

»Foderunt manus meas, et pedes meos.« Hoc autem tam planum est ut expositione non egeat. Quod quidem exemplum ad Iudeos refellendos ualidissimum est, quia de nullo alio, nisi de Christo hoc intelligere possunt, cuius manus, et pedes crudelissimis clauis confixerunt.

 »Dinumerauerunt omnia ossa mea.« Nullus est, cuius ossa sic numerari et separatim uideri ualeant, sicut illius, qui in cruce extenditur. Quod igitur ait, »dinumerauerunt,« tale est ac si dixisset: dinumerabilia fecerunt. Possumus autem per ossa, sicut iam supra diximus, ipsos apostolos intelligere; qui ideo fortasse numerati sunt, ne aliquis eorum euadere potuisset.

»Ipsi uero considerauerunt, et conspexerunt me; diuiserunt sibi uestimenta mea, et super uestem meam miserunt sortem.« Hoc autem propheta in  spiritu et euangeliste suis oculis inspicientes, uno similique modo dixerunt. Credat igitur prophetis qui non uult credere euangelistis. Una autem illa uestis, que diuisa non est, illa est, de qua milites dixerunt: »Non scindamus eam, sed mittamus sortem cuius sit ,« ut hec Scriptura adimpleretur, sicut Ioannes apostolus ait.

»Tu autem, Domine, ne longe facias auxilium tuum a me, ad defensionen meam aspice. Erue a framea animam meam, de manu canis unicam meam.« Quid enim per frameam, nisi diabolicam deceptionem intelligimus, qua omnes pereuntium et damnatorum anime decollantur? Canis autem idem ipse diabolus est, qui cum omni exercitu suo contra sanctos latrare, et irrationabiliter loqui non cessat.  De quo subditur:

»Libera me de ore leonis, et a cornibus unicornium humilitatem meam.« Leo iste diabolus est, de quo alibi dicitur: »Quia inimicus noster diabolus, tanquam leo rugiens, circuit querens quem deuoret .« At uero per unicornes Iudeos significat, qui soli inter omnes gentiles uno cornu muniebantur, per quod uidelicet cornu legem intelligimus per Moysen diuinitus sibi datam, in qua singulariter gloriabantur. Finita historia sue passionis, nunc de Ecclesia incipit loqui.

»Narrabo nomen tuum fratribus meis, in medio Ecclesie laudabo te.« Fratres suos apostolos dicit, quibus et per se ipsum post passionem suam, et Spiritum  sanctum, quem eis misit, nomen et gloriam paterne maiestatis ostendit, quorum officio Ecclesiam regeret, et doceret, et ubique gentium Dei magnalia predicaret. »Qui timetis Dominum laudate eum, uniuersum semen Iacob magnificate eum. Timeat eum omne semen Isrel, quoniam non spreuit, neque despexit preces pauperum, neque auertit faciem suam a me, et dum clamarem ad eum exaudiuit me.« Quotidie in Ecclesia Dominus predicat, quia eius uerba quotidie in Ecclesia predicantur; ipsius enim uerba sunt quecunque in utroque Testamento scripta sunt. Ipse est igitur qui docet, ipse est qui predicat. Unde et discipulis ait: »Non enim uos estis, qui loquimini, sed Spiritus  Patris uestri, qui loquitur in uobis .« Semen uero Iacob et Isrel nos sumus, qui Dominum et Saluatorem nostrum Patrem habemus, qui per Iacob et Isrel significatur. Et ipse quidem est Iacob, quia diabolum uicit et supplantauit. Ipse est Isrel, cui tota paterne maiestatis gloria reuelatur; unde et scriptum est: »Deum nemo uidit unquam; unigenitus Filius, qui est in sinu Patris ipse narrauit .«

»Apud te est laus mihi in Ecclesia magna.« Quod autem ait, »apud te;« tale est ac si diceret de se, quia omnis laus Filii ad Patrem refertur. Ecclesia uero magna, Ecclesia catholica, et uniuersalis est, non in una mundi parte, sed in toto mundo diffusa. »uota mea Domino reddam coram timentibus eum.«  uota sua, sui corporis et sanguinis sacramenta dicere uidetur, propter id, quod sequitur:

»Edent pauperes, et saturabuntur.« Et hec quidem uota iure dicuntur, quia ante secula pro salute nostra Deo Patri offerre 341 disposuit. Ipsum namque disponere, uouere fuit. Hec autem uota quotidie redduntur, et offeruntur coram fidelibus suis, et timentibus eum. »Edent pauperes, et saturabuntur, laudabunt Dominum qui requirunt eum.« Illi, inquit, pauperes, qui non mundi honores, diuitias et dignitates, sed Dominum requirunt, quibus ipsa paupertas pro Domino placet, edent cibum illum ineffabilem, et saturabuntur secundum interiorem hominem, et laudabunt Dominum de tanto beneficio sibi attributo. »Qui enim  manducat hunc panem, dicit Dominus, uiuet in eternum .« Unde et subditur:

»uiuet cor eorum in seculum seculi, reminiscentur, et conuertentur ad Dominum uniuersi fines terre.« In eo enim, quod dicit, »reminiscentur,« oblitos eos fuisse ostendit. Et reuera antequam apostoli predicarent, in tantam et Dei, et sui obliuionem uenerant homines, ut perpauci inuenirentur, qui ueritatem cognoscerent. Predicantibus igitur apostolis, recordati sunt illius beatitudinis, quam in primo homine amiserunt, et conuersi sunt ad Dominum uniuersi fines terre. Et hoc est, quod subditur:

»Et adorabunt in conspectu eius omnes patrie gentium.« Et hoc merito; »quoniam Domini est  regnum, et ipse dominabitur gentium.« Prius diabolus regnabat, et ubique gentium dominabatur; sed in Christi passione et regnum, et potestatem amisit.

»Manducauerunt, et adorauerunt omnes diuites terre.« Egregie modo diuites dicit, quos paulo ante pauperes uocauerat; quoniam et si caducis, et transitoriis diuitiis pauperes sint, eternis tamen et spiritualibus bonis diuites sunt. »In conspectu eius procident uniuersi, qui descendunt in terram.« Sic uidetur mihi esse dictum, »qui descendunt in terram,« sicut illud in Euangelio: »Qui illuminat omnem hominem uenientem in hunc mundum ,« ut in terram descendere, et in mundum uenire  idem significet. Omnes igitur, qui in mundum ueniunt, omnes, qui in terram descendunt, procident ante Deum, sicut scriptum est: »uiuo ego, dicit Dominus, quia mihi curuabitur omne genu, et confitebitur omnis lingua .« Bene igitur hic dicitur: »Populus qui nascetur, quem fecit Dominus,« quoniam ille populus tunc a Domino factus est, quando per aquam baptismatis regeneratus est.



PSALMUS XXII. PSALMUS DAuID.

Quere superius.

»Dominus regit me, et nichil mihi deerit, in loco pascue ibi me collocauit.« Populus gentium nouiter regeneratus, et ad fidem uocatus loquitur in hoc psalmo. Hic est ille populus, de quo modo in  fine superioris psalmi dicitur: »Populus qui nascetur, quem fecit Dominus.« Qui ideo a Domino factus esse perhibetur, quoniam ab antiqua uetustate in nouam creaturam per aquam baptismatis reformatus est. Dicat igitur populus iste: Dominus regit me, iam nichil timeo, bonum rectorem et pastorem habeo, qui me in loco pascue collocauit, et sanctorum suorum Ecclesie associauit. Ubicunque sunt Noui et ueteris Testamenti uolumina, ibi est et pascue locus, ibi sunt illi cibi, quibus anima reficitur et sanatur. De quibus subditur:

»Super aquam refectionis educauit me, animam meam conuertit.« Omnis diuina Scriptura, et euangelica predicatio aqua refectionis est. Hec est illa aqua, de qua dicitur: »Sitientes, uenite ad  aquas .« Dicitur autem aqua refectionis, quoniam qui ex ea saturatus fuerit, sicut dicit Dominus: »Non sitiet ultra .« Hec est aqua totius sapientie, qua fidelium anime educantur, lauantur et sanantur.

»Deduxit me super semitam iustitie propter nomon suum.« Quam pulcher ordo locutionis! primum ad pascue locum, deinde ad aquas refectionis, demum ad semitam iustitie narrat se esse deductum. Per semitam iustitie incedit, qui ad errorem non declinat, et a ueritate non recedit. Hanc semitam nesciunt Iudei, heretici et pagani. Hec solummodo Christianorum est; quia ipsi soli ueritatem sequuntur et tenent, ipsi soli nomen Domini suscipere  ineruerent, et tanto patronymico digni a Christo Christiani uocantur.

»Nam, si ambulauero in medio umbre mortis, non timebo mala, quoniam tu mecum es.« Cur enim timeat, quem Dominus deducit, et per talem semitam incedit? Umbra mortis heretici sunt, omnesque alii seductores. In umbra enim illius figura 342 et similitudo naturaliter exprimitur, cuius est ipsa umbra. Sunt igitur isti tales umbra mortis; quia, sicut mors occidit corpora, ita et isti animas interficiunt. Per medium autem istorum uiri sancti ambulare non timent, quoniam ipsum Deum protectorem habent, qui eos superari et decipi non permittit.

»uirga tua, et baculus tuus ipsa me consolata sunt.« Scio, inquit, te uirgam habere et baculum.  Et contra eos quidem, qui minus delinquunt, baculam portas. Siue etiam, quia in hac uita uirga percutis, in futura uero non uirga, sed baculo. Hec est igitur consolatio mea, quia te ultorem esse cognosco, qui inimicos meos sine pena transire non patieris.

»Parasti in conspectu meo mensam aduersus eos, qui tribulant me.« Ecce iterum alia consolatio, ut tuos inimicos timere non debeas. Mensam ante se paratam esse dicit, cuius cibi et potus immortales faciunt, et ab omni heretica prauitate se ea utentes defendunt. Hec mensa diuina Scriptura, et utriusque Testamenti scientia intelligitur, qua uiri ecclesiastici refecti hereticorum non timent uersutias.

»Impinguasti in oleo caput meum.« Quasi ei aliquis diceret: Quid tibi hec mensa faciet, si intelligentia  desit? Ad quod ipse et mensam, et intelligentiam se habere ostendit, dum caput suum in oleo impinguatum esse dicit. Quid enim per caput nisi mentem? Quid per oleum nisi sancti Spiritus gratias intelligimus? Tali oleo Saluator noster inunctus dicebat: »Spiritus Domini super me, propter quod unxit me .« Unde et alibi dicitur: »Unxit te Deus Deus tuus oleo letitie pro participibus tuis .«

»Et poculum tuum inebrians quam preclarum est!« Hoc poculum de hac mensa suscipitur, quo sancti inebriati terrenorum obliuiscuntur, et ipsas suas iniurias non cognoscunt. Preclarum est autem hoc poculum, quia nichil in se continet nebulosum, nichil nisi dulce, et suaue, et ueritatis fulgore illuminatum.

 »Et misericordia tua subsequetur me omnibus diebus uite mee.« Hoc autem tale est ac si diceret: Ecce multa bona mihi fecisti; in loco pascue me collocasti; super aqua refectionis me educasti; in semitam iustitie me deduxisti, in conspectu meo mensam posuisti; poculo tuo me inebriasti: unum solum mihi restat, quod si habuero sufficit mihi, si non habuero, nichil sum. Hoc est igitur, quod peto, ut misericordia tua quasi pedagogus et magister subsequatur me, que a recto itinere me deuiare non patiatur omnibus diebus uite mee, ut hac uita finita habitem in domo Domini, in illa uidelicet celesti Ierusalem in longitudinem dierum. Nemo igitur ex  operibus suis sine Dei misericordia saluari posse confidat.



PSALMUS XXIII. PSALMUS DAuID PRIMA SABBATI.

Prima Sabbati dies Dominicus intelligitur. In ipso die fecit Deus celum et terram; in ipso die a mortuis resurrexit; in ipso die Spiritum sanctum apostolis dedit; et in ipso die ultima resurrectio fiet, quando ad iudicandum uiuos et mortuos Dominus ueniet.

»Domini est terra, et plenitudo eius, orbis terrarum, et uniuersi, qui habitant in eo.« uidens Propheta per Spiritum sanctum in illa ultima, et prima die, una enim est prima, et ultima. Omnes et bonos et malos, quicunque fuerunt, et sunt, et  erunt pariter astare ante tribunal Christi, nullo iam litigante, nullo iam sibi aliquid uindicante, sed unoquoque iudicium exspectante dicit: »Domini est terra et plenitudo eius.« Ubi tunc reges? Ubi principes? Ubi seculi potentes? Ubi illi, qui nunc terram fraudulenter diuidunt, et ipsis suis fratribus partes suas auferunt? Unusquisque se abscondet, nemo tamen se abscondere poterit: »Tunc dicent montibus: Cadite super nos; et collibus: Abscondite nos .« Et tunc quidem manifestum erit, quia Domini, et solius Domini est terra, et plenitudo eius, orbis terrarum et uniuersi qui habitant in ea. Cuius enim esse debet, nisi illius, qui eam fecit? Et quando eam fecit? prima Sabbati. Et quando eam recuperabit? prima Sabbati.

 »Ipse super maria fundauit eam, et super flumina preparauit illam.« Disputent philosophi, et querant inter se quomodo super liquidum elementum terra stare possit. Mihi tamen non uidetur mirabilius ab aquis, quam ab ere sustineri; si tamen uel ab aquis, uel ab ere sustineatur. Ego autem ad faciliorem me transfero intelligentiam, quia super, pro iuxta, frequenter dicere solemus. ueluti cum dicimus illa talis ciuitas super mare, uel super Tiberim sita est: quod utique non supra aquam, sed iuxta intelligimus. Sic igitur omnis terra, uel supra maria uel super flumina posita est, ut eius termini nusquam alibi, nisi super maria uel super flumina esse possint.

»Quis ascendet in montem Domini, aut quis  stabit in loco sancto eius?« uideo, inquit, ante Iudicem astare omnes; uideo ibi diuites et pauperes. Quis horum uocabitur? Quis horum ascendet in montem Domini? Nunquid soli diuites? Nunquid soli potentes? Isti enim sunt qui uocari, 343 et honorari soliti erant. Per montem Domini, et per locum sanctum eius, hoc in loco terra uiuentium significatur. uis audire quis ascendet, et quis ibi stabit?

»Innocens manibus, et mundo corde, qui non accepit in uano animam suam, nec iurauit in dolo proximo suo.« His paucis uerbis docet Propheta, quis ibi ascendet, et quis ibi stabit. Perfectus mihi esse uidetur, qui et manibus et mundo corde innocens  est. Per quem uidelicet illi significantur, qui neque facto, neque consilio aliis nocent, et tales quidem raro inueniuntur. Ego semper in his angustiis et difficultatibus ad illa uerba Prophete recurro, quibus ipse dicit: »Peccator, quacunque hora conuersus fuerit, et ingemuerit, uita uiuet, et non morietur .« Et post hanc talem conuersionem inter innocentes peccatorem, iam non esse peccatorem confido. »Qui non accepit in uano animam suam.« Ille enim animam suam ab aquis baptismi purificatam et renouatam in uano accipit, qui postea peccare non timens, et in peccatis perseuerans,  ad eamdem, quam prius habuerat, deformitatem redire compellit. »Nec iurauit in dolo proximo suo.« Non prohibet Propheta iurare, sed in dolo iurare prohibet. In dolo igitur iurat, qui id, quod iurat sua sponte, non obseruat. Sequitur:

»Hic accipiet benedictionem a Domino, et misericordiam a Deo salutari suo.« Hic inquit, qui talis est, hic uocabitur, his ascendet, hic modo benedictionem suscipiet; illam utique benedictionem, quam suis fidelibus se daturum Dominus esse promittit: »uenite, inquit, benedicti Patris mei, percipite regnum, quod uobis paratum est ab origine mundi .« Et hoc quidem habebunt sancti non ex suis meritis, sed misericordia Saluatoris sui.

»Hec generatio querentium Dominum, querentium  faciem Dei Iacob.« Omnes, inquit, isti, qui celos ascendunt, qui benedicuntur et saluantur, collecti sunt de illa uniuersorum hominum generatione, que Deum querit, et eius faciem uidere desiderat.

»Tollite portas, principes uestras; et eleuamini, porte eternales, et introibit rex glorie.« Habent maligni spiritus suas portas, per quas Iudeos, hereticos et tyrannos, omnesque seductores, insuper uitia et peccata, omnemque illorum doctrinam et seductionem intelligere possumus. Precipit igitur Propheta malignis spiritibus, quos principes uocat, has suas portas tollere, et ipsis suis tormentis secum habere. Hoc est enim, quod in iudicio dicturus est Dominus: »Ite, maledicti, in ignem eternum, qui  paratus est diabolo, et angelis eius. .« Porte uero eternales aspostoli sunt et doctores, per quos, quasi per quasdam portas intrabitur in celestem Ierusalem. Dicit ergo Propheta, ut facto iudicio eleuentur, et aperientur, et per eos omnes fideles in patriam introducantur. Quod autem ait: »Et introibit rex glorie.« Saluatoris nostri humanitatem ad iudicium uenisse ostendit. Ipse enim iudicabit, quia »Pater non iudicat quemquam, sed omne iudicium dedit Filio .« Dignum enim est, ut ille iudicet, qui iudicatus est. Unde in alio psalmo dicitur: »Deus, iudicium tuum regi da .« Quia igitur humanitas Saluatoris localis est, peracto iudicio illuc reuertetur,  ubi nunc est, ideo modo dicitur; »Et introibit rex glorie.«

»Quis est iste rex glorie?« Tu ipse dic, de cuius progenie natus est, et tu qui melius eum cognoscis. »Dominus fortis, et potens, Dominus potens in prelio  .« De hoc prelio ipse Dominus ait: Cum fortis armatus custodit atrium suum, in pace sunt omnia, que possidet. Si autem fortior eo superuenerit, uniuersa arma eius auferet, in quibus confidebat, et spolia eius distribuet .«

»Tollite portas, principes uestras, et eleuamini, porte eternales, et introibit rex glorie. Quis est  iste rex glorie? Dominus uirtutum ipse est rex glorie.« Non fuit ei sufficiens, semel dicere, ad quod multum uidere desiderabat, et in quo plurimum delectabatur. uidebat enim iam tnnc sanctorum omnium gloriam, inter quos se ipsum quoque stare uidebat. uidebat et iniquorum omnium damnationem et perditionem. uidebat portas eternales apertas et eleuatas et ad suscipiendum tantam fidelium multitudinem preparatas. uidebat et portas infernales clausas, et eternis incendiis destinatas. Et bonas quidem portas hortatur, ut sursum ad celestia asceudant; malis autem principibus dicit, ut suas portas tollant, et claudant, et in infernum descendant, et tunc quidem clause erunt porte mortis, quia nemo per illas transibit ad mortem.



344 PSALMUS XXIu. IN FINEM PSALMUS DAuID.


In hoc psalmo loquitur Ecclesia, et ideo in finem titulatur; quoniam ipsa est, sicut ait Apostolus, in quam fines seculorum deuenerunt .

»Ad te, Domine, leuaui animam meam: Deus meus in te confido, non erubescam.« Ad te, inquit, Domine, leuaui animam meam, que sub magno uitiorum pondere prius oppressa iacebat. De hoc autem pondere alibi dicitur: »Quoniam iniquitates mee superposuerunt caput meum, et sicut onus graue grauate sunt super me .« Tali pondere oneratis Dominus ait: »uenite ad me omnes qui laboratis, et onerati estis, et ego reficiam uos .«---»Deus meus in te confido, non  erubescam.« Quod tale est ac si diceret. Quia in te confido, non sit uana et inutilis fiducia mea: non preualeant inimici mei, et »nequando dicat inimicus meus: Preualui aduersus eum.« Et hoc est, quod ait:

»Neque irrideant me inimici mei:« per quos hereticos, et tyrannos, et ipsos malignos spiritus intelligimus.

»Etenim uniuersi, qui te exspectant, non confundentur.« Diuinum utique, et non humanum auxilium in magnis nostris necessitatibus sperare et exspectare debemus. Et si fortasse non, sicut uolumnus, tam cito ueniat, exspectandum est, et nullatenus desperandum.

 »Confundantur iniqui facientes  mala.« Illi, inquit, qui te exspectant non sunt digni confusione, sed potius iniqui confundantur, qui uana faciunt et operantur. Quamuis enim nomine uanitatis omne malum, omnisque stultitia intelligi possit; illi tamen tali nomine uocari uidentur, qui idola faciebant et colebant.

»uias tuas, Domine, notas fac mihi, et semitas tuas edoce me.« Hoc interest inter uias et semitas, quod interest inter amplas et angustas uias; et angusta quidem uia ducit ad uitam, ampla uero ad  perditionem. Rogat itaque Ecclesia Dominum ut suas uias et semitas eam edoceat, ne forte in illam amplam uiam declinet, que inde ampla dicitur, quia maxima et infinita multitudo per eam ingreditur. Unde et subditur:

»Dirige me in ueritate tua, et doce me, quia tu es Deus salutaris meus, et te sustinui tota die.« --- »Ego, inquit Dominus, sum uia, ueritas, et uita ;«---»Nemo uenit ad Patrem nisi per me .« Hec est igitur illa uia ad quam orat ut dirigatur, quia per nullam aliam ad beatitudinem, quo festinat, peruenire potest. Errat itaque, et prauo itinere ad mortem tendit quicunque per uiam ueritatis non incedit.

»Reminiscere miserationum tuarum, Domine,  et misericordie tue, que a seculo sunt.« Non est, inquit, nouum tibi, et inusitatum misericordias facere, et fideles tuos exaudire. Hoc enim iam ab illo seculo facere cepisti, quando illam maximam et ineffabilem misericordiam facere uoluisti. Nam et si prius multas misericordias Dominus fecerit; tamen a tempore sue passionis, nostreque redemptionis maiorem sue misericordie copiam ostendit: quia non unum populum, sed omnes gentes suo sanguine redemit. Unde est illud: »Laudate Dominum, omnes gentes, laudate eum, omnes populi.« Quare? »Quoniam confirmata est super nos misericordia eius .« De qua uidelicet misericordia sequitur:

»Delicta iuuentutis mee, et ignorantie mee  ,  ne memineris, secundum magnam misericordiam tuam memor esto mei, Deus.« Rogat igitur Ecclesia Dominum, ut tam magne misericordie sue memor sit, que tam ualido argumento super nos confirmata est. Delicta uero iuuentutis et ignorantie illa intelligere possumus, que ante conuersionem fecerat, cum adhuc ignorantie tenebris teneretur.

»Propter bonitatem tuam, Domine.« Hoc inquit, quod postulo, ideo postulo, quod tanto tuo beneficio digna sim; sed propter bonitatem tuam, Domine, quam facere solitus es sperantibus in te. »Dulcis, et rectus Dominus, propter hoc legem statuit delinquentibus in uia.« Hec est uia mandatorum Dei, de qua dicitur: »Beati immaculati in uia qui  ambulant in lege Domini .« Et illud: »uiam mandatorum tuorum cucurri .« In hac autem uia multi delinquunt, et non ea puritate et diligentia, qua debent, per eam incedunt. Sed quia dulcis est Dominus, et facilis ad miserendum, »qui non uult mortem peccatoris, sed potius ut conuertatur, et uiuat ;« propter hoc »legem statuit delinquentibus in uia.« Et quam legem? Et quia legitur: »Peccasti, quiesce, declina a malo, et fac bonum :« quacunque hora conuersus fueris, omnium iniquitatum tuarum  non recordabor. Nusquam locus est desperationi, quia dulcissimus Dominus dulcissimam nobis statuit legem. Et certe pauci uel nulli saluari potuissent, nisi 345 hanc dulcissimam legem Dominus statuisset. Bene autem subditur: »Et rectus;« quia quamuis dulcis sit, nunquam tamen a rectitudine recedit. De quo scriptum est: quia »reddet unicuique secundum opera sua .« Dulcis igitur est, sed penitentibus; rectus uero in malitia perseuerantibus.

»Diriget mites in iudicio, docebit mansuetos uias suas.« Mites et mansueti idem significant. Graues enim et maturi homines mites uocantur. De quibus dicitur: »In populo graui laudabo te .« Mansueti uero quasi manu assueti dicuntur.  Unde et contrario illa animalia praua uocamus, que manus refugiunt, et tangi non patiuntur. Dirigit igitur Deus in iudicio, et docet mansuetos uias suas, quia hos tales homines a uia iustitie, et equitatis errare non permittit. Soli enim illi boni iudices sunt et bene iudicant, qui mala repellunt et bona eligunt. Sed que sunt uie Domini? »Uniuerse uie Domini misericordia, et ueritas.« Et quibus he uie preparate sunt? »Requirentibus testamentum eius, et testimonia eius.« Per has ipse incedit, per has et nos incedamus, ut et ipse ad nos, et nos ad ipsum peruenire ualeamus. Per has autem illi incedunt, qui utriusque Testamenti testimonia diligunt, requirunt et custodiunt.

»Propter nomen tuum, Domine, propitiaberis  peccato meo, copiosum est enim.« Sed quod est nomen Domini? Nomen Domini est iehsu. iehsu autem Saluator interpretatur. Sic enim ad B. Mariam angelus ait: »Ecce concipies, et paries filium, et uocabis nomen eius Iesum .«Quare? Quia »ipse saluum faciet populum suum a peccatis eorum .« Saluat igitur Dominus, propitiatur et miseretur fidelibus suis propter nomen suum, id est secundum significationem nominis sui, quoniam ideo Saluator uocatus est, ut saluaret, et se inuocantibus misericordiam prestaret. Copiosum autem peccatum suum esse improprie dixit, ut ualde magnum esse ostenderet.

»Quis est homo, qui timet Dominum? Legem statuit ei in uia, quam elegit.« Quis est, inquit,  homo, qui timeat Dominum? Nihil timeat, si peccauit; peniteat, letetur et gaudeat, quia legem sibi statuit Dominus in uia, quam elegit. Per uiam, inquit, ueritatis incedere elegit; si fortasse ab ea declinauit, recordetur quia lex sibi posita est, agat tantummodo penitentiam, et dimittetur sibi.

»Anima eius in bonis demorabitur; et semen eius possidebit terram.« Tantum potest lex, que a Domino peccatoribus constituta est, ut quicunque eam custodierint et de peccatis suis penitentiam egerint, bonis eternis non priuentur, sed ipsi, et semen eorum, per quod eorum imitatores intelligimus, terram uiuentium in hereditatem possidebunt.  Magna omnipotentis Dei misericordia in hoc uersi culo predicatur, et magna spes penitentibus datur.

»Firmamentum est Dominus timentibus eum, et testamentum ipsius, ut manifestetur illis.« Et Dominus, inquit, et testamentum Domini firmamentum est omnibus timentibus eum. Hoc autem testamentum ad hoc nobis datum est, ut per ipsum, et in ipso ille nobis manifestetur, qui ipsius testamenti auctor est. Magnum habemus firmamentum et consolationem, ut spes nostra firma sit, cum Dei notitiam habeamus. Firma enim et stabilis est illa domus, que super talem petram fundata est.

»Oculi mei semper ad Dominum.« Et quasi aliquis diceret: Dum semper oculis ad eum intendis, cauendum tibi est, ne quasi incaute in laqueum pedem  mittas; ad quod ipse: »Quoniam ipse euellet de laqueo pedes meos.« Hoc autem sanctis martyribus multoties accidisse legimus, qui dum solum Deum quererent, et uidere et habere desiderarent, in ipsis suis uerbis et actionibus cogniti, quod Christiani essent, mox capti, ligati et illaqueati ad supplicia trahebantur. Sed Dominus, qui nunquam deserit sperantes in se, tantam illis constantiam dabat, ut moriendo ipsos suos uincerent inimicos et nullis tormentis uinci potuissent.

»Respice in me, et miserere mei, quia unicus et pauper sum ego.« Unicam et pauperem Ecclesia se esse dicit, quia ipsa sola est ex omnibus mundi huius nationibus, que unum et uerum Deum ueneratur et colit. Est autem et pauper, illis uidelicet  diuitiis quibus alii homines diuites fiunt. Quando S. Ecclesia loquitur, aliquando perfectorum, aliquando uero imperfectorum personam in loquendo suscipit, sicut in hoc loco, ubi eius uerba solis perfectoribus conuenire uidentur.

»Tribulationes  mee dilatate sunt; de necessitatibus meis eripe me.« Tempora quoque distinguenda sunt, quia non omnia, que dicit, omnibus temporibus aptari possunt, quoniam aliter loquitur in prosperis, et aliter in aduersis. Ecce enim modo tribulationes cordis sui dilatatas esse dicit, cum a tyrannis et hereticis persecutionem patiatur. Unde et subditur:

»uide humilitatem meam et laborem meum, et dimitte omnia peccata mea. Respice inimicos  meos, quoniam multiplicati sunt, et odio iniquo oderunt me.« Multum se ab inimicis humiliatam et laboribus fatigatam esse ostendit, suosque inimicos multiplicatos et iniquo odio succensos esse conqueritur. Unde iam non presentem uitam, sed solam suorum peccatorum remissionem et ueniam postulat. Sic enim et Apostolus ait: »Nolo uos ignorare, 346 fratres, de tribulatione nostra, que facta est nobis in Asia, quoniam supra modum grauati sumus supra uirtutem, ita ut tederet nos etiam uiuere .«

»Custodi animam meam, et eripe me, Domine, non confundar, quoniam inuocaui te.« Hoc autem  tale est ac si diceret: Non pro corpore rogo, neque hanc uitam, que non est mihi nisi labori,  longam habere desidero; animam solam custodi et eripe; et sufficit mihi. »Domine, non confundar, quoniam inuocaui te.« Sed intelligant isti tandem aliquando, quia te inuocare non est confusio. Sic enim scriptum est, quia »Stabunt iusti in magna constantia aduersus eos qui se angustiauerunt .« Et tunc quidem sanctos Dei sapientes esse cognoscent, quos stultos et fatuos esse putabant.

»Innocentes, et recti adheserunt mihi, quoniam sustinui te, Domine.« Ecce quales sunt pro quibus nunc rogo, innocentes sunt, recti sunt, tales sunt, qui tua gratia et misericordia digni sunt. Qui mihi adheserunt, non carnali amore neque carnali  affectione; non adheserunt mihi propter me, sed quoniam sustinui te.

»Redime, Deus Isrel, ex omnibus angustiis meis.« Tunc enim S. Ecclesia ex omnibus angustiis suis redimetur et liberabitur, quando tota plena et integra cum omnibus suis membris super celos exaltabitur.



PSALMUS XXu. PSALMUS DAuID.

In hoc psalmo loquitur ipse Dauid, et simul cum eo omnes alii, qui eiusdem perfectionis sunt.

»Iudica me, Domine, quoniam ego in innocentia mea ingressus sum, et in Domino sperans non infirmabor.« Iudicari se rogat propheta, quoniam  iustam causam se habere cognoscit, quod utique non fecisset, si iniustam causam se habere cognouisset. Innocentem autem se dicit esse ingressum, quoniam et si peccauit, non tamen in malitia perseuerauit. Scimus enim, quia neque innocenter ad Bersabeam ingressus est, neque innocenter Uriam interfecit. Sed quoniam digne penituit, et per prophetam a Domino audire meruit: »Dimissum est tibi peccatum tuum ,« ac si non peccasset, innocentem et iustum se esse ostendit. Quia in re magna peccatoribus consolatio datur, ut post penitentiam ita se intelligant a peccatis esse saluatos, ac si ea nunquam commisissent. Et mihi uidetur ideo prophetam ista dixisse et scripsisse, ut exemplo sui ad hanc tantam spem ceteros prouocaret.

 »Et in Domino sperans non infirmabor.« Quid est non infirmabor, nisi hanc, quam nunc habeo innocentiam, et anime sanitatem non amittam? Hoc tamen non suis uiribus, sed sola Dei misericordia se complere posse confidit. Dat autem etiam in hoc dicto ceteris exemptum, ut post penitentiam ad peccata non reuertantur.

»Proba me, Domine, et tenta me, ure renes meos, et cor meum.« Nam et si Propheta hoc non dixisset, Dei tamen est, et ad ipsum solum pertinet scrutari renes et corda. Unde non tantum rogando, quantum annuntiando hec dixisse uidetur. Ipse  enim est, qui solo intuitu probat et tentat, interrogat et cognoscit quid in renibus et quid in corde habeamus, et intentionem nostram bonam esse uidet et penitentiam fructuosam; si uero quid rubiginis, et reliquiarum adhuc ibi est, urit et sanat. Unde ipse ait: »Si oculus tuus fuerit simplex, totum corpus tuum lucidum erit .«

»Quoniam misericordia tua ante oculos meos est et complacui in ueritate tua.« Hoc autem tale est ac si diceret: Si misericordiam tuam ante oculos non habuissem et me penitentem per tuam misericordiam a peccatis absolutum esse non cognouissem, nunquam ut me iudicares et probares, te rogassem. Bene autem ait: »Et complacui in ueritate tua,« quia in hac quoque uita magnificatur,  quia penitentibus misericordiam facit, sicut se facturum esse promiserat.

»Non sedi in consilio uanitatis, et cum iniqua gerentibus non introibo. Odiui congregationes malignorum, et cum impiis non sedebo.« Isti duo uersus unum atque idem dicere uidentur. Perfecti autem sunt quicunque siue ante penitentiam siue post penitentiam hec ueraciter dicere possunt. Quid enim perfectius quam uanitati non acquieuisse et hoc ipsum in posterum se facturum esse promittere? De talibus enim Apostolus ait quia »ubi abundauit delictum, superabundauit et gratia .« Unde et in alio psalmo dicitur: »Beati quorum remisse sunt iniquitates, et quorum tecta sunt peccata. Beatus uir, cui non imputauit  Dominus peccatum .«

»Lauabo inter innocentes manus meas, et circumdabo altare tuum, Domine.« Non possumus hoc ad litteram intelligere, ut rex et propheta Dauid cum solis iustis et innocentibus conuersari potuisset; nisi forte sic intelligamus, quia mente et uoluntate cum talibus conuersabatur, cum 347 ceteris autem solo corpore habitabat. Sic enim et absentes et presentes simul esse possumus. Absentes uidelicet ab his cum quibus sumus, et presentes cum his cum quibus non sumus. Si enim non placet mihi consilium illius, qui mecum est, absens ab eo sum; si uero placet consilium illius, qui mecum non est, ubicunque est, presens illi sum. Sic enim et Apostolus: »Nostra conuersatio in celis est .« Sic et Corinthiis, et absentem, et presentem se esse dicebat. Lauat igitur manus suas inter innocentes, quia ad similitudinem illorum, cum quibus et inter quos mente et animo conuersatur, omnia opera sua, que per manus significantur, purificat et sanctificat. »Et circumdabo altare tuum, Domine.« Quare?

»Ut audiam uocem laudis tue, et enarrem uniuersa mirabilia tua.« Nundum templum fabricatum erat, sed tabernaculum, quod fecerat Moyses, et arca testamenti, et altare aureum ibi erat. Hoc igitur altare se circuire, et ea que legebantur, se audire promittit. Solum enim Heptaticum   tunc ibi legebatur, quoniam prophetarum libri nondum compositi erant. Audiebat itaque ibi laudes Domini, et omnia mirabilia eius, que in illis libris plenissime continentur; que sicut modo se facere promittit, postea in omnibus istis psalmis enarrauit et predicauit.

»Domine, dilexi decorem domus tue.« Hoc autem exponit: »Et locum tabernaculi glorie tue.« His autem uerbis domum illam, et locum illum multum se frequentasse ostendit, in quo supradictum tabernaculum, et ea que in ipso erant, continebantur. Et hoc quidem faciebat, sicut modo dixit, ut audiret uocem laudis Domini et enarraret uniuersa mirabilia eius. Quantum autem decorem domus Domini, et locum tabernaculi eius dilexerit, ex eo satis  intelligere possumus quia templum eius magno desiderio facere uoluit; omnesque expensas ibi necessarias preparauit quibus postea Salomon filius eius, uice illius templum Domini construxit.

»Ne perdas cum impiis animam meam, et cum uiris sanguinum uitam meam, in quorum manibus iniquitates sunt.« Ne perdas, inquit, cum impiis animam meam, neque me in penis illis associes, quorum concilia et congregationes iniquas ego semper odio habui, sed potius pone me cum innocentibus, inter quos mente et animo conuersatus sum.

»Dextera eorum repleta est muneribus.« Hoc est enim, quod modo dixit: »In quorum manibus iniquitates sunt.« Illorum namque manus muneribus,  et iniquitatibus plenas esse dicit, quia ad hoc munera dant, uel suscipiunt, ut innocentes et simplices homines perdant et affligant.

»Ego autem in innocentia mea ingressus sum; redime me, et miserere mei.« Ego, inquit, in innocentia mea ingressus sum, et idcirco in illa tua beatitudine simul cum innocentibus me esse confido. Quante puritatis et perfectionis uir iste fuerit, ipsa eius uerba apertissime manifestant. Nam et ipse Dominus hoc ipsum ostendit, qui pluribus in locis ualde eum commendat.

»Pes enim meus stetit in uia recta, in ecclesiis benedicam Dominum.« Hoc autem uidetur esse expositio eorum, que modo dixit: »Ego autem in innocentia mea ingressus sum.« Neque enim dubitandum  est, eorum pedes stare in uia recta, qui innocenter ingrediuntur. Quod autem ait: »in ecclesiis benedicam Dominum;« istorum omnium psalmorum commendatio est, in quibus per omnes Ecclesias ubique diffusas quotidie Deus laudatur et benedicitur.



PSALMUS XXuI. PSALMUS DAuID PRIUSQUAM LINIRETUR.

De illa unctione dicit, que facta est sibi in Hebron post mortem Saul, quando rex constitutus est. Unde apparet illis diebus hunc psalmum factum fuisse, quibus Saul interfectus est, qui eum iniquo odio persequebatur.

 »Dominus illuminatio mea, et salus mea. Quem timebo?« uidetur mihi quando Propheta hec scribebat, quia et Saulis mortem, et se in proximo regem constituendum per Spiritum sanctum preuidebat. Unde et bene in titulo dicitur: »Psalmus Dauid, priusquam liniretur.« Dominus, inquit, illuminatio mea est, qui sic me illuminare, et sua secreta, et futura mysteria reuelare dignatur, qui mihi per Spiritum suum in me loquentem, et salutem et defensionem se daturum esse promittit; et ego »quem timebo?« Neminem, quasi dicat, timebo, tanto adiutore et defensore protectus; unde et subditur:

»Dominus defensor uite mee: a quo trepidabo. Dum appropiant super me nocentes, ut edant  carnes meas?« A quo, inquit, trepidabo, dum appropiant nocentes, et super me irruere meditantur, ut edant carnes meas? In hoc enim, quod dicit: »ut edant carnes meas,« quanto odio eum persequerentur, manifeste ostendit.

»Qui tribulant me inimici mei, ipsi infirmati sunt et ceciderunt.« His uerbis Saulis mortem, et aliorum, qui in prelio 348 ceciderunt, significasse uidetur.

»Si consistant aduersum me castra, non timebit cor meum, si insurgat in me prelium, in hoc ego sperabo.« Talem, inquit, adiutorem et defensorem habeo ut nulla aduersantium castra, nullos inimicorum exercitus, et nulla insurgentium prelia timeam.

 »Unam petii a Domino, hanc requiram.« Unam, inquit, rem petii a Domino, hanc semper requiram, hanc omnibus aliis preferam, quam si mihi dederit, diues sum; si uero non dederit, omnia alia pro nichilo duco. Et que est illa? »Ut inhabitem in domo Domini omnibus diebus uite mee.« Hoc non dicunt huius seculi potentes, qui si honores. dignitates et diuitias habeant, et eorum inimici eis resistere non ualeant , hanc talem petitionem facere non curant, quia non eterna, sed transitoria diligunt. Domum Domini celestem dicit Ierusalem, cuius habitationem omnibus diuitiis preferebat. Et quasi aliquis diceret: Quare in illa domo tantopere habitare desideras? Ait:

 »Ut uideam uoluntatem Domini, et protegar a templo sancto eius.« Nemo in hac uita Dei uoluntates et consilia plene cognoscere ualet; unde et multoties nobis displicet, cum iniquis prospera, et bonis aduersa contingere uidemus. Desiderat itaque Propheta ibi esse, ubi omnem ueritatem cognoscat et nullas inimicorum insidias timeat.

»Quoniam abscondit me in tabernaculo suo, in die malorum protexit me in abscondito tabernaculi sui, in petra exaltauit me. Nunc autem exaltauit caput meum super inimicos meos, circuibo, et immolabo in tabernaculo eius hostiam iubilationis, cantabo, et psalmum dicam Domino.«  Ideo, inquit, circuibo, et immolabo, et psalmum dicam Domino, quoniam abscondit me in tabernaculo suo, et cetera que sequuntur. Nunc significationem uideamus. Potuerunt, quasi dicat Saul et omnes alii inimici mei, eiicere me, et meos de domo mea et de tabernaculo meo; sed de amplissimo tabernaculo Dei me fugare et eiicere non potuerunt. Tabernaculum Dei mundum istum intelligit, qui ad tabernaculi similitudinem celi uelamine tectus est. In hoc autem tabernaculo ita Dominus eum abscondit et custodiuit, ut omnes eius inimici neque capere, neque inuenire eum potuissent. Dies autem malorum illi sunt, in quibus mali dominantur et suas faciunt uoluntates. Quod autem ait: »Nunc autem exaltauit caput meum super inimicos  meos;« tale fuit, ac si dixisset: Nunc autem quando Saul et ceteri inimici mortui sunt, et super populum suum regem me Dominus constituere uoluit; nunc, inquam, exaltauit Dominus caput meum, id est uirtutem et fortitudinem meam super omnes inimicos meos. Sicut enim in libris Regum legitur, nulli tunc temporis in illis partibus fuerunt, qui eius uirtuti et fortitudini resistere potuissent. Et pro tanto a Deo sibi collato beneficio nunc quidem non immerito dicit: »Circuibo, et immolabo in tabernaculo eius hostiam iubilationis.« De hoc autem tabernaculo in superiori psalmo satis locutus est. Hoc est enim illud tabernaculum, quod fecerat Moyses, de quo et Apostolus dicit: »Tabernaculum factum est primum, in quo erat candelabrum, et arca testamenti,  et mensa propositionis, quod dicitur sancta .« Et hoc quidem illis diebus in illa terra erat, ad quod uidelicet Dauid toto tempore sue persecutionis accedere non potuit. Nunc autem, pace sibi concessa, se illuc ire promittit, uota sua reddere, et laudis et iubilationis hostias immolare et in psalmis Deo cantare. Sequitur:

»Exaudi, Domine, uocem meam, qua clamaui ad te; miserere mei et exaudi me.

Tibi dixit cor meum: Quesiui uultum tuum, uultum tuum, Domine, requiram.

Ne auertas faciem tuam a me, et ne declines in ira a seruo tuo.«

Sic loquitur Propheta, ac si iam ad tabernaculum Domini uenisset, ubi se cantare et iubilationis  hostias immolare promiserat. Et tale est ac si diceret: Ecce, Domine, quod semper desideraui, ad tabernaculum tuum ueni et ante conspectum tuum assisto. Nunc igitur exaudi orationem meam, qua clamaui ad te; nunc miserere mei et exaudi me? Unde? De hoc uidelicet, quod superius dixit: »Unam petii a Domino, hanc requiram, ut inhabitem in domo Domini omnibus diebus uite mee .« Hoc est enim, quod ait: »Tibi dixit eor meum: Quesiui  uultum tuum, uultum tuum, Domine, requiram.« Quid est enim uultum tuum, Domine, requiram, nisi unam petii a Domino, hanc requiram? Et quis potest uidere uultum Domini, nisi ille qui habitat in domo Domini?  O rex sapientissimus et aliorum omnium religiosissimus, qui regnum, quod illis diebus acceperat, relinquere, et celestia gaudia toto corde desiderabat? »Ne auertas faciem tuam a me, ne declines in ira a seruo tuo. Adiutor meus esto, ne derelinquas me, neque despicias me, Deus salutaris meus.« Sic loquitur Propheta, ac si faciem suam ab eo Dominus a uertisset, eique se iratum ostendisset, atque dixisset: Impossibile petis; et que postulas, modo impetrare non potes: dabuntur tibi in tempore suo, et noli timere quia te non deseram  seram 349, neque derelinquam. Hoc autem sequentia significare uidentur.

»Quoniam pater meus, et mater mea dereliquerunt me, Dominus autem assumpsit me.« Quis est iste pater, nisi mundus de quo Dominus ait: »Filii huius mundi prudentiores filiis lucis sunt in generatione sua :« de qua et Ieremias: »Maledictus uir, inquit, qui nuntiauit patri meo, dicens: Natus est tibi filius masculus ;« mater uero iniquitas est, sicut idem Propheta testatur, ubi ait: »Quoniam in iniquitatibus conceptus sum .« Dicitur autem et de diabolo, quia omne sublime uidet, et quia ipse est rex super omnes filios superbie. Qua in re omnium iniquorum superbia mater esse ostenditur. Illi igitur  soli a Domino suscipiuntur, quos iste pater, et hec mater derelinquit.

»Legem mihi constitue, Domine, in uia tua, et dirige me in semitam rectam  propter inimicos meos.« Quia, inquit, petitio mea modo exaudiri non potest, et me adhuc in hoc mundo inter inimicorum meorum insidias habitare iubes, eamdem mihi legem constitue in uia tua, quam et aliis constituisti. De hac autem lege in alio psalmo dicitur: »Quis est homo, qui timet Dominum  ? legem tatuit ei in uia quam elegit .« Et quare illam legem sibi constitui dicit, quam omnibus hominibus constitutam esse cognoscit, nisi quia plus ceteris se peccare timet, si forte a uia iustitie aliqua occasione declinauerit? Unde et Dominus ait:  »Seruus sciens uoluntatem Domini sui, et non faciens, digna uapulabit multis; qui uero nescit, et non fecit, uapulabit paucis .«

»Ne tradideris me in animas persequentium me.«  Per hos autem malignos spiritus intelligimus, quorum desiderium est maxime, ut uiros iustos a recto itinere declinare et in peccata ruere faciant. Sunt enim, sicut scriptum est. esce eius electe, de quibus subditur: »Quoniam insurrexerunt  in me testes iniqui, et mentita est iniquitas sibi.« Isti enim sunt, qui beatum Iob accusauerunt, et falsum testimonium contra eum reddiderunt, et ante conspectum Dei sanctos eius accusare non cessant die ac nocte. Sed mentita est iniquitas sibi. Unde et in alio psalmo legitur: »Conuertetur dolor eius in caput eius, et iniquitas eius in uerticem eius descendet .«

»Credo uidere bona Domini in terra uiuentium.« Quamuis, inquit, falsi testes insurgant contra me; ego tamen credo et nullatenus dubito, quia petitio mea exaudita est et uideo bona Domini in terra uiuentium. Audio enim ipsum Dominum in me loquentem; audio Spiritum sanctum me consolantem, et dicentem: »Exspecta Dominum, et uiriliter age,  et confortetur cor tuum, et sustine Dominum.« Hinc est enim, quod alibi ait: »Audiam quid in me loquatur Dominus Deus .«



PSALMUS XXuII. PSALMUS IPSI DAuID.

Iste titulus hoc dicere uidetur, quod ipse Dauid loquatur ea, que in hoc psalmo continentur. Ipsi Dauid, id est Christo Domino Saluatori nostro.

»Ad te, Domine, clamaui; Deus meus, ne sileas a me, et ero similis descendentibus in lacum.« Hec uox non est solummodo Dauid, sed omnium aliorum, qui eamdem fidem habent, quam habet Dauid. »Ad te, inquit, Domine, clamaui; ne sileas a me.« Quid est »ne sileas a me,« nisi responde mihi?  Et quid est responde mihi, nisi exaudi orationem meam? Si enim hoc non feceris, »ero similis descendentibus in lacum.« De quo alibi dicit: »Lacum aperuit, et effodit eum, incidit in foueam quam fecit .«

»Exaudi uocem deprecationis mee, dum oro ad te, et dum extollo manus meas ad templum sanctum tuum.« Hinc est, quod alibi ait: »In noctibus extollite manus uestras in sancta .« Idem enim significat »in sancta,« quod ad templum sanctum tuum. Quotiescunque igitur in orationibus nostris manus extollimus, ad templum sanctum Dei eas extollimus, quoniam etsi idem templum non uideamus, cordis tamen intentione diriguntur.

 »Ne simul trahas me cum peccatoribus, et cum operantibus iniquitatem ne perdas me.« Pura oratio est, nec indiget expositione, quoniam facilis est ad intelligendum.

»Cum his, qui loquuntur pacem cum proximo suo; mala autem sunt in cordibus eorum.« Hoc fecit Iudas proditor, qui Saluatorem nostrum uerbis pacificis, et dolo  tradidit; cum quo se partem habere non dubitent, quicunque eum in tali facto imitati fuerint. Hoc est enim quod eis Propheta in sequentibus imprecatur.

 »Da illis, Domine, secundum opera eorum, et secundum nequitiam studiorum ipsorum retribue illis. Redde retributionem eorum 350 ipsis.« Illam uidelicet retributionem, qua digni sunt.

»Quoniam non intellexerunt opera Domini, et in opera manuum eius non considerauerunt.« Omnia opera Domini bona; quia »uidit Deus cuncta, que fecerat, et erant ualde bona .« Ad tanti igitur operatoris exemplum, omnia opera nostra dirigere debemus, ut in nostris quoque operibus non nisi bonum inueniatur. Isti autem econtra fecerunt, et nil nisi malum in suis operibus esse uoluerunt. Et ideo fiat illis quod sequitur:

»Destrue illos, nec edificabis eos.« Utilis destructio est, quam bona edificatio sequitur. Taliter  Apostolus destructus et reedificatus dicebat: »uiuo ego, iam non ego, uiuit uero in me Christus .« Isti autem sic destruentur, sicut illi, de quibus dicitur: »Et tanquam uas figuli confringes eos. Benedictus Dominus, quoniam exaudiuit uocem deprecationis mee .« Gratias agit Deo, quia uidet completum totum id, quod super iniquos et proditores imprecatus fuerat. Spiritus enim, qui in eo loquebatur subito, et in momento quod futurum erat, quasi iam factum esset, sibi ostendebat.

»Dominus adiutor meus, et protector meus, et in ipso sperauit cor meum, et adiutus sum.« Despicit iam contra eos amplius loqui, quos tam miserabiliter destructos uidet, atque damnatos. Sed letatur,  et sicut ceperat in agendo gratias perseuerat, de adiutorio et protectione sibi diuinitus concessa.

»Et refloruit caro mea, et ex uoluntate mea confitebor illi.« Hoc autem et de penitentia, et de baptismo intelligi potest, quibus totus homo iuuenescit et renouatur. Quod autem ait: »Et ex uoluntate mea confitebor illi;« illam confessionem laudabilem esse ostendit, que non coacta, sed spontanea est, quam caritas, et amor, et dilectio facit.

»Dominus fortitudo plebis sue.« Hoc est enim, quod alibi ait: »Hi in curribus, et hi in equis, nos autem in nomine Domini Dei nostri magnificabimur .« Ipse est fortitudo nostra, qui suis  discipulis ait: »Sine me nichil potestis facere . Et: »Protector saluationum Christi sui est.« Hoc autem tale est ac si diceret: Quos Filius saluauit et suo sanguine redemit, eos Pater protegit et defendit, ut per salutaria eos, qui saluati sunt, intelligamus. Nunc Propheta ad Deum conuertitur, ut populum et hereditatem suam saluet, benedicat, regat et extollat, et orat, dicens: »Saluum fac populum tuum, Domine, et benedic hereditatem tuam, et extolle illos usque in seculum.«



PSALMUS XXuIII. PSALMUS DAuID IN CONSUMMATIONE TABERNACULI.


Hoc tabernaculum sancta Ecclesia est. Quod quidem tunc et perfectum, et consummatum est, quando Saluator noster in cruce positus spiritum emisit. Cum autem dedissent ei acetum cum felle mistum, et ille gustasset, et bibere noluisset, ait: »Consummatum est, et inclinato capite tradidit spiritum .« Consummatum, inquit, et perfectum est tabernaculum, in quo tempore mee incarnationis usque ad hanc horam laborare non destiti.

»Afferte Domino, filii Dei, afferte Domino filios arietum.« Filii Dei illi sunt, de quibus Euangelista ait: »Quotquot autem receperunt eum, dedit eis potestatem filios Dei fieri, his qui credunt in  nomine eius .« Et in alio loco. »Charissimi filli Dei sumus, et nondum apparuit quod erimus .« Arietes uero apostoli, et doctores, qui in toto grege ecclesiastico maiores sunt, et principatum tenent, et aqua et Spiritu sancto non hedos, sed agnos Domino generant. Dicat igitur Propheta, et simul cum eo quilibet fidelis: Ecce tabernaculum consummatum est, et ualde dignum, ut in eius consummatione Deo nostro munera offeramus. Sed que munera? »Filios arietum.« Quid uero per filios arietum, nisi agnos, id est innocentes, simplices et mansuetos intelligamus? Talia igitur munera filii Dei, id est episcopi et sacerdotes quotidie offerunt Deo. Hinc est enim, quod Dominus ait: »Reddite que sunt  Cesaris Cesari, et que sunt Dei Deo .«

»Afferte Domino gloriam, et honorem: afferte Domino gloriam nomini eius.« Gloriam et honorem illi offerunt, qui uerbis et operatione illum predicant et laudant. Offerunt autem et illi gloriam nominis eius, qui de salute, quam in nobis operatus est ei gratias agunt, eum magnificant et benedicunt: Nomen namque illius est iehsu, quod Saluator interpretatur.

»Adorate Dominum in aula sancta eius.« Ecce, inquit, tabernaculum constructum est, et aula Dei, per quam Ecclesia intelligitur, consummata est; ibi eum adorate, ibi eum predicate et magnificate. Cum  autem hec diceret Propheta, uidit in spiritu apostolos et predicatores ubique gentium Deum laudare et predicare, et infinitam multitudinem ad fidem Christi et ad Ecclesiam festinare. Unde nimia letitia commotus ait: »uox Domini super aquas, Deus maiestatis«  »super aquas, et Dominus intonuit super aquas multas.« Aque multe 351 sicut scriptum est, populi multi.  Super aquas igitur uox Domini sonat et intonat, quando sancti predicatores uerbum Dei in Ecclesia predicant. Et quia non ipsi sunt, qui loquuntur, sed Spiritus sanctus loquitur in eis, bene hic dicitur, quia »Deus maiestatis intonuit super aquas multas.« Possumus autem per aquas multas baptismatis quoque  aquas intelligere, super quas uox Dei benedicentis per ora sacerdotum quotidie auditur. Et quasi aliquis diceret: Unde hoc probas, quod hec uox Domini sit, que intonuit super aquas multas? subdidit, dicens:

»uox Domini in uirtute: uox Domini in magnificentia.« Nisi, inquit, uox Domini esset, hanc tantam uirtutem et efficaciam non haberet. Quid enim mirabilius, quid gloriosius, quam cecos illuminare, leprosos mundare, mortuos suscitare, et impios et peccatores tam subito aquis baptismatis sanctificare? Hec uox destruxit templa deorum, confregit idola, fugauit demones, et maiores huius mundi potestates ab altitudine sue superbie humiliauit, et ad Christi fidem conuertit. Unde et in sequentibus  dicitur; quia confregit cedros, flammas diuisit, solitudines concussit, ceruos preparauit et condensa reuelauit. Probatum est igitur, quia hec uox Domini est, que tanta uirtute, tantaque magnificentia declaratur. Sed cuius Domini?

»uox Domini confringentis cedros, et confringet Dominus cedros Libani, et comminuet eas tanquam uitulum Libani, et dilectus sicut filius unicornium.« Per cedros autem diuites et potentes huius seculi intelligere debemus, quarum quidem alie sua sponte confringuntur et sub Christi iugum humiliantur, sed talis confractio bona est; alie uero in nimiam altitudinem superbie eleuate excidentur, confringentur et in ignem mittentur; sicut scriptum est: »Omnis arbor, que non facit fructum  bonum, excidetur, et in ignem mittetur. Et confringet Dominus cedros Libani .« Per Libanum et cedros Libani Hierusalem et habitatores eius significantur, quoniam illa ciuitas inter alias ciuitates aliquando nobilissima fuit, eiusque habitatores, et diuites, et potentes, et sapientes fuerunt. Hos autem iam ex maxima parte confractos, et comminutos esse uidemus, quos tamen adhuc maiorem in iudicio penam habituros esse putamus; unde et in Zacaria propheta loquitur: »Aperi, Libane, portas tuas, et deuoret ignis cedros tuas .« Et hoc quidem tempore Titi et uespasiani completum est, quando capta urbe, et simul cum illo templo nobilissimo tota succensa,  eius habitatores igne et fame, et aliis penis miserabiliter perierunt, preter illos, qui in captiuitatem et in seruitutem ab hostibus ducti fuerunt. De quibus adhuc subditur:

»Et comminuet eos tanquam uitulum Libani.« De illo uitulo dicit, de quo in Exodo et in Leuitico scriptum est; qui immolandus prius totus in frusta concidebatur et super struem lignorum componebatur. Et tunc demum, igne supposito, totus incendebatur. Ad cuius uidelicet similitudinem has cedros superbissimas comminuendas esse minatur.

»Et dilectus sicut filius unicornium.« De hoc dilecto Dominus ait: »Hic est Filius meus dilectus, in quo mihi bene complacui .« De  quo in Canticis canticorum Ecclesia dicit: »Dilectus meus candidus et rubicundus, et electus ex millibus .« Itemque: »Fuge, dilecte mi, assimilare capree, hinnuloque ceruorum super montes aromatum .« Hic igitur dilectus comminuet, confringet et dissipabit illum populum impium et ingratum, sicut filius unicornium, qui omnia sibi irato occurrentia prosternit atque comminuit. Hoc autem animal rhinoceros grece uocatur, cui super nasum unum solummodo cornu est tante ualetudinis, ut nullum sibi animal resistere possit. Egregie igitur rhinoceroti Saluator noster comparatur, de quo scriptum est: »Dominus iudicabit fines terre, et dabit imperium regi suo, et sublimabit cornu Christi sui .«

 »uox Domini intercidentis flammam ignis: uox Domini concutientis solitudinem, et commouebit Dominus desertum Cades.« Magna flamma erat inter Iudeos et gentiles, quia uterque populus sue legis et religionis igne succensus, nullam ad inuicem communionem habere uolebant. Unde et beatus Petrus a Iudeis redarguitur, quod ad hominem preputium habentem intrauerit. Qui nimirum reddita ratione omnem illam flammam, et indignationem, que in illorum cordibus uersabatur, exstinxit. In quo uidelieet exemplo manifeste apparet, quomodo uox Domini flammam ignis intercidit. Unde et subditur: quia »uox Domini concussit solitudinem« , »et commouebit desertum Cades,« id est Iudeos. Nam isti et illi, audito uerbo predicationis,  timore futuri iudicii concussi et commoti ad fidem Christi conuersi sunt et penitentiam agere ceperunt. Quibus interrogantibus beatus Ioannes precursor Domini respondisse legitur: »Ego sum uox clamantis in deserto, parate uiam Domino . Itemque: Penitentiam agite, appropinquauit enim regnum celorum .« Et Iudeis quidem dicebat: »Qui habet duas tunicas, det non habenti ,« militibus uero, qui ex gentibus erant: »Neminem concutiatis, nemini calumniam faciatis. Estote contenti stipendiis uestris .« Sic itaque uox Domini et solitudinem concutiebat et desertum commouebat. Sed quod desertum? Desertum Cades. 352 Cades enim interpretatur sancta,  per quod satis conuenienter ille populus figuratur, qui ex cunctis gentibus a Deo electus et sanctificatus fuerat.

»uox Domini preparantis ceruos, et reuelabit condensa, et in templo eius omnes dicent gloriam.« Quid per ceruos nisi apostolos intelligamus, ad currendum agiles, ad predicandum ueloces, serpentes interficientes, uenenum non timentes et ad fontes aquarum desiderantes? Hos autem preparauit Dominus ad Euangelium predicandum, et ad Scripturas reuelandas et exponendas. Unde et subditur.  »Et reuelauit condensa.« Per hos enim Dominus reuelabit condensa, multumque obscura utriusque Testamenti sacramenta. Unde et Ioannes apostolus cum hec condensa uideret, et librum septem sigillis signatum conspiceret; multumque fleret, quod nullus ad librum aperiendum idoneus inueniretur, dictum sibi est, ut non fleret, quia »uicit leo de tribu Iuda, radix Dauid, aperire librum, et soluere septem signacula eius .« Sic igitur Dominus prius apostolis, et per apostolos nobis hec condensa reuelare dignatus est. »Et in templo eius omnes dicent gloriam;« quod utique non fecissent, nisi liber apertus, et condensa reuelata fuissent.

 »Dominus diluuium inhabitabit, et sedebit  Dominus rex in eternum.« Et superius quidem aquas multas posuit, nunc autem non multas aquas, sed ipsum diluuium ponit, in quo nulla defuit aqua; ut per hoc intelligamus uniuersum mundum ante seculi consummationem ad fidem Christi conuertendum esse; unde et subditur: quia »sedebit Dominus rex in eternum.« Cum enim omnia ei subiecta fuerint, omnesque mundi huius nationes eius fidem susceperint; tunc omnibus manifestum erit, quia solus rex, et Dominus regnat in eternum.

»Dominus uirtutem populo suo dabit.« Dedit enim iam, sed maiorem adhuc daturus est, quia totus mundus per ipsum, et ab ipso iudicabitur. Unde et Apostolus dicit: »An nescitis quia mundum iudicabitis? Si ergo per uos mundus iudicabitur, indigni  estis, qui de minimis iudicetis .« Et tunc quidem »benedicet populo suo in pace.« Quid est in pace? In seipso. »Ipse enim est pax uestra, qui fecit utraque unum .« Qui igitur illam benedictionem suscipient, simul cum eo suscipient uitam eternam.



PSALMUS XXIX. PSALMUS CANTICI IN DEDICATIONE DOMUS DAuID.

Domus Dauid Ecclesia est, que quotidie edificatur et sanctificatur. Quotidie igitur iste psalmus cantandus est; si quidem in dedicatione domus Dauid cantari iubetur. Et consummatio quidem breui tempore fuit; dedicatio uero longo tempore perseuerat: quoniam et si breui tempore baptizatur  homo, et Christianus efficitur, quanto tamen tempore uiuit dedicandus,  purificandus et sanctificandus est. Unde et de sacerdotibus per Moysen a Deo precipitur, ut post consecrationem suam adhuc septem diebus manus eius ungantur. Omni namque tempore fit, quod septem diebus fit, quia non sunt dies nisi septem.

»Exaltabo te, Domine, quoniam suscepisti me, nec delectasti inimicos meos super me.« Ipsa Ecclesia loquitur hec uerba in dedicatione sua et in dedicatione filiorum suorum. Exaltabo te, inquit,  o Domine, laudabo, et magnificabo nomen tuum. Et certe Deus exaltari non potest, quia super omnia excelsus est. »et magnitudinis eius non est finis .« Exaltari tamen dicitur a nobis, quando eius magnitudinem, potentiam et gloriam predicamus, et his, qui eum ignorant, annuntiamus. Quod autem ait: »Quoniam suscepisti me;« tale est ac si diceret: Multum te offendi, longe a te recessi: »longe« est enim »a peccatoribus salus .« Abii, quod non debui, in regionem longinquam, porcos paui, egere cepi, et in me tandem reuersa, tueque dulcedinis recordata, ad te per penitentiam redii. Tu uero quid fecisti? Suscepisti me, ornasti, decorasti, ad conuiuium tuum me uocasti, et tui corporis, et sanguinis deliciis  satiasti, et idcirco tantis tuis beneficiis memor exaltabo te. »Nec delectasti inimicos meos super me.« Letantur inimici nostri maligni spiritus, quando peccamus, delectantur uero et iucundantur, quando in peccatis perseueramus. Hoc igitur dicere et cantare potest illa anima, quam cito penitet et non diu in peccato perseuerat. Unde et subditur:

»Domine Deus meus, clamaui ad te, et sanasti me; Domine, abstraxisti ab inferis animam meam, sanasti me a descendentibus in lacum.« Multum, inquit, anima mea 353 iam infirmabatur, et iam inter mortuos computabatur, et cum descendentibus in lacum a malignis spiritibus ad inferos trahebatur; quando ego et mei, et tui recordata clamaui  ad te, et quod ego digna non eram, exaudisti me, sanasti, et ab inferis abstraxisti, et a descendentibus in lacum me tua sola pietate et misericordia saluasti. Nonne uides quam bene omnia hec Ecclesie dedicationi conueniant?

»Psallite Domino, sancti eius, et confitemini memorie sanctitatis eius.« Psallite, inquit Ecclesia, Domino, omnes sancti eius, laudate, predicate et magnificate eum in hac mea et uestra dedicatione, qui sic nos diligit, sic nos mundat, sic sanat, sic lauat, sic ab omni peccatorum nostrorum sorde purificat et sanctificat: »Et confitemini memorie sanctitatis eius;« sicut et ipse nostri semper memoriam habet, et fidelium suorum nunquam obliuiscitur. Et super hec omnia ita facere ualde necesse  est. Unde hoc?

»Quoniam ira in indignatione eius, et uita in uoluntate ipsius.« Contendite, inquit, ut eum placare, et eius bonam uoluntatem habere ualeatis, et nolite eum ad indignationem et iracundiam prouocare, quoniam ira intolerabilis est in indignatione eius, et uita eterna est in illius bona uoluntate. Et quasi aliquis diceret: Tu nos psallere et predicare iubes, et inimicorum insidias non consideras, qui ad rapiendum, et tenendum, et interficiendum parati sunt. Ad quod ipsa:

»Ad uesperum demorabitur fletus, et ad matutinum letitia.« Hec, inquit, persecutio cito transiet, cito hec tristitia uertetur in gaudium; qui usque ad uesperum habebit tristitiam, in matutino  habebit letitiam. »Nolite itaque timere eos, qui occidunt corpus, quoniam animam non possunt occidere .« Per uesperum ergo, quod diei finis est, mortem hanc temporalem intelligamus, que et ipsa uite nostre terminus est, quo uidelicet termino omnis fletus sanctorum, et tristitia cessat, et confestim ad matutinum, id est ad illius diei initium ueniunt, de quo scriptum est: »Quia melior est dies una in atriis tuis super millia .« Possumus autem per uesperum huius mundi finem, per matutinum uero alterius uite initium intelligere, quando sancti de huius uite tenebris exeuntes in eterne lucis beatitudinem intrabunt. Quam egregie sancta mater Ecclesia membra sua, et filios suos consolatur in tempore dedicationis  sue!

»Ego autem dixi in mea abundantia, non mouebor in eternum.« Diues, inquit, sum, omnibus bonis abundo: »Dominus regit me, et nichil mihi deest .« In hac autem mea abundantia et dixi, et dico, non mouebor in eternum: »Neque mors, neque uita, neque sublimitas, neque profundum, neque presentia, neque futura, neque aliqua creatura poterit me separare a caritate Dei, que est in Christo Iesu .« Seuiant inimici quantum uelint, minentur flammas, et cruces, et omnia tormentorum genera, supra firmam petram firmata sum, non mouebor in eternum.

»Domine, in bona uoluntate prestitisti decori meo uirtutem.« Et decorem, inquit, mihi dedisti,  et super decorem, hanc quam habeo uirtutem addidisti. Hoc autem nullis precedentibus meritis, sed ex bona uoluntate tua. Hinc est enim, quod Apostolus ait: »Non est uolentis, neque currentis, sed miserentis est Dei. Quid enim habes, quod non accepisti?«  Omnis igitur uirtus, constantia et fortitudo sanctorum non ipsorum, sed Dei est. Unde et subditur:

»Auertisti faciem tuam a me, et factus sum conturbatus.« Et Dominus quidem a sanctis suis faciem suam non auertit, sed ut probentur et manifesti fiant, eos aliquando affligi permittit, et tunc quidem faciem suam auertisse uidetur. Sed si conturbantur, et ipsa tormenta sustinere non ualent, subito  ad protegendum et consolandum presto est, ut facile intelligant se suis uiribus pugnare non posse; unde et alibi dicunt: »In Deo faciemus uirtutem, et ipse ad nichilum deducet inimicos nostros .« Sed quid debent facere sancti, quando se inter ipsa tormenta conturbatos esse cognoscunt? Sequitur:

»Ad te, Domine, clamabo, et ad Deum meum deprecabor.« Ecce quomodo, et quibus armis pia mater ad pugnandum instruit filios suos. Nam et Saluatorem nostrum discipulos suos tempore passionis sue admonuisse legimus: »Orate, inquit, ne intretis in tentationem: spiritus enim promptus est, caro autem infirma .« Orant igitur sancti ut non mortem euadant, sed ne in tormentis  contra Deum aliquid agant. Unde et subditur: »Que utilitas in sanguine meo, dum descendo in corruptionem?« Hoc autem tale est ac si diceret: Quid prodest mihi sanguinem fudisse, et tot et tanta tormenta sustinuisse, si modo me inimici mei me corrumpere et decipere poterunt? Possumus autem et de Christi sanguine hoc intelligere, quem ideo Ecclesia suum esse dicit, quoniam pro ipsa solummodo effusus est.

»Nunquid confitebitur tibi puluis, aut annuntiabit ueritatem tuam?« Hic est ille puluis, de quo alibi dicitur: »Quem proiicit uentus a facie terre .« Si igitur sancti peribunt, et tormentorum timore, et sue fidei sinceritate corrupti fuerint, quis confitebitur Domino? Quis ueritatem eius amplius  predicabit et annuntiabit? Sequitur:

»Audiuit Dominus, et misertus est mihi: Dominus factus est mihi adiutor.« Hec autem uerba, que Ecclesia, uel SS. martyres tempore sue afflictionis dicebant, siue potius mente tractabant, audiuit Dominus 354 afflictorum omnium consolator, et dignam eis, atque necessariam tribuit consolationem. Unde et subditur:

»Conuertisti planctum meum in gaudium mihi.« Hoc autem faciebat Dominus, quando uel a tormentis liberabat sanctos suos, uel tolerandi fortitudinem et constantiam dabat.

»Conscidisti saccum meum, et precinxisti me letitia.« Quid per saccum, nisi corpus mortale et corruptibile, in quo quasi in uilissimo sacco  anima clauditur et continetur, intelligamus? Hoc autem nisi conscissum fuerit, et anima libera inde euolauerit, plenam letitiam sancti Dei habere non possunt. »Ut cantet tibi gloria mea, et non compungar.« Hec, inquit, Domine, qui gloria mea es, mihi prestitisti, planctum meum in gaudium conuertisti, saccum meum conscidisti, letitia me precinxisti, ut amodo secura et sine omni sollicitudine tibi cantem canticum letitie et exsultationis, et non compungar. Ibi compunctio nulla est, ubi neque peccatum, neque peccati timor ullus est. »Domine Deus, confitebor tibi.« Confessio ista, sicut pluribus in locis pro laude ponitur, qua simul cum angelis in celesti Ierusalem sancti omnes ineffabili gaudio et letitia Domino iubilant.



PSALMUS XXX. IN FINEM PSALMUS DAuID.


Sepe iam diximus quid significet in finem, et quid significet psalmus Dauid. »Nos enim sumus, dicit Apostolus, in quos fines seculorum deuenerunt .« Ecclesia itaque loquitur in hoc psalmo, in qua quia omnes continentur, omnium suscipit personas. Nunc pro ipsis apostolis, ceterisque Ecclesie doctoribus, nunc pro martyribus, nunc pro confessoribus, nunc pro perfectis, nunc pro imperfectis, nunc pro quibusdam, nunc pro omnibus; que si etiam pro ipso capite aliquando  loquatur, non erit inconueniens, quia et caput pars corporis est, et ipsa maxima et principalis. Unde et in superiori psalmo dicit: »Que utilitas in sanguine meo?« id est in sanguine, quem pro me fudisti.

»In te Domine, speraui, non confundar in eternum, in tua iustitia libera me, et eripe me. Inclina ad me aurem tuam, accelera, ut eripias me. Esto mihi in Deum protectorem, et in locum refugii, ut saluum me facias.« Docet nos mater nostra S. Ecclesia, quanta instantia orationi incumbere et insistere debeamus, ex eo quod id ipsum tam sepe repetit. Nam et Apostolus hoc dicit: »Sine intermissione orate .« Et Dominus in Euangelio: »Petite, inquit, et accipietis,  querite, et inuenietis, pulsate, et aperietur .« Dat etiam similitudinem de illo, qui ab amico suo tres panes petebat ; cumque ille per totam noctem surgere noluisset, et ipse econtra tota nocte petitioni instaret; tandem illius improbitate fatigatus, surrexit, et dedit illi quotquot habebat necessarios. »In te, inquit, Domine, speraui,« etc., quia in te speraui, non confundar in eternum. Unde et Apostolus: »Spes, inquit, non confundit .« Confunderet enim si semper speraret, et sperata nunquam reciperet. Sicut desperatione nichil est deterius, ita firma spe nichil est melius. Quod autem ait: »in tua iustitia libera me, et eripe me;« tale est ac si diceret:  Ita fac, ut iustitia tua dictat. Cetera uero,  que sequuntur, idem significant.

»Quoniam firmamentum meum, et refugium meum es tu.« Ideo, inquit, dixi: »Esto mihi in Deum protectorem, et in locum refugii,« quoniam alium protectorem, aliud firmamentum et aliud refugium preter te ego non habeo. Scio enim, quia maledictus est omnis, qui sperat in homine, et ponit spem suam in brachium suum, et a Deo recedit cor eius. »Et propter nomen tuum dux mihi eris, et enutries me.« Nomen Domini est iehsu: iehsu autem Saluator interpretatur. Magna igitur ratio est, ut propter nomen suum saluet, protegat, ducat et nutriat fideles suos, qui ideo sic uocatus est ut ista faceret, et nisi hec facturus esset, sic uocatus non fuisset.

 »Et educes me de laqueo isto, quem occultauerunt  mihi; quoniam tu es protector meus, Domine.« Quis enumerare ualeat omnes laqueos, quos tyranni, heretici et maligni spiritus occultauerunt sanctis et fidelibus Christi? Quid est igitur quod singulariter hic dicitur, de laqueo isto, nisi quia, cum deceptio in genere una sit, multe tamen sunt species deceptionis? Unde et alibi dicitur: »Anima mea sicut passer erepta est de laqueo uenantium .« Et illud: »Quoniam ipse liberauit me de laqueo uenantium, et a uerbo aspero .«---»Quoniam tu es protector  meus, Domine, in manus tuas commendo spiritum meum.« Timeo, inquit, inimicorum laqueum, timeo eorum occultas et callidas deceptiones; faciant de corpore meo quidquid uelint, spiritum uero tibi commendo. Hoc enim et de beato Iob 355 legitur, quia Dominus cum dedisset potestatem Satan super eum, animam autem conseruare precepit . Nam et ipse Saluator noster in cruce positus spiritum suum Domino commendauit  ; quatenus nos doceret, quid in tali euentu facere debeamus.

»Redemisti me, Domine Deus ueritatis.« Tibi, inquit, spiritum meum commendo, qui supra modum me direxisti, dum tui sanguinis pretio me redemisti; et hoc quidem ne spiritus meus periret,  fecisti. In eo uero quod Deum ueritatis eum uocat, maiorem se securitatem inde habere ostendit, quia non potest non facere, quod promisit. Dixerat enim: »Non uos deseram, neque derelinquam .« Et: »Ecce ego uobiscum sum omnibus diebus usque ad consummationem seculi .« Itemque: »Nolite timere eos qui occidunt corpus, animam autem non possunt occidere .«---»Odisti obseruantes uanitatem superuacue.« De uanitate dicit Salomon: »uanitas uanitatum, et omnia uanitas .« Et Apostolus: »uanitati enim creatura subiecta est non uolens .« Et hic idem Propheta: »uerumtamen uniuersa uanitas omnis homo uiuens .« Cum igitur nemo sit sine uanitate,  bene hic additum est, »superuacue,« ut illos solos odio habere intelligamus, qui superuacue uanitatem faciunt, et obseruant, non autem eos, qui etiam nolentes, ut Apostolus docet, uanitati subiecti sunt . Illi itaque superuacue subiecti sunt uanitati, quibus ipsa uanitas ita placet, ut nunquam cessent a uanitate. Per quos uidelicet illos intelligimus, qui usque in finem in sua malitia perseuerant.

»Ego autem in Domino sperabo, et exsultabo, et letabor in tua misericordia.« Qui ita loquitur aperte ostendit, se non esse de illis, qui superuacue uanitatem obseruant.

»Quia respexisti humilitatem meam, saluam fecisti  de necessitatibus animam meam nec conclusisti me in manus inimici. Statuisti in loco spatioso pedes meos.« Ideo, inquit, exsultabo et letabor de tua misericordia, quia maximam et inestimabilem misericordiam tuam super me esse cognosco. De hoc uidelicet, quod in tempore persecutionis respexisti humilitatem meam, et saluam fecisti de multis necessitatibus animam meam, et cum inimicus meus captam, et deceptam, et penitus superatam esse putaret, liberasti me et non conclusisti in manus inimici, sed statuisti in loco spatioso pedes meos, quia  inde amplius dilatata sum, unde me angustatam, et ad nichilum redactam esse credebant. Nullo namque tempore tantum creuit Ecclesia, tantumque dilatata est, quantum tempore persecutionis. Occidebatur unus, et eius fide et constantia multi alii ad fidem conuertebantur.

»Miserere mihi, Domine, quoniam tribulor.« Unde? »Conturbatus est in ira oculus meus, anima mea, et uenter meus.« Quod Ecclesia modo se letam et exauditam, et de omnibus suis angustiis, et necessitatibus liberatam esse dicit, modo uero conturbatam, afflictam, contristatam et multis iniuriis circumuentam, conqueritur; ad diuersa tempora referendum est. Quoniam  de pace sibi diuinitus concessa gaudebant sancti, aliquando uero tantis  angustiis afficiebantur ut tederet eos etiam uiuere , sicut Apostolus ait. Unde et modo dicit: »Miserere mihi, Domine, quoniam tribulor.« Et mox ipsius tribulationis causam ostendens, subiungit, dicens: »Conturbatus est in ira oculus meus, anima mea, et uenter meus.« Sed quid per oculum Ecclesie, nisi apostolos et doctores intelligamus? Isti sunt enim, qui ceteros illuminant, et uiam ueritatis ostendunt, et in uiam mandatorum Dei dirigunt, et errare non permittunt. Per animam autem iidem ipsi significantur, qui et aliis uitam prestant. Et sic sunt in Ecclesia, ut anima in corpore. uenter autem illi sunt, qui omnibus aliis molliores et imperfectiores sunt. In his autem tota Ecclesia consistit. In ira autem et furore iniquorum hominum  totam se Ecclesia conturbatam esse ostendit, dum et oculum, et animam, et uentrem conturbatum sibi esse dicit.

»Quoniam defecit in dolore uita mea, et anni mei in gemitibus.« Hec est igitur causa quare sic Ecclesia conturbata est, quoniam omnes dies uite illius in dolore, et gemitibus fiunt, et finiunt. »Infirmata est in paupertate uirtus mea, et ossa mea conturbata sunt.« Maior est paupertas hominum quam diuitiarum. Unde et pauperem se Ecclesia dicit, quando aliqua occasione filios amittit. Tali igitur paupertate infirmatur, quia is deficientibus, non est, qui ueritatem defendere ualeat. Unde ipsa quoque ossa sua conturbata esse dicit, per que fortiores  quosque intelligimus, qui cetera membra portare et sustinere solebant.

»Super omnes inimicos meos factus sum opprobrium uicinis meis nimium, et timor notis meis.« Fuit enim aliquando ut ipsi uicini, et propinqui plus sanctos affligerent et irriderent, quam ceteri eorum inimici. Quod quidem et beato Iob amicos olim fecisse cognouimus. Erant autem et timor notis suis, illis uidelicet, qui eiusdem erant religionis, sed non eiusdem 356 perfectionis, quia ad ipsos multoties accedere timebant, ne forte cum illis caperentur et  tenerentur. Hoc enim faciebat et Nicodemus, qui non in die, sed in nocte ueniebat ad Iesum . Unde et sequitur:

»Qui uidebant me foras fugiebant a me, excidi tanquam mortuus a corde  .« Qui, inquit, uidebant me, id est qui me uidere desiderabant, illico ut me uidebant, propter causam meam, modo superius dictam, fugiebant. Unde factum est ut mei penitus obliuiscerentur. Et hoc est, quod dicit: »Excidi tanquam mortuus a corde, et a memoria eorum. Et factus sum sicut uas perditum;« quoniam sic me habuerunt quasi impium, et perditioni obnoxium. Unde in Euangelio Dominus ait: »ueniet hora, ut omnis, qui interficiet uos, arbitretur obsequium se prestare Deo .« Usitatissimum  est in diuino eloquio per uasa hominem significari; unde et uas electionis Paulus apostolus uocatur. Hoc autem et in persona Saluatoris nostri mater Ecclesia dicere potest, qui sicut uas perditum factus est; quoniam »inter iniquos deputatus est .« Qui et ipse audiuit uituperationem multorum circum habitantium, quando genuflexo illudebant ei, dicentes: »uah! qui destruis templum Dei, et in triduo reedificas illud ,« et multa alia.

»In eo dum congregarentur omnes simul aduersum me, ut acciperent animam meam consiliati sunt.« Hoc enim erat iniquorum consilium, et hac de causa congregabantur, ut mala morte sanctos perderent, et occiderent, et duris tormentis eorum  animas extorquerent. Illi autem quid faciebant? Dicat Ecclesia:

»Ego uero, inquit, in te speraui, Domine, dixi, tu es Deus meus in manibus tuis tempora mea. Libera me, et eripe me de manibus inimicorum meorum, et a persequentibus me. Illumina faciem tuam super seruum tuum, et saluum me fac in tua misericordia. Domine, non confundar, quoniam inuocaui.« Hec sunt arma sanctorum, sic se defendant, non gladiis, sed orationibus pugnent. Sunt autem in manibus Dei tempora nostra, quia secundum eius arbitrium et uiuere, et mori necesse habemus. Illuminat uero faciem suam super nos, quando se nobis placabilem ostendit, nostrasque orationes exaudit.

»Erubescant impii, et deducantur in infernum,  muta efficiantur labia dolosa, que loquuntur aduersus iustum iniquitatem in superbia, et contemptu.« Hoc autem erit in iudicio, quando impii et peccatores se errasse cognoscent, et cognoscendo erubescent, et ita confusi in infernum demergentur. Et tunc demum muta efficientur labia dolosa, que modo loquuntur aduersus iustum et catholicum uirum in superbia et contemptu.

»Quam magna multitudo dulcedinis tue, Domine,  quam abscondisti timentibus te, et perfecisti eam sperantibus in te in conspectu filiorum hominum.« Eodem, inquit, tempore, quo impii erubescent, et in infernum deducentur, cognoscent sancti, et ipso experimento intelligent quanta sit multitudo dulcedinis Dei, que adhuc eis abscondita est. Quod autem ait: »Et perfecisti eam sperantibus in te in conspectu filiorum hominum;« hoc est, quod in Euangelio Dominus ait: »Qui me confessus fuerit coram hominibus, confitebor et ego eum coram Patre meo, qui in celis est .« Postquam autem hanc sue dulcedinis multitudinem sanctis suis Dominus reuelauerit, quid deinde illis faciat, audiamus.

»Abscondes eos, inquit, in abdito uultus tui a conturbatione hominum; proteges eos in tabernaculo  tuo a contradictione linguarum.« Tabernaculum Dei, et illud abditum, in quo uideri potest uultus et facies Dei, idem significat. Per quod uidelicet, quid aliud quam celestis regni palatium intelligamus? Ibi autem sancti Dei, qui sic in hoc seculo conturbantur et fatigantur, sine aliqua conturbatione et contradictione simul cum Deo creatore suo sine fine gaudebunt. Unde et Ecclesia Dominum benedicit, qui in illa ciuitate munitissima misericordiam suam sanctis suis tam magnifice mirificauit. Et hoc est, quod dicit:

»Benedictus Dominus, qui mirificauit misericordiam suam in ciuitate circumstantie.« Quod autem hic dicitur in ciuitate circumstantie, in alia translatione dicitur in ciuitate munita. Et bene quidem  ciuitas circumstantie dicitur, que tantis sanctis et defensoribus munitur.

»Ego autem dixi in pauore meo  . Proiectus sum a uultu oculorum tuorum.« Ego, inquit Ecclesia, in pauore meo, in tempore doloris et intolerabilis afflictionis mee dixi, quod dicere debui. Quid? »Proiectus sum a uultu oculorum tuorum.«

»Ideo exaudisti uocem deprecationis mee, dum clamarem ad te.« Ideo, inquit, ut ostenderes, et me certissime intelligere faceres, quia non eram proiecta a uultu oculorum tuorum, illico dum clamarem ad te, exaudisti uocem deprecationis mee. Hinc autem Ecclesia hortatur suos, ut Deum diligant, uiriliter agant, et in Domino confortentur. Hoc est enim quod ait:

 »Diligite Dominum, omnes sancti eius, quoniam ueritatem requiret Dominus, et 357 retribuet his, qui abundanter faciunt superbiam. uiriliter agite, et confortetur cor uestrum omnes, qui speratis in Domino.«



PSALMUS XXXI. HUIC DAuID INTELLECTUS.

De seipso loquitur Propheta, et intellectum istius psalmi diuinitus sibi datum esse dicit. Est enim de  laude penitentie et confessionis peccatorum. Penitentia igitur, et confessione Deo se reconciliatum intelligit, qui peccato in Uriam, et Bersabee a Deo recessit.

»Beati quorum remisse sunt iniquitates, et quorum tecta sunt peccata.« uox Prophete est et aliorum, qui se peccasse intelligunt, et per confessionem et penitentiam peccatorum ueniam se habere confidunt et gaudent. Quid enim prodest penitentiam agere, nisi post penitentiam peccatum sibi dimissum esse confidat? Quis non credat uel prophete dicenti: »Peccator quacunque hora conuersus fuerit, et ingemuerit, uita uiuet, et non morietur?«  Illos igitur Propheta beatos esse dicit, quorum iniquitates et peccata  per confessionem et penitentiam dimissa et tecta sunt. »Charitas enim, sicut scriptum est, operit multitudinem peccatorum .«

»Beatus uir, cui non imputauit Dominus peccatum, nec est in spiritu eius dolus.« Hoc est enim quod per prophetam Dominus ait: »Quacunque hora peccator penitentiam egerit, omnium iniquitatum eius non recordabor .« Constat enim, quia non imputabit, si non recordabitur. Quod autem ait: »Non est in ore eius dolus,« ad puram penitentiam et nudam confessionem spectare uidetur; unde et alibi dicitur: »Effundite coram illo corda uestra ;« et illud: »Conuertimini ad me in toto corde uestro ;« itemque: »Scindite corda uestra, et non uestimenta uestra  «

»Quoniam tacui inueterauerunt omnia ossa mea dum clamarem tota die.« Hoc silentium magis in corde quam in ore est; nam si cor taceat et os loquatur, nichil prodest. Non ad os, sed ad cor respicit Deus. In corde igitur est penitentia, in corde est uera confessio, secundum illud: »Cor contritum, et humiliatum Deus non spernit .« Corde igitur clamat, qui de peccati perpetratione intus affligitur, et ex toto corde peccatum, in quo prius delectabatur, a se repellit. »Quoniam, inquit, tacui inueterauerunt omnia ossa mea.« Quod autem inueterascit et senescit, dicit Apostolus, prope interitum est. Omnis igitur uirtus, omnisque anime uigor et fortitudo, que per ossa  significantur, deficiunt et pereunt, quando homo in peccatis delectatur, et cor silentium tenet, neque clamat, neque penitet, neque se peccasse confitetur. Sed quid est, quod ait: »Dum clamarem tota die?« Si enim tacebat, quomodo clamabat? Hoc est igitur, quod modo diximus, quia si cor taceat, clamor oris nichil ualet. Clamet ore, clamet corde, et plus corde quam ore qui exaudiri desiderat.

»Quoniam die ac nocte grauata est super me manus tua, conuersus sum in erumna mea, dum configitur spina.« Beatus ille, super quem manus  Domini grauatur, et quem Dominus pro peccatis suis affligere, et uisitare dignatur  . »Flagellat enim, sicut scriptum est, omnem filium quem recipit .« Econtra uero peccanti populo dicit: »Non irascar tibi amplius. Conuersus sum in erumna mea dum configitur spina .« Ecce quantum sibi profuit quod super eum manus Domini grauata est, et quod spina correctionis compunctus, et uulneratus est, quia in hac erumna, et afflictione ad penitentiam conuersus est. Unde et subditur.

»Delictum meum cognitum tibi feci, et iniustitias meas non operui.« Nihil absconditur Deo, omnia uidet, ipse est, qui scrutatur renes et corda. Ipsi tamen tunc delicta et iniustitias nostras manifestamus,  quando dura penitentia, lacrymis et cordis contritione peccasse ostendimus.

»Dixi pronuntiabo aduersum me omnes iniustitias meas Domino, et tu remisisti impietatem cordis mei.« Hoc omnis homo debet dicere et statuere in corde suo quod peccata sua non abscondat, neque foueat; sed contra seipsum pronuntiet et manifestet; et hoc Domino  . »Et tu remisisti impietatem cordis mei.« Hoc est enim quod alibi dicitur: »Dic tu prius peccata tua, ut iustificeris.« Et: »Iustus in principio accusator est sui .« Et Apostolus: »Si, inquit, nosmetipsos iudicaremus, non utique iudicaremur .« Qui enim seipsum iudicat, ille iniustitias suas aduersus seipsum pronuntiat.

 »Pro hac orabit ad te omnis sanctus in tempore opportuno.« Pro hac causa uidelicet, ut remittas ei impietatem cordis sui, orabit ad te omnis sanctus. Nemo enim sanctorum est, qui quotidie Domino non dicat: »Dimitte nobis debita nostra, sicut et nos dimittimus debitoribus nostris .« Quod autem ait, »in tempore opportuno,« hanc presentem uitam significat, que quidem 358 penitentie, et orationi, et satisfactioni opportuna est, sicut Apostolus ait: »Ecce nunc tempus acceptabile, ecce nunc dies salutis .« Hec autem post hanc uitam locum non habebunt.

»uerumtamen in diluuio aquarum multarum ad eum non approximabunt.« Orat quotidie uir sanctus pro peccatis suis, quamuis ad eum peccata appropinquare  non ualeant, utpote in diluuio aquarum multarum positum et constitutum. Unde enim quasi dicat, peccatorum sordes transire  ualeant, qui tantarum aquarum diluuio undique muniuntur? Hinc Nouum, hinc uetus Testamentum, hinc prophetarum libri, hinc apostolorum omniumque doctorum scripture, hinc lacrymarum affluentia, hinc confessio et penitentia. Denique quidquid est, quo peccata abluantur et extergantur inter aquas computari potest.

»Tu es mihi refugium a pressura, que circumdedit  me, exsultatio mea, redime me a circumdantibus me.« Orat, inquit, sanctus, ut superius dictum est. Sed quid orat? Hoc, quod modo diximus: Tu es mihi refugium, tu es mihi exsultatio, tu redime me a circumdantibus me. Quam egregie dictum est, »a circumdantibus me.« Stat uir sanctus in medio aquarum supradictarum, uidet uitia et peccata, omnesque inimicos circumstantes, et ad eum  uenire desiderantes, et orat, atque orando a se repellit. Si ergo uir sanctus orat, ne inuadatur et capiatur, quanto magis ille qui iam captiuus detinetur, orare debet ut liberetur?

»Intellectum tibi dabo, et instruam te in uia hac, qua ingredieris, firmabo super te oculos meos.« Hic est ille intellectus, qui, sicut in titulo dicitur,  datus est Dauid. Et hic quidem modo promittitur uiro sancto, solummodo preuideat et custodiat se, ne datum sibi intellectum amittat, et fiat sicut equus et mulus, in quibus non est intellectus. Quid per equum et mulum, nisi superbos homines, potentes et luxuriosos intelligamus? Hi autem si hunc intellectum, quo hic psalmus titulatur, et penitentibus datur, habuissent, non se tam facili cursu in tanta flagitia precipitassent. Quid autem uir sanctus et religiosus contra tales facere debeat, audiamus.

»In camo, inquit, et freno maxillas eorum confringes, qui non approximant ad te.« Si, inquit, isti equi, et muli a te fugerint, et tibi approximare, et ad penitentiam redire noluerunt, in freno et camo maxillas eorum confringes. Per frenum et camum  nichil conuenientius intelligere possumus, quam maledictiones, interdictiones et excommunicationes, et quascunque a fidelibus separationes. Hec sunt enim illa retinacula, quibus refrenati, et quamuis nolentes, et recalcitrantes ad intellectum, et penitentiam tales equi et muli reduci solent.

»Multa flagella peccatorum, sperantes autem in Domino misericordia circumdabit.« Sciant peccatores, dicit Dominus, cuius uerba hec sunt, quia nisi resipuerint et penitentiam egerint, multa flagella, multa tormenta, multi magnique cruciatus eos exspectant. Si uero conuersi fuerint, et in Dei misericordia sperauerint, credant, et nullatenus dubitent, quia sperantes in Domino misericordia circumdabit. Ecce quantum ualet penitentia, et uera confessio  peccatorum  . Nunc autem ad eos conuertitur Dominus, qui confessione et penitentia iustificati sunt, et hortatur eos ut letentur, et exsultent, et glorientur. Hoc autem in Domino, in quo, et per quem omnes suos uicerunt inimicos. Et hoc est, quod dicit: »Letamini in Domino, et exsultate, iusti, et gloriamini omnes recti corde.«



PSALMUS XXXII. PSALMUS DAuID.

Ipse Dauid, qui hunc psalmum edidit, ipse in eo loquitur, et eius esse dicitur. Non modicam igitur  habet auctoritatem qui tanti uiri testimonio confirmatur.

»Gaudete iusti in Domino, rectos decet collaudatio.« Gaudeant, inquit, alii in mundi huius honoribus et dignitatibus, in fallacibus diuitiis et suauitatibus, quorum quidem gaudium cito finem habebit; uos autem iusti gaudete in Domino, quia eternus est Dominus, et uestrum gaudium eternum erit. Unde et in Euangelio Dominus discipulis ait: »Iterum uidebo uos, et gaudebit cor uestrum, et gaudium uestrum nemo tollet a uobis .«--- »Rectos autem decet collaudatio,« quia non est pretiosa laus in ore peccatoris. »Peccatori enim dixit Deus: Quare tu enarras iustitias meas?«  Illi igitur laudent, qui eum diligunt, et  qui recti sunt, qui sursum cor et oculos habent. Sed quomodo laudabunt? In cithara, inquit, et in psalterio. Et hoc est, quod ait:

»Confitemini Domino in cithara, in psalterio decem cordarum psallite ei.« In cithara cantabat Dauid, et Saulis furorem placabat, 359 et demonium quo uexabatur, ab eo pellebat. Talis citharedus erat Apostolus in cuius uerbis ipsi philosophi delectabantur. At uero in psalterio decem cordarum illi cantant, qui decem legis mandata custodiunt. Sed hoc ad uetus Testamentum pertinet, nunc autem de Nouo audiamus.

»Cantate, inquit, ei canticum nouum, bene psallite ei in iubilatione.« Nouum Testamentum non indiget ligneis instrumentis; uocem humanam  querit, et linguam rationabilem. Nouum autem canticum est canticum Christi natiuitatis, passionis, resurrectionis, et ascensionis. Illi autem bene psallunt, et in iubilatione psallunt, qui corde et ore Deum laudant, et bona, que dicunt, opere complent. Unde et subditur:

»Quoniam rectus est sermo Domini, et omnia opera eius in fide.« Rectus sermo, rectum querit predicatorem, et quia omnia opera eius fidelia sunt, bene et fideliter nuntiari debent.

»Diligit misericordiam, et iudicium; misericordia Domini plena est terra.« Hoc est igitur, quod cantare debemus, hoc omnibus nuntiandum est, et quod Dominus diligit, hoc diligamus, et misericordiam  et iustitiam faciamus, et precipue misericordie intendamus, quia et ipse exaltat misericordiam iudicio; siquidem misericordia Domini plena est terra. Misericordia utique est, et bonis, et malis miseretur Deus. Et quasi diceret: Considera si potes, qualis et quantus est iste Dominus, cuius misericordia plena est terra, subdit, dicens:

»uerbo Domini celi firmati sunt, et spiritu oris eius omnis uirtus eorum.« Unde, et statim in sequentibus ait:

»Quoniam ipse dixit, et facta sunt, ipse mandauit, et creata sunt.« Si enim dixit, uerbo dixit. Dicere autem, uoluisse fuit. uerbum autem Dei, et  uoluntas Dei ipse Filius est. Breuiter in hoc uersiculo Trinitatis mysterium declaratur. Quid est enim Dominus et uerbum eius, et Spiritus eius, nisi Pater, et Filius, et Spiritus sanctus? Unus igitur est Deus, cuius uoluntate celi facti sunt  . Unde et alibi dicitur: »In uoluntate tua uniuersa sunt posita, et non est, qui possit resistere uoluntati tue; tu enim fecisti omnia, celum, et terram, et uniuersa, que celi ambitu continentur.« Si autem per celos apostolos intelligamus, manifestum est, quia uerbo Domini, per quod Saluatorem nostrum intelligimus, et facti, et firmati, et redempti sunt, et Spiritus sancti, secundum eiusdem promissionem, uirtutem et fortitudinem susceperunt.

»Congregans sicut in utre aquas maris, ponens  in thesauris abyssos.« De hoc modo locutionis iam in alio psalmo locuti sumus, ubi dicitur: »Magnificans salutem regis eius .« Sicut enim ibi dicitur: »Magnificans magnificat,« sic in hoc loco: »Congregans congregat, et ponens ponit, inquit, Dominus congregans sicut in utre aquas maris.« Quid per aquas maris nisi omnes mundi huius nationes intelligamus? Has autem quasi in utrem, sic in unam catholicam, et uniuersalem Ecclesiam congregauit Deus. Magnus est hic uter, et multas in se continet aquas. Hunc SS. apostoli impleuerunt et in thesauros Dei delati sunt. Unde et subditur: »Ponens in thesauris abyssos.« Id ipsum enim et per mare, et per abyssos significatur. Unde enin nisi de abysso tanta aquarum abundantia  funditur? De thesauris autem in Euangelio Dominus ait: »Thesaurizate uobis thesauros in celis .« Et: »Ubi est thesaurus tuus, ibi est et cor tuum .« Et: »Simile est regnum celorum thesauro abscondito in agro .« Et: »uende omnia, que habes, et da pauperibus, et habebis thesaurum in celo .« Inter hos igitur thesauros ponit Dominus et abyssos, et aquas maris. De quibus etiam beato Iob a Domino dicitur: »Nunquid ingressus es thesauros niuis, aut thesauros grandinis aspexisti?« 

»Timeat Dominum omnis terra; ab ipso autem commoueantur uniuersi, et omnes qui habitant  orbem.« Non est enim, ut ait Apostolus, personarum acceptor Deus ; sed in omnibus gentibus, qui tenet eum, et operatur iustitiam, acceptus est illi, et mare, et abyssos, et grandines, et niues in thesauris suis reponit. Timeat igitur eum omnis terra, nullum alium timeat, quia nullus alius timendus et colendus est: ab ipso commoueantur, et ad ipsum fugiant omnes habitatores terre, quis enim timendus est, nisi ille qui omnia fecit? Hoc est enim quod ait:

»Quoniam ipse dixit, et facta sunt, ipse mandauit, et creata sunt. Dominus dissipat consilia gentium, reprobat autem cogitationes populorum, et reprobat consilia principum.« Nullum, inquit Propheta, timeatis, quia Dominus uobiscum est, qui  omnium consilia et cogitationes contra uos insurgentium reprobat et dissipat. Consilium uero Domini manet in eternum, cogitationes cordis eius in seculum seculi. Sicut ipse disposuit, et ante tempora prefiniuit, sic et non aliter fieri oportet. Et malorum pena, et uestra gloria sic disposita 360 est, ut omnino immutari non possit. Beati igitur illi, qui. in illum credunt, et qui ab ipso preelecti, et predestinati sunt, quia nullo modo predestinata sibi beatitudine carebunt. Et hoc est, quod ait:

»Beata gens, cuius est Dominus Deus eorum: populus, quem elegit Dominus in hereditatem sibi.« Hic autem subdit, et ponit ordinem ipsius electionis.

»De celo prospexit Dominus, et uidit omnes  filios hominum.« De celo, inquit, de illo sue maiestatis profundissimo secreto prospexit, et uidit, et cognouit omnes filios hominum, et alios quidem predestinauit ad gloriam; alios uero ad supplicium. Unde Apostolus ait: »Nunquid non habet potestatem figulus luti, facere aliud uas in honorem, et aliud in contumeliam?«  Unde et Dominus in iudicio dicturus est bonis quidem, ut suscipiant regnum, quod sibi paratum est ab origine mundi; malis uero, ut eant in ignem eternum, qui paratus est diabolo et angelis eius. Nota quod ait: Et illis paratum esse regnum, et illis paratum esse supplicium  . Unde manifestum est, quia nemo ad malum, uel ad peccatum agendum predestinatur,  sed uel ad gloriam, uel ad supplicium predestinati sunt omnes. Sequitur:

»De preparato habitaculo suo respexit super omnes qui habitant orbem.« Repetitio uidetur eorum, que dicta sunt.

»Qui finxit sigillatim corda eorum, qui intelligit in omnia opera eorum.« Sigillatim omnium corda fecit Deus, quia neque omnibus omnem, neque equalem omnibus sapientiam et intelligentiam dedit. »Qui intelligit in omnia opera eorum,« et quia omnium opera intelligit, unicuique secundum sua merita retribuit. Ab eo loco, ubi dicitur: de celo prospexit Dominus, usque ad hunc locum tenor sententie pendet; et hic tandem subaudiendum est id quod superius diximus.

 »Non saluabitur rex per multam uirtutem suam, neque gigas saluus erit in multitudine fortitudinis sue.« Soli, inquit, illi saluabuntur, qui Deum timent, eiusque mandata custodiunt, et ad uitam eternam predestinati sunt. Ceteri uero non confidant in multitudine fortitudinis sue, quia neque rex poterit saluari per uirtutem suam, neque gigas per fortitudinem suam.

»Falsus equus ad salutem, in abundantia autem uirtutis sue non erit saluus.« His autem uerbis nichil aliud significare uidetur, nisi quia sola Dei misericordia est, que hominem saluare et penis eripere potest. Nemo confidat in equi uelocitate, quia sepe mentitur, et subito cadens, neque seipsum, neque sessorem saluare ualet. Quod autem  de rege, de gigante et equo dicitur, de omnibus quoque aliis rebus intelligatur.

»Ecce oculi Domini super timentes eum, sperantes autem in misericordia eius, ut eripiat a morte animas eorum, et alat eos in fame.« Hoc autem tale est ac si diceret: Illi, qui in seipsis, et in sua fortitudine, et uirtute confidunt, non saluabuntur; illi uero, qui Deum timent, et in sola eius misericordia sperant et confidunt, securi  sunt, quia semper eos Dominus respicit, et eos errare, et perire non permittit; alit enim eos cibis spiritualibus in fame, quam iniqui homines in hoc seculo patiuntur; de qua uidelicet per prophetam dicitur: »Immittam in eos non famem panis, neque sitim aque, sed audiendi uerbum Dei .« Potest tamen de illa fame hoc intelligi, qua in inferno mali cruciantur. Unde et diues ille dicebat Abrahe: »Pater Abraham, mitte Lazarum, ut intingat extremum digiti sui in aquam, et refrigeret linguam meam, quia crucior in hac flamma .«

»Anima autem nostra sustinet Dominum, quia adiutor, et protector noster est. Et in ipso letabitur cor nostrum, et in nomine sancto eius sperauimus.«  Hortatur seipsum et animam suam, et in seipso omnes alios, ut securi sint et patienter exspectent, quia et bonum habent preceptorem, et ea, que sperant et exspectant sine ulla dubitatione suscipient. Et hoc est, quod dicit:

»Fiat, Domine, misericordia tua super nos, sicut sperauimus in te.« Magna est uirtus spei, que per omnes psalmos tantum commendatur. Hanc autem maligni spiritus amiserunt, et summo studio laborant, ut eos quos decipiunt ad desperationem perducant. Hoc est illud peccatum, quod non dimittetur hominibus neque in hoc seculo, neque in futuro. Bene autem pluraliter posuit, »anima nostra,« quia sicut in Actibus apostolorum legitur: »Omnibus est cor unum, et anima una ;« unde, et alibi dicitur: »Anima nostra sicut passer erepta est de laqueo uenantium.«



361 PSALMUS XXXIII. PSALMUS DAuID CUM IMMUTARET CORAM ABIMELECH uULTUM SUUM, ET DIMISIT EUM, ET ABIIT  .

Non legitur quod Dauid immutasset uultum suum coram Abimelech, sed potius coram Achis rege Geth, quando se furiosum esse simulauit; timens ne ab eo occideretur, de cuius regno multos interfecerat.  uocat igitur Achis Abimelech, quia in saluatione sua qualis fuit Achis, talis fuit et Abimelech, quoniam uterque illesum eum abire permisit. Et sicut Achis, ita et Abimelech uultum, id est animum et uoluntatem, Dauid eo tempore non cognouit. Inde enim Abimelech postea cum omnibus suis a Saule interfectus est, quia non tenuit Dauid, et eum abire permisit. Sic igitur uerum est, quia Dauid immutauit uultum suum, et coram Achis et coram Abimelech. Et coram Achis quidem, qui se furiosum esse simulauit; coram Abimelech uero, quia cum ab eo interrogaretur cur solus uenisset, respondit: Rex precepit mihi sermonem, et non uult ut aliquis sciat. In qua re manifeste significat se in domo Abimelech securum non fuisse. Unde in hoc psalmo  Deum laudat, et benedicit, qui et in domo Abimelech, et in domo Achis eum custodiuit.

»Benedicam Dominum in omni tempore, semper Inus eius in ore meo.« Docet nos Propheta qualiter nos Deum benedicere et laudare debeamus; non ad horam, sed omni tempore, et in prosperis, et in aduersis.

»In Domino laudabitur anima mea, audiant mansueti, et letentur.« Ideo, inquit, omni tempore laudabo Dominum, quia quidquid sum ab eo sum, nichil in me laudabile inuenitur, quod mecum sit. Ad ipsum igitur referatur uirtus, et fortitudo mea, humilitas, sapientia et patientia mea, et quidquid boni inueniri potest in anima mea. Hoc audiant humiles et mansueti, et letentur mecum, neque peniteat eos  humiles semper fuisse, et mansuetos. Sic et alibi dicit: »Memento, Domine, Dauid, et omnis mansuetudinis eius .«

»Magnificate Dominum mecum, et exaltemus nomen eius in inuicem.« Beneuolus est Propheta, socios querit, hortatur alios ad laudem Dei, et quicunque secum fuerint in laudibus et in magnificatione, sint quoque participes in remuneratione.

»Inquisiui Dominum, et exaudiuit me, et ex omnibus tribulationibus meis eripuit me.« In hoc quoque sue beneuolentie affectum satis nobis manifeste ostendit, dum ad exemptum sui nos docet, quid in nostris tribulationibus nos agere debeamus; ideo in suis tribulationibus se Dominum inquisiuisse et  exauditum esse dicit, ut et nos similiter faciamus et similiter exaudiamur. Hoc est enim quod dicit:

»Accedite ad eum, et illuminamini, et uultus uestri non erubescent.« Unde hoc? »Quia iste pauper clamauit, et Dominus exaudiuit eum, et ex omnibus tribulationibus liberauit eum.« Seipsum pauperem dicit, quia quamuis diues esset, in diuitiis tamen spem non habebat, et mundi huius diuitias pro nichilo ducebat. »Accedite,« inquit, per penitentiam, qui ab eo recessistis per inobedientiam, »et illuminamini.« 362 Ipse enim »est lux uera, que illuminat omnem hominem uenientem in hunc mundum .« De quo et Moyses dicit: »Qui  appropinquant pedibus eius, accipient de doctrina illius .« Et certe doctrina illius interioris hominis illustratio est. Qui autem sic illuminati fuerint, in iudicio non confundentur; unde et hic dicitur: »Et uultus uestri non erubescent.«

»Immittet angelum Dominus in circuitu timentium eum, et eripiet eos.« Unde et Apostolus ait: quia »Angeli sunt administratores spiritus, in ministerium missi propter eos, qui hereditatem capiunt salutis .«

»Gustate, et uidete quoniam suauis est Dominus; beatus uir, qui sperat in eo.« Iste qui hoc dicit, iam eius degustauerat suauitatem. Et fortasse in eo loco, ubi ait: »Quam dulcia faucibus meis eloquia tua, Domine, super mel et fauum ori meo .« Sed que sunt illa eloquia, que tantam sanctis dulcedinem prestant? Lege in Euangelio, et inuenies: »Cum exaltatus fuero a terris, omnia traham ad meipsum .«---»Qui credit in me habet uitam eternam .«---»Ubi ego sum, ibi et minister meus erit .« ---»Qui crediderit, et baptizatus fuerit, saluus erit. Qui uenit ad me, non eiiciam foras .«--- »Gaudete, quia nomina uestra scripta sunt in celis .« Hec sunt et similia, que nos gustare persuadet; quatenus in his uideamus, et cognoscamus quam dulcis est Dominus, et quam suauis. »Beatus uir, qui sperat in eo.« Unde et alibi dicit: »Sperate in eo, omnis conuentus plebis, et effundite coram illo corda uestra; quia Deus  adiutor est in eternum .« Beatus enim ille est, cuius Deus in eternum adiutor est.

»Timete Dominum, omnes sancti eius, quoniam nichil deest timentibus eum.« Hinc est quod Salomon ait: »Time Deum, et mandata eius custodi . »Propter hoc factus est omnis homo, ut Deum timeat et mandata eius custodiat. Qui Deum timet, nichil negligit. Hoc est enim quod dicit: »Timete Dominum, omnes sancti eius.« Uniuersa legis et prophetarum mandata comprehendit, et nichil fuit quod amplius dicere potuisset. Qui enim ex amore Dei timet, omnia facere desiderat que ipsi precipit, et omnia fugere, que interdicit; nichilque illi deest ad perfectionem, qui ad hanc  peruenire potuit dilectionem. Unde et subditur: »Quoniam nichil deest timentibus eum.«---»Initium sapientie timor Domini .«

»Diuites eguerunt, et esurierunt; inquirentes autem Dominum non minuentur omni bono.« Quanta sunt, quibus diuites egent, et quam multa unde penuriam patiuntur? Sancti uero omnia habent, quecunque habere concupiscunt. Nam et si nondum habeant in re, omnia tamen habent in spe. Neque enim beati esse potuissent, si eis aliquid defuisset. Unde et Apostolus dicit: »Tanquam nichil habentes, et omnia possidentes .« Quomodo aliquid minus poterunt habere, qui simul in Deo omnia possidebant?

 »uenite, filii, audite me, timorem Domini docebo uos.« Dixit superius ut Deum timeant, nunc autem quomodo timere debeant ostendit. uenite, inquit, et redite ad me, quia peccando recessistis a me. Nunc autem collectis et in unum congregatis ait:

»Quis est homo qui uult uitam, et cupit uidere dies bonos?« Et quasi aliquis respondeat: Ego; subdidit dicens: »Cohibe linguam tuam a malo, et labia tua ne loquantur dolum. Diuerte a malo, et fac bonum; inquire pacem, et persequere eam.« In his paucis uerbis plena instructio est timoris Domini, et perfecta doctrina Christiane religionis  . Totum hic dicitur, et quid effugere, et quid agere debeamus. »Qui« enim »in uerbo non offendit, hic  perfectus est uir ;« et: »Qui custodit linguam suam, custodit animam suam .« Pacem uero querit et sequitur qui omnes diligit, et neminem odit. Unde et Apostolus dicit: »Si fieri potest, quod ex uobis est, cum omnibus hominibus pacem habentes .« Et alibi: »Cum his qui oderunt pacem eram pacificus; cum loquebar illis, impugnabant me gratis .«

»Oculi Domini super iustos, et aures eius ad preces eorum. uultus autem Domini super facientes mala, ut perdat de terra memoriam eorum.« Dixit quid facere, et quid non facere debeamus; nunc dicit inspectorem Deum desuper esse, qui uniuscuiusque facta considerat; et iustos quidem  ad hoc respicit, ut exaudiat; iniustos uero, ut de terra uiuentium perdat. Unde et sequitur:

»Clamauerunt iusti, et Dominus exaudiuit eos, et ex omnibus tribulationibus eorum liberauit eos.« Sed quid mirum, si eos audiuit, et de tribulationibus liberauit, qui semper cum illis est, et nunquam ab eis separatur? Et hoc est quod dixit:

»Iuxta est Dominus qui tribulato sunt corde, et humiles spiritu saluabit.« Cor contritum et humiliatum Deus non spernit : humiles autem spiritu ad distinctionem illorum mihi dicere uidetur, qui corpore humiles sunt, id est, qui humilitatem foris ostendunt, quam interius non habent. Et tales quidem facit hypocrisis: humiles uero spiritu sola sancti spiritus gratia facit. Tales autem humiles  saluabit Dominus; de aliis uero dicit: »Longe a peccatoribus salus .«

»Multe tribulationes iustorum, et de his 363 omnibus liberauit eos Dominus.« Iam liberatos eos esse dicit, quos certissime liberandos esse cognoscit.

»Dominus custodit omnia ossa eorum; unum ex eis non conteretur.« Ossa sanctorum multoties confracta fuisse legimus, et non solum confracta, sed combusta, et in puluerem redacta. Sed sicut alibi  dicitur : »Dominus custodit te ab omni malo;« et statim quomodo intelligi debeat ostendit, dicens: »Custodiet animam tuam Dominus,« sic et in hoc loco non ossa corporis, sed ossa anime intelligere debemus. Ossa anime fides, spes, caritas, humilitas et misericordia, cetereque uirtutes intelliguntur, sine quibus debilis est, et in uia mandatorum Dei currere non potest. Hec sunt illa ossa, que Dominus custodit, et ex quibus nec unum frangi permittit: »Qui enim offendit in uno, factus est omnium reus .«

»Mors peccatorum pessima, et qui oderunt iustum delinquent.« Pessima quidem est illa mors, que et corpus et animam perdit. »Et qui oderunt iustum delinquent.« Si in alio non delinquerent  mali, nisi in eo quod iustos sine causa odio habent, sufficeret illis ad perditionem. Possumus autem per iustum Saluatorem nostrum intelligere, qui de seipso, suisque aduersariis in Euangelio dicit: »Quia odio habuerunt me gratis .« De quibus bene dicitur, quia delinquent, quia usque hodie contra Christum peccare non cessant, neque cessabunt usque ad consummationem seculi.

»Redimet Dominus animas seruorum suorum, et non derelinquet omnes qui sperant in eo.« De illa redemptione satis conuenienter intelligere possumus, quam sui sanguinis effusione Dominus fecit, neque credibile est ut eos derelinquat, quos tanto pretio redemit.



PSALMUS XXXIu. IPSI DAuID.


Dicit rex et propheta Dauid ut iste psalmus adscribatur ipsi Dauid, id est Saluatori nostro, qui reuera manu fortis uocatur. Loquitur autem in hoc psalmo Saluator noster, sed, sicut sepe diximus, secundum humanitatem  .

»Iudica, Domine, nocentes me, expugna impugnantes me.« Iudica, inquit, Domine, nocentes me, et redde illis, sicut digni sunt; et expugna impugnantes me, ut suis non ualeant resistere inimicis. Hoc autem contra illos dictum esse intelligere debemus, qui inconuertibiles fuerint, et usque in finem in sua malitia perstiterunt. Namque pro aliis in cruce positus orauit Dominus, et dixit: »Pater, ignosce illis, quia nesciunt quid faciunt .« Non est igitur inconueniens si nunc pro eis, nunc contra eos orare uideatur; quia alii sunt pro quibus orat, et alii contra quos orat.

»Apprehende arma, et scutum, et exsurge in adiutorium mihi.« His armaturis non eget Dominus, qui solo nutu omnes suos potest destruere inimicos. Rogat tamen ut armis gens illa disperdatur, quoniam ita dispositum erat. Et hoc suum adiutorium esse dicit, quia ad Iudeos expugnandos his armis uti uoluit. Unde et subditur:

 »Effunde frameam, et conclude aduersus eos qui me persequuntur; dic anime mee: Salus tua ego sum.« Per frameam Titum, et uespasianum, et Romanum exercitum intelligimus, a quibus Iudeorum populus multis modis interemptus et perditus est. »Effunde, inquit, frameam aduersus eos qui me persequuntur, et conclude« eos in ciuitate Ierusalem  . Sic enim legitur, quod in Paschali festiuitate, cum secundum consuetudinem totus populus in unum conuenisset, repente exercitus superueniens eos conclusit, ut nullus euadere potuisset; et iusto iudicio Dei factum est ut illis diebus obsiderentur, in quibus in Christum Dominum nostrum manus mittere non timuerunt. Sed mira Dei potentia, qui per quadraginta duos annos exspectauerat, ut eis  parceret, si penitere uoluissent  . Quia uero in sua malitia perstiterunt, plurimis fame et siti, gladiis et incendiis interemptis, ceteri in opprobrium et seruitutem cunctis gentibus traditi sunt. »Dic anime mee: Salus tua ego sum;« de qua ipsi mentientes dicebant: »Non est salus illi in Deo eius .«

»Confundantur, et reuereantur inimici 364 mei, qui querunt animam meam. Auertantur retrorsum et erubescant, qui cogitant mihi mala.« Hec si ad litteram intelligantur, plana sunt; tamen ut ad litteram intelligantur ipsa ratio cogit, quoniam secundum litteram completa esse uidentur. Si enim in tempore passionis Christi Iudei penituissent, et de hoc quod facere uolebant erubuissent, et ab illa  sua praua intentione retro conuersi fuissent, et Saluatorem nostrum non crucifixissent, isti duo uersus in bonam partem exponi potuissent. Eorum autem, que in hoc Psalmo dicuntur, quedam ante passionem, quedam in ipsa passione, quedam uero post passionem dicta esse uidentur. Quod quidem nulli inconueniens uideri debet; quia ille, qui loquebatur, et ille cui loquebantur, preterita et futura presentia habet, neque aliter uidens ea que sunt, quam ea que futura sunt.

»Fiant tanquam puluis ante faciem uenti; et angelus Domini affligens eos.« Sicut enim puluis uento resistere non potest, sed ubique spargitur, raptatur et uentilatur; sic et populus ille inimicorum impetum sustinere non ualens, ubique gentium dispersus  est. Possumus autem per angelum Domini, qui eos affligit, uel omnes eorum inimicos intelligere, qui in hoc Domino seruiunt, uel aliquem angelum ad eorum afflictionem esse constitutum. De talibus  enim angelis alibi dicitur: »Immisit in eos iram indignationis sue, indignationem et iram, immissionem per angelos malos .«

»Fiant uie eorum tenebre, et lubricum, et angelus Domini persequens eos.« Tales uias significabat eis Dominus, cum diceret: »uidete ne fuga uestra fiat in hieme, uel Sabbato .« Si autem allegorice interrogamus, quid aliud sunt Iudei, nisi puluis, qui omnium pedibus conculcatur, et quem proiicit uentus a facie terre? Omnes autem illorum uie tenebrose et lubrice sunt, qui a sua malitia excecati semper in errore sunt, et ad tenebras et perditionem festinant, semperque cadentes, et in omnibus delinquentes, ad bonum aliquod agendum surgere non ualent. Sed quid mirum cum angelus  Domini malus eos persequatur, qui nunquam nisi ad malum eos hortatur!

»Quoniam gratis absconderunt mihi interitum laquei sui, uane exprobrauerunt animam meam.« Gratis, inquit, et sine causa absconderunt mihi interitum laquei et deceptionis sue, per quem uidelicet laqueum Iudam proditorem intelligere possumus, qui simulate pacis osculo eum illaqueauit et tenuit. uane autem exprobrauerunt illam sanctissimam animam  , inter impios et peccatores eam reputantes; sicut de eo scriptum est: »Inter iniquos deputatus est ;« unde et ei exprobrando dicebant: »Reus est mortis, et nisi malefactor esset, non tibi tradidissemus eum: et secundum legem  debet mori, quia Filium Dei se fecit .«

»ueniat illis laqueus, quem ignorant: et captio, quam occultauerunt, apprehendat eos, et in laqueum suum incidant in idipsum.« Sicut scriptum est: »Qui fratri suo foueam parat, ipse prius cadet in eam ;« et: »Eadem mensura, qua mensi fueritis, remetietur uobis .« Sic enim Iudeis factum est, et laqueus, quem ignorabant, uenit super eos. Sic enim in Euangelio legitur: »Quia cum appropinquaret Dominus Ierusalem, uidens ciuitatem, fleuit super illam, dicens: Quia si cognouisses ; nunc autem abscondita sunt ab oculis tuis .« Abscondita  quidem, quia, sicut hic dicitur: »Laqueus, quem ignorabant, uenit super eos, et captio, quam occultauerunt, apprehendit eos. Et in laqueum suum inciderunt in idipsum.« Id est simul, et communiter omnes. His uerbis satis manifeste ostenditur  quia sola passio Christi causa fuit ruine et perditionis eorum.

»Anima autem mea exsultabit in Domino, et delectabitur super salutare eius.« Sue resurrectionis letitiam prenuntiat, que statim die tertia facta est; inferno ab ipsa Saluatoris anima exspoliato, et corpore de sepulcro resuscitato.

»Omnia ossa mea dicent: Domine, quis similis tibi? Eripies inopem de manu fortioris eius, egenum et pauperem a rapientibus eum.« Per ossa Christi apostolos intelligimus, omnesque alios qui in Ecclesia fortiores sunt, et a quibus totum corpus ecclesiasticum portatur et sustinetur. Isti autem omnes laudant et magnificant Deum, qui Saluatorem nostrum cum tanto triumpho de manibus inimicorum  eius liberauit, qui fortiores illo et potentiores esse uidebantur. Qui ideo inops, egenus, et pauper dicitur, quia in tempore sue passionis, quando amici et adiutores magis necessarii uidebantur, nemo fuit qui eum adiuuaret.

»Exsurgentes testes iniqui que ignorabam interrogabant me, et retribuebant mala pro bonis, et sterilitatem anime mee.« 365  uenerunt enim, sicut in Euangelio legitur, multi falsi testes ante ipsum, quorum testimonia conuenientia non erant. Et nouissime uenerunt quidam, qui interrogantes eum, dicebant: Nonne tu dixisti, quia destrueres hoc templum manufactum, et in tribus diebus illud reedificares? Hoc enim euangelista in tertia persona narrat, quod etiam in tertia et in secunda  dictum fuisse dubitare non debemus. Sed quoniam isti mentiebantur, mendacium autem Deus ignorat, bene hoc dicitur: »Que ignorabam interrogabant me.« Retribuebant autem illi mala pro bonis; sicut ipse Dominus ait: »Multa bona opera operatus sum uobis, propter quod horum uultis me occidere .« Itemque: »Si male locutus sum, testimonium perhibe de malo; si autem bene, cur me cedis?«  Reddebant autem illi sterilitatem, quia sicut arbores male et infructuose nullum bonum fructum reddiderunt. Hec est illa uinea electa, que pro uino dedit acetum, et cum debuisset facere uuas, fecit labruscas .

»Ego autem dum mihi molesti essent, induebam me cilicio, et humiliabam in ieiunio animam meam;  et oratio mea in sinu meo conuertebatur.« De hoc cilicio dicit Apostolus, quia »apparuit in similitudine carnis peccati, ut de peccato damnaret peccatum in carne .« Carnem igitur Christi cilicium intelligamus  ; qua ipse indutus, peccator  et cilicio dignus estimabatur. Solum igitur cilicium in tempore sue passionis ostendere uoluit, quia diuinitatis potentiam, que sub illo cilicio latebat, non manifestauit. Humiliauit autem in ieiunio animam suam, quia, quamuis pro illis orasset, suoque corpori ingerere uoluisset, paucos tamen illis diebus sibi coniunxit et incorporauit  . Tale autem ieiunium patiebatur beatus Petrus, quando ei a Domino dictum est: »Macta, et manduca .« Quod enim manducamus, sic in nostram substantiam transfertur, ut unum idemque nobiscum sit. Unde et Dominus ait: »Qui manducat meam carnem, et bibit meum sanguinem, in me manet, et ego in ipso .« Oremus igitur ut ipse nos comedat, et in sui corporis substantiam  conuertat, ut nunquam ab eo separari ualeamus. Quod autem ait: »Et oratio mea in sinu meo conuertebatur,« aperte insinuat, quia pro ipsis suis inimicis, ut non perirent, in corde suo orabat. Et certe hec oratio omnes illos saluauit, quicunque de illo populo saluati sunt. Ego autem illam orationem, que in Christi pectore conuertebatur, sic modificatam fuisse puto, ut illis omnibus eius mors non imputaretur, quicunque ex illo populo conuerterentur; qui uero in sua malitia perseuerarent, et in hac uita, et in alia punientur.

»Sicut proximum, et sicut fratrem nostrum ita complacebam, tanquam lugens, et contristatus ita humiliabar.« Sic, inquit, complacebam mihi, et delectabar in illo populo, sicut in proximo, et  fratre meo. Ita enim grammatice resolui potest, que aliter non procedit. E contra uero »tanquam lugens, et contristatus ab eo humiliabar.« Hoc est enim quod alibi dicitur: »Qui retribuebant mihi mala pro bonis, detrahebant mihi .«

»Aduersus me letati sunt, et conuenerunt, congregauerunt in me flagella, et ignorauerunt.« Totum hoc ad litteram completum est. Quod autem ait: »et ignorauerunt;« Apostolus exponens ait: »Si enim cognouissent, nunquam Dominum glorie crucifixissent ;« ignorauerunt preterea causam et rationem cur hoc facere debuissent.

»Dissoluti sunt, nec compuncti sunt; tentauerunt me, et deriserunt me, striderunt in me dentibus  suis.« Dissoluti, inquit, sunt, nullo legis uinculo tenentur; quod uolunt, hoc faciunt, et sui cordis desideria sequuntur; nec compuncti sunt de hoc tanto scelere, quod in mea morte commiserunt, me tentantes, me irridentes, super me dentibus stridenes.  Omnia enim hec, et alia mala Iudeos contra Christum fecisse non dubium est.

»Domine, quando respicies? restitues animam meam a malefactis eorum, et a leonibus unicam meam?« Domine, inquit, quando respicies? Quando me uindicare uenies, quando a malefactis eorum restitues animam meam, et ab his leonibus, tam crudeliter seuientibus, unicam meam? Adhuc me, quasi dicat, persequi non cessant; adhuc me blasphemiis et iniuriis persequuntur, adhuc quantum in ipsis est animam meam interficiunt, quoniam me resurrexisse negant. Nondum enim credunt Iudei Christo Domino nostro animam suam restitutam esse.

»Confitebor tibi, Domine, in Ecclesia magna; in populo graui laudabo te.« Ecce, inquit, reliqui  Synagogam, reliqui Iudeorum stultitiam et leuitatem; amodo confitebor tibi, et laudabo te per fideles meos in Ecclesia magna, in Ecclesia catholica, et per uniuersum mundum diffusa. Et in populo graui laudabo te, quem uentus superbie et uanitatis non extollit.

»Ut non exsultent in me qui aduersantur mihi inique, qui oderunt me gratis, et annuebant oculis.« Quia enim iam totus mundus credit in Christum, ideo Iudei neque possunt, neque audent insultare Christo. Illi autem annuunt oculis, malitiam celant in corde, et in uultu, et in oculis 366 beneuolentiam ostendunt. Hoc enim faciebant Iudei, qui Saluatoris nostri doctrinam multoties laudabant, et oculis, et tota facie eius uerbis annuebant, et quomodo  in sermonibus eius caperent, cogitabant. Et subditur:

»Quoniam mihi quidem pacifice loquebantur, et super iram dolose cogitabant.« Iram, quam in corde habebant, sed ostendere timebant. Nec tamen ira sufficiebat eis; sed super iram dolos quoque cogitabant, quibus eum interficerent  .

»Dilatauerunt in me os suum; dixerunt: Euge, euge, uiderunt oculi nostri. uidisti, Domine, ne sileas; Domine, ne discedas a me.« Dilatauerunt enim Iudei os suum, nimiumque superbe contra Dominum locuti sunt, postquam eum spiritum emisisse cognouerunt; et ad Pilatum accedentes dixerunt: »Domine, scimus quia seductor ille dixit adhuc uiuens: Post tres dies resurgam. Iube ergo custodiri  sepulcrum, ne forte ueniant discipuli eius, et furentur eum, et dicant plebi quia surrexit, et erit nouissimus error peior priore .« Sic igitur dilatauerunt Iudei os suum, seductorem eum uocantes, et quod nunquam resurgeret predicantes. Et tunc quidem dixerunt: »Euge, euge,« quod unaqueque gens, secundum sue lingue proprietatem, post uictoriam dicere solet. Quod autem ait:  »uiderunt oculi nostri;« tale fuit ac si diceret: Tandem uidimus, et cognouimus, qualis ille erat, qui suis illusionibus populum suum decipiebat, et Dei Filium se esse dicebat: ecce mortuus est, et seipsum a morte liberare non potuit  . Hec illi dixerunt. Tu uero, Domine, qui hanc illorum superbiam audisti, et uidisti, ne sileas, sed responde stultis secundum stultitiam suam. »Domine, ne discedas a me;« sed esto mihi in adiutorium, et disperge illos in uirtute tua, et destrue eos, protector meus Domine.

»Exsurge, Domine, et intende iudicium meum, Deus meus, et Dominus meus in causam meam.« Intende, inquit, iam nunc, et intra in iudicium meum, et in causam meam, et incipe iudicare  , quam  iniuste iudicatus, et condemnatus sum, et precipue a populo meo, quem ego tantum dilexi, cui tanta bona prestiti, quem de Aegyptiaca seruitute liberaui, cui mare Rubrum aperui, quem per quadraginta annos manna paui, in terram promissionis introduxi, et tandem pro eis in mundum ueni, et carnem assumpsi. Sic enim ipse dixit: »Non sum missus, nisi ad oues que perierunt domus Isrel .«

»Iudica me secundum magnam misericordiam tuam, Domine Deus meus, ut non insultent in me inimici mei; nec dicant in cordibus suis: Euge, euge, anime nostre; nec dicant: Absorbuimus cum.« Iudica me, inquit, secundum magnam misericordiam tuam, que tantum dilatata est, ut mundum uniuersum impleret, nullumque relinqueret misericordia  dignum, cui de aduersario suo iustitiam faceret. Iudica me, inquit, retractetur iudicium, et in ipsa illorum destructione et perditione cognoscatur eos merito esse damnatos. Non insultent in me, neque dicant, quod dicere soliti sunt: Euge, euge beate anime nostre, cum gladios tue ultionis suis ceruicibus imminere prospexerint.

»Erubescant, et reuereantur simul qui gratulantur malis meis, induantur pudore et reuerentia qui maligna loquuntur aduersus me.« Et hoc quidem iam totum completum est, totumque in iudicio complendum est.

»Exsultent, et letentur qui uolunt iustitiam meam, et dicant semper: Magnificetur Dominus, qui  uolunt pacem serui eius.« Egregie satis post iniquorum destructionem, et confusionem eos exsultare, et letari precipit, quos de sua iustitia letos esse cognoscit. Et illi semper magnificent Dominum, qui Christi pacem habere, et tenere desiderant, quia sine pace impossibile est placere Deo.

»Sed et lingua mea«  »meditabitur iustitiam tuam, tota die laudem tuam.« Meditari autem Dei iustitiam, et  laudem se dicit, quia semper in memoria eas habet, et nunquam obliuiscitur.



PSALMUS XXXu. IN FINEM PUERO DOMINI PSALMUS DAuID  .

Hic est ille puer, de quo scriptum est: »Puer natus est nobis, et filius datus est nobis« . Huic igitur puero Domini Dauid dicit in hoc psalmo rex et propheta Dauid: »Homines et iumenta saluabis, Domine.« Quid significet »in finem,« et quid significet »Psalmus Dauid,« sepe iam diximus.

367 »Dixit iniustus, ut delinquat in semetipso: Non est timor Dei ante oculos eius.« Hoc, inquit, dixit iniustus in semetipso, hoc cogitauit in corde suo, hoc disposuit in mente sua, ut delinquat.  Quid est »ut delinquat?« Ut furetur, ut occidat, et fornicetur, ut periurium et perditionem faciat; ut fratrem suum decipiat, et alia opera iniquitatis exerceat. Et hoc ideo, quia »non est timor Dei ante oculos eius.« Si enim Deum timuisset, talia facere non desideraret.

»Quoniam dolose egit in conspectu eius, ut inueniret iniquitatem suam et odium.« Inde, inquit, cognoscetur, quod non est timor Dei ante oculos eius, quoniam dolose egit in conspectu eius, et non solum dixit in corde, uerum etiam in opere. Et idcirco dignum est ut inueniat iniquitatem suam et odium. Eadem enim mensura, qua mensus est, remetietur sibi.

»uerba oris eius iniquitas et dolus; noluit intelligere,  ut bene ageret. Iniquitatem meditatus est in cubili suo, astitit omni uie non bone, malitiam autem non odiuit.« uero nomine iniustus uocatur, qui talia operatur. Plana sunt hec, nec indigent expositione.

»Domine, in celo misericordia tua, et ueritas tua usque ad nubes.« Miratur propheta de tam uariis et diuersis uoluntatibus hominum; cum alii tanto desiderio sequantur uitia; alii uero tanto studio imitentur uirtutes; et neminem nisi per superbiam perire; neminem, nisi per misericordiam saluari ostendit. Domine, inquit, non in terra ad plenum, sed in celo perfecte, et ex toto cognoscitur misericordia tua. Omnes enim, qui ibi sunt, sola misericordia Dei saluati sunt: »Cum enim,« ut Apostolus  ait, »omnes peccatores essemus, Christus pro nobis mortuus est .« Et hoc quidem sola misericordia fecit. Unde et bene dicitur: »Suauis Dominus uniuersis, et miserationes eius super omnia opera eius .« Si enim unusquisque sanctorum, quia iam in celis est, uel post iudicium futurus est, singulariter interrogetur, Quomodo huc uenisti, uel Quomodo huc intrasti? quid respondere  aliud poterit, nisi Misericordia me adduxit. Bene igitur hic dicitur: »Domine, in celo misericordia tua.« Sequitur, »et ueritas tua usque ad nubes.« Si, inquit, misericordia in celo est, in celo inuenitur, et cognoscitur, ueritas ubi est? uis audire ubi? In nubibus. Per nubes enim prophete et apostoli, episcopi et sacerdotes, omnesque Ecclesie doctores significantur. Isti enim sunt, qui super Ecclesiam pluunt, et pluuiis doctrine spiritualis totam terram irrigant. Usque ad hoc igitur peruenit ueritas Dei, quia isti sunt, qui sanctarum Scripturarum intelligentiam percipere meruerunt.

»Iustitia tua sicut montes Dei  , et iudicia tua abyssus multa.« Si dixisset: Iustitia tua sicut montes tui, planius esset. Sed hic modus locutionis  in diuina pagina frequenter inuenitur. In aliis uero scripturis aut raro, aut nunquam. Tale autem est et illud: »Deus, iudicium tuum regi da, et iustitiam tuam filio regis .« Debuerat enim dixisse: Filio tuo, quia ipse erat ille rex, cui loquebatur. Dixerat superius quia »ueritas Dei usque ad nubes,« nunc autem reddit causam quare usque ad nubes, et non amplius uenit. Ideo quasi dicat: ueritas Dei ad inferiora non descendit, quia iustitia Dei, et iudicia Dei, que ueritate muniuntur, et consistunt, altissima sunt  , ad que accedere difficile est; et altissima quidem sunt, sicut montes Dei, profundissima uero, ut abyssus multa. Idem autem et per montes Dei, et per abyssum significatur. Isti sunt illi montes, de quibus dicitur: »Leuaui  oculos meos in montes, unde ueniet auxilium mihi .«

»Abyssus abyssum inuocat in uoce cataractarum tuarum.« Per montes igitur, et per abyssum utriusque Testamenti uolumina intelligimus. Que quidem tam alta et profunda sunt, ut ad eorum notitiam ualde pauci ualeant peruenire. In quibus uidelicet uoluminibus, quia iustitia et iudicia Dei continentur, eiusdem altitudinis et profunditatis esse dicuntur. Apparet igitur quia ueritas Dei, et iustitia, et iudicia Dei, et utriusque Testamenti uolumina inscrutabilia sunt, et humano ingenio inuestigari non possunt. Unde Apostolus ait: »O altitudo diuitiarum sapientie, et scientie Dei, quam incomprehensibilia sunt iudicia eius, et inuestigabiles uie  eius!«  Gaudeamus, quod ueritas Dei usque ad nubes descendit, quia de his, que in nubibus sunt, ad nos quoque aliquid distillabit. Miseri Iudei a quibus nubes iste, ne super eos pluant, prohibite sunt: »Mandabo, inquit Dominus, nubibus meis, ne pluant super eos imbrem .«

»Homines et iumenta saluos facies, Domine, quemadmodum multiplicasti misericordias tuas  Deus.« Quid enim per homines, nisi sapientes; rationabiles et uiros iustos intelligamus? Quid uero per iumenta, nisi stultos, fatuos, libidinosos, et carnis uoluptatibus deditos? Quantum homines a iumentis, tantum isti inter se differre uidentur. Tamen hos et illos saluat Dominus, qui non uenit 368 uocare iustos, sed peccatores ad penitentiam . Multos enim uidimus sanctam et religiosam uitam in monasteriis ducere, qui prius fuerunt sicut equus, et mulus, quibus non est intellectus. De hac autem tanta Dei misericordia propheta admiratur, et dicit: Quemadmodum ad quam mensuram, ad quantam superabundantiam multiplicasti misericordias tuas, Deus?

»Filii autem hominum in protectione alarum  tuarum sperabunt.« Ale Dei misericordia et ueritas, fides, spes et caritas, cetereque uirtutes, sine quibus neque ipse uenit ad nos, neque nos ad ipsum uolare possumus. Quis enim eum adduxit ad nos, nisi caritas et misericordia? In istarum igitur protectione sperent Christiani, quibus nichil aliud est, quo se a uitiis et malignis spiritibus defendere ualeant. Hos autem uocat filios hominum, ad illorum fortasse distinctionem, quos iumenta uocauerat. »Inebriabuntur ab ubertate domus tue, et torrente uoluptatis tue potabis eos.« Et hic modo in Ecclesia, et postmodum in illa celesti Ierusalem inebriabuntur sancti ab ubertate tantarum deliciarum, que et hic et ibi abundant. Sic enim sancti apostoli ebrii erant, qui quia linguis omnibus loquebantur,  non Spiritu sancto, sed uino potius a Iudeis ebrii putabantur.

»Quoniam apud te est fons uite, et in lumine tuo uidebimus lumen.« Non solum, inquit, inebriabuntur, uerum etiam illuminabuntur, quia apud te est fons uite, et lumen uite. Lumen namque uite, et fons uite Christus est, qui fideles suos illuminat, et reficit. De hoc fonte, qui biberit, non sitiet ultra. Et hoc est illud lumen, quod illuminat omnem hominem uenientem in hunc mundum . Est autem et Pater lumen, non duo tamen, sed unum lumen. Unde et hic dicitur: »Et in lumine tuo uidebimus lumen;« quia nisi per te ad illud lumen uenire non possumus. Sic enim ipse Dominus ait:  »Ego sum uia, ueritas, et uita: nemo uenit ad Patrem nisi per me .«

»Pretende misericordiam tuam scientibus te, et iustitiam tuam his qui recto sunt corde.« Hoc autem tale est ac si diceret: Ut ad illud lumen uenire ualeamus, mitte misericordiam tuam scientibus te, que nos regat, et ducat, et ad illius luminis claritatem introducat. Mitte etiam iustitiam tuam his qui recto sunt corde, quia iustum est ut a iustitia ducantur, qui iustitie mandata custodierunt.

»Non ueniat mihi pes superbie, et manus peccatorum  non moueat me.« Misericordia, inquit, tua, et iustitia tua ipsa me ducat, et pes superbie me portet, neque manus peccatorum me trahat. Non superbia sit mihi pes, quia in hoc pede ceciderunt omnes qui operantur iniquitatem. Hoc pede portabatur diabolus, quando dicebat: »In celum ascendam super astra Dei, et edificabo solium meum, sedebo in monte testamenti, et similis ero Altissimo .« Merito igitur de illa celesti beatitudine expulsi sunt, nec potuerunt stare, quia tam iniquas manus habebant, et tali pede portabantur.



PSALMUS XXXuI. PSALMUS IPSI DAuID.

Ipsi Dauid, qui eum scripsit hic psalmus adscribatur,  et ipse in eo loquatur  .

»Noli emulari inter malignantes, neque emulatus fueris facientes iniquitatem.« Non emularis, inquit, non imiteris, non tibi placeat habitare inter malignantes, neque emulatus fueris facientes iniquitates, ut similia doceas  , et similia concupiscas.

»Quoniam tanquam fenum uelociter arescent, et sicut olera herbarum cito cadent.« uidentur, quasi dicat, isti tales ad tempus florere, et in suis iniquitatibus prosperari. Sed tanquam fenum, quod hodie est, et cras in clibanum mittitur, uelociter arescent, et sicut olera, et uiriditas herbarum cito cadent, et ita cadent, ut ulterius surgere non ualeant; quia non erit eis post hec penitentie  locus.

»Spera in Deo, et fac bonitatem, et inhabita terram, et pasceris in diuitiis eius.«---»Spera,« inquit, »in Domino,« non in uiribus tuis, non in incerto diuitiarum, et »fac bonitatem,« fac eleemosynas, fac misericordiam et pietatem, ut ipse misericordiam inuenias, »et inhabita terram:« dominare carni tue, Ecclesiam Dei non derelinquas; ibi mane, ibi disce, ibi mores tuos institue, ibi totam uitam tuam ad illius exemplum informa. »Et pasceris in diuitiis eius;« per quas utriusque Testamenti legem, siue etiam Christi corpus et sanguinem intelligimus. Et iste quidem diuitie omnibus mundi huius diuitiis preferende sunt.

 »Delectare in Domino, et dabit tibi petitiones cordis tui.« Non delecteris, inquit, in mundo, neque in uanitatibus et concupiscentiis mundi; 369 quoniam mundus transit et concupiscentia eius, sed potius delectare in Domino; ipse sit omne bonum tuum, omnisque delectatio tua, et dabit tibi quidquid desiderat anima tua. Qui enim in Domino delectatur, semper cum Domino esse, et habitare desiderat. Hoc autem dabitur sanctis, quia simul cum eo sine fine manebunt.

»Reuela Domino uiam tuam, et spera in eo, et  ipse faciet.« Quomodo reuelabo quod ipse scit, et melius me intelligit? Ipse enim scit cogitationes hominum, et scrutatur renes et corda. Reuelamus igitur ei uias nostras, si non abscondimus peccata nostra; et tunc quidem non abscondimus, quando lacrymis et penitentia delemus. Siue etiam »reuela Domino uiam tuam:« Si est aliquid boni desiderii in corde tuo, noli tardare, et bonum quod desideras agere incipe; spera tantummodo in eo, et ipse faciet  , ipse ad bonum effectum perducet quod tu incipere times et dubitas.

»Et educet tanquam lumen iustitiam tuam, et iudicium tuum sicut meridiem.« Spera, inquit, in eo, sequere eum; ipse diriget uiam tuam, et suo clarissimo lumine illuminabit, neque te errare permittet.  Et iustitiam, quam agere cupis, et iudicium tuum, quo teipsum iudicare disponis, et angelis, et hominibus reuelabit, et tanquam lumen, et sicut meridiem splendescere faciet.

»Subditus esto Domino, et obsecra eum.« Hoc solum, quasi dicat: Tibi est necessarium ut soli Leo subditus sis, et si quid aduersi tibi acciderit, eum orare non obliuiscaris. Quam egregie et persuascrie exhortatur nos ad seruitium Dei, et melioris uite conuersationem. »Ne emulatus fueris eum qui prosperatur in uia sua:« hoc autem exponit »in homine faciente iniquitatem.« Illum, inquit, qui prosperatur in uia Dei, qui sedulus est in seruitio Dei, non autem illum qui prosperatur in uia sua, id est iniquitate sua. Siquidem iniquorum uia ipsa  iniquitas est. Et certe multos tales uidemus qui, male agendo in hac uita, ad tempus multum crescunt, quos perituros esse non dubitamus.

»Desine ab ira, et derelinque furorem, ne emuleris, ut nequiter facias.« Est autem ira breuis commotio animi, furor uero ira inueterata. Utraque autem fugienda sunt, quid frequenter irasci peccatum est, quia sine scandalo fratrum fieri non potest. De furore uero quid dicam, cum nichil uel parum ab odio differat? »Ne emuleris, ut nequiter facias.« Aemulare, inquit, alios in bonum, in malum autem neminem emuleris.

»Quoniam qui nequiter agunt exterminabuntur.« Exterminari autem quid aliud est, quam extra terminos fieri? Qui autem extra terminos erunt, in promissam  sanctis hereditatem non intrabunt. De qua hereditate subditur:

»Qui uero exspectant Dominum, ipsi hereditate possidebunt terram.« Illam uidelicet terram, de qua alibi dicitur: »Credo uidere bona Domini in terra uiuentium .« Quomodo autem Dominum exspectare debeamus, ipse nos docet: »uigilate, inquit, quia nescitis qua hora Dominus uester uenturus est .« uigilare igitur eum oportet, qui Dominum exspectat; uigilat autem qui in bonis operibus perseuerat.

 »Pusillum adhuc, et non erit peccator, et queres locum eius, et non inuenies.« Breuis est uita hominis, et cito de hac uita transeunt ipsi quoque qui eam diligunt, et transeundo simul cum ea cuncta amittunt. Postea uero si locus eorum queratur, quia in hoc seculo locum habent, inueniri non poterit.

»Mansueti autem possidebunt terram, et delectabuntur in multitudine pacis.« Hoc enim in Euangelio Dominus ait: »Beati mites, quoniam ipsi possidebunt terram .« Et tunc quidem delectabuntur in multitudine pacis, quam quidem in hoc mundo plenam et perfectam uix aliquis habere potest; cum spiritus concupiscat aduersus carnem, et caro aduersus spiritum .

»Obseruabit peccator iustum, et fremet super  eum dentibus suis: Dominus autem irridebit eum, quoniam prospicit quod ueniet dies eius.« Hoc autem de martyribus intelligitur, quos iniqui homines insidiando obseruabant, et rapientes ad supplicia trahebant, et super eos dentibus frementes, duris et exquisitis tormentis eos interficiebant. Sed Dominus irridebat eos, id est irrisione dignos iudicabat; qui tempus, et diem sanctorum, et illorum perditionis preuidebat.

»Gladium euaginauerunt peccatores, tetenderunt arcum suum, ut decipiant inopem, et trucident rectos corde.« Et hec quidem de tyrannis et martyribus manifestissima prophetia est; quamuis hoc etiam de hereticis intelligi possit. Nam et illi materialibus armis, et isti suarum deceptionum gladiis  multos sanctorum interfecerunt. Possumus autem per gladios manifestam persecutionem, et per arcus occultam deceptionem intelligere. Unde adhuc subditur:

»Gladius eorum intret in cor ipsorum, et arcus eorum confringatur.« Intrant enim gladii tyrannorum in corda eorum, quia ipsi sui gladii, quibus sanctos interfecerunt, sunt eis causa mortis et perditionis. Arcus uero hereticorum iam 370 contritus est, quia omnis eorum heresis, et deceptio in multis conciliis damnata est.

»Melius est modicum iusto super diuitias peccatorum multas.« Hoc autem tale est ac si diceret: Pauperes sunt sancti, et suis diuitiis et honoribus pro Christi nomine exspoliati; sed melius modicum,  quod habent, super multas diuitias, quas possident peccatores. Isti enim parua habent, et sufficit eis. Illi uero multa, et habendi cupiditate, et auaritia torquentur.

»Quoniam brachia peccatorum conterentur; confirmat autem iustos Dominus.« Per brachia peccatorum omnium illorum fortitudinem intelligimus, quam quidem in diuitiis maxime constare uidemus, quas si aliquo casu amiserint, protinus eos omnem fortitudinem simul cum eis amisisse uidemus. Confirmat autem iustos Dominus, quoniam temporalium  rerum amissione ditiores et fortiores fiunt; siquidem propter hoc centuplum accipiunt, et uitam eternam suscipiunt.

»Nouit Dominus uias immaculatorum, et hereditas eorum in eternum erit.« Ideo, inquit, confirmat iustos Dominus, quoniam ipse nouit uias eorum. Ipsi enim sunt, de quibus dicitur: »Beati immaculati in uia, qui ambulant in lege Domini .« Qui enim sic ambulant, digni sunt, quibus Dominus auxilietur. »Et hereditas eorum in eternum erit.« Hic quasi dicat: Pauperes fuerunt, et suas hereditates pro Christi nomine perdiderunt: sed hereditas eorum et maior et melior erit in eternum.

»Non confundentur in tempore malo.« Quid est enim in tempore malo? In tempore malis preparato,  id est in die iudicii, quando mali suscipient eterna mala.

»Et in diebus famis saturabuntur.« Et in diebus famis quid est? Id ipsum tempus, de quo modo diximus; quia sancti non esurient, sicut scriptum est, neque sitient ultra ; mali uero omnem famem, omnemque penuriam patientur. Unde et subditur: »Quoniam peccatores peribunt.« Peribunt quidem non solum famis afflictione, uerum etiam omni genere tormentorum. Et hoc probat.

»Inimici autem Domini mox ut honorati et exaltati fuerint, deficientes, ut fumus deficient.« Quod autem dixit, mox, non dixit, ut statim fiat, sed quia cito, et postmodum fiet. Deficient autem ut fumus,  quia se in superbiam exaltando, et eleuando deficient. Hec est enim natura fumi, ut se a terris eleuando deficiat.

»Mutuatur peccator, et non soluit, iustus autem miseretur et commodat.« Et hec quidem iusta causa est, ut pereant mali; quia nolunt soluere quod mutuantur. Quid enim habemus, nisi quod mutuo accepimus? Sic et Apostolus dicit: »Quid enim habes, quod non accepisti; quid gloriaris, quasi non acceperis?«  Dicitur autem mutuum quasi meum tuum. Quod enim mutuo datur, non ex toto datur, quia aliquid inde exspectatur. Sed quid Dominus exspectat a nobis de his, que dedit nobis? Audi ipsum dicentem: »Quod uni ex minimis meis fecistis, mihi fecistis .« Quod  itaque minimis suis damus, sibi damus, imo non damus, sed reddimus. »Iustus autem miseretur et commodat.« Peccator, inquit, non uult soluere que mutuo accepit; iustus econtra et aliena soluit, et propria largitur, et commodat.

»Quoniam benedicentes eum possidebunt terram, maledicentes autem ei disperibunt.« Facile, inquit, aliquis in his omnibus, que superius dicta sunt, intelligere poterit, quia benedicentes eum possidebunt terram. Non solum autem homines, uerum etiam omnis creatura benedicit Dominum. Nisi enim omnis creatura benediceret Dominum, non dicerent illi tres pueri in camino positi: »Benedicite, omnia opera Domini, Dominum .« Quod si omnis creatura benedicit Dominum, qui sunt illi, de quibus  hic dicitur: »Maledicentes autem ei disperibunt.« Apostolus quibusquam male agentibus dicit: »uos estis propter quos nomen Dei blasphematur inter gentes .« Isti igitur sunt, qui Dominum maledicunt. Hoc tamen et de Iudeis specialiter intelligi potest, de quibus dicitur: »Maledicent illi, et tu benedices, qui insurgunt in me, confundantur .«

»A Domino gressus hominis diriguntur, et uiam eius cupit nimis.« Qui a Domino dirigitur, securus incedere potest. A Domino autem illi diriguntur, qui de uia mandatorum eius non recedunt. Hanc autem uiam diligit Dominus. Per hanc uiam ille se cucurrisse alibi dicit: »uiam mandatorum tuocum cucurri, cum dilatares cor meum .«

»Cum ceciderit iustus non conturbabitur, quia Dominus firmat manum eius.« Non potest fieri ut homo in longo itinere non offendat, et sine peccato in hac uita nemo uiuere potest. Septies namque cadit iustus , et resurgit; et ideo »non conturbabitur, quia Dominus firmat manum eius.« Quid est firmat manum eius? nisi cadentem sustinet, et iterum ad bonum opus preparat et accingit.

»Iunior fui, et senui, et non uidi iustum derelictum, nec semen eius egens pane.« Hoc autem Propheta mihi his uerbis dicere uidetur: Ab hoc tempore mee iuuentutis, quo mihi hec Deus reuelare dignatus est, usque ad seculi consummationem per singula secula, Spiritu sancto me docente, cuncta consideraui,  et non uidi iustum derelictum, nec semen, id est filios et imitatores eius, fame perire. Illi namque pereunt fame, qui cibis spiritualibus non nutriuntur.

»Tota die miseretur et commodat, et semen eius in benedictione erit.« Si enim egeret, aliis subuenire non posset. In hoc autem abundare probatur, quod aliis 371 miseretur et commodat, et spiritualia et temporalia que habet cum aliis partitur. Et ideo semen eius in benedictione erit, quia semper crescet, et in melius proficiet.

»Declina a malo, et fac bonum, et inhabita in seculum seculi.« Hoc consilium sufficit omnibus ad salutem. Hec est regula perfectionis, mala  fugere, et bona agere, et ab Ecclesie et fidelium societate non recedere.

»Quoniam Dominus amat iudicium, et non derelinquet sanctos suos; in eternum conseruabuntur.« Declina, inquit, a malo, et fac bonum. Quare? Quia Dominus amat iudicium, et reddet unicuique secundum opera sua, et non derelinquet eos qui a malo declinant, et bona agunt, sed in eternum eos conseruabit. De malis autem quid fiet? Sequitur:

»Iniusti autem punientur, et semen impiorum peribit. Iusti uero hereditate possidebunt terram, et inhabitabunt in seculum seculi super eam.« Hoc autem de presenti Ecclesia, et de terra uiuentium intelligi potest. Sed quia dicit »in seculum seculi,«  conuenientius de illa terra intelligitur, que nullo modo auferri potest, quam et in eternum possidebunt.

»Os iusti meditabitur sapientiam et lingua eius loquetur iudicium.« Iustum enim est ut eternam possideat hereditatem, qui in hoc seculo positus soli sapientie operam dedit, et non recessit a ueritate. Quid est enim iudicium loqui, nisi ueritatem dicere et tenere? Unde et subditur:

»Lex Dei eius in corde ipsius.« Quomodo enim a ueritate recedere potest, qui secundum legem Dei iudicat, et aliam legem ignorat? »Et ideo non supplantabuntur gressus eius.« Illi supplantantur, qui ad errorem trahuntur, et a ueritate separantur. Hoc autem illi non timent, qui legem Domini in  memoria et in corde habent, et in ea assidue meditantur.

»Considerat peccator iustum, et querit perdere eum.« Considerat, inquit, obseruat, et insidiatur ei, et querit quomodo eum perdere et decipere possit. Dominus autem, qui nunquam deserit sperantes in se, non derelinquet eum in manibus suis. Iste peccator diabolus est, peccatorum omnium maximus, qui semper sanctis insidiatur, eosque accusare non cessat. Sequitur: »Nec damnabit eum, cum iudicabitur illi.« Non dixit, cum iudicabit illum; sed cum iudicabitur illi, quoniam illud districtum iudicium ad malorum damnationem, et ad bonorum uindictam et gloriam fecit.

»Exspecta Dominum, et custodi uias eius, et exaltabit  te, ut inhabites terram.« Exspecta, inquit, Dominum, securus esto et nichil timeas, qui non te, sed tibi iudicaturus ueniet, et custodi uias eius, de quibus te inimicus trahere, et in uias suas inducere conatur. Et exaltabit te ad illam supernam beatitudinem, ut inhabites illam terram, in qua nec mortem nec inimicorum insidias timeas. »Cum perierint peccatores, uidebis.« Magna consolatio est inimicorum penas et perditionem uidere.

»uidi impium superexaltatum, et eleuatum supra cedros Libani. Transiui, et ecce non erat; quesiui eum, et non est inuentus locus eius.« Libanus, qui candidatio interpretatur, sanctam Ecclesiam significat, que baptismatis aqua mundata et lauata, et super niuem dealbata est. Per cedros autem illos intelligimus,  qui sapientia, sanctitate et uirtutibus altiores et fortiores in Ecclesia sunt. Super hos autem exaltatos et eleuatos multoties impios uidemus, et quasi humillima fruteta eos conculcant et despiciunt. Quod autem dicit: »Transiui, et ecce non erat;« tale est ac si diceret: Postquam uidi impium sic exaltatum et eleuatum ad ea que sibi post modicum tempus futura erant, mente et cogitatione transiui, et ecce non erat; ibi uidelicet, ubi prius esse solebat; quesiui eum inter illa suarum domorum superstitiosa fastigia, et non est inuentus locus  eius, quoniam alii omnia occupauerunt, qui nullas inde sibi gratias agebunt.

»Custodi ueritatem, et uide equitatem, quoniam sunt reliquie homini pacifico  .« uide locutionis elegantiam, quomodo alternatim iustorum premia, et iniquorum perditionem describit, quatenus hinc auditores prouocet ad bonum, inde uero retrahat a malo. Custodi, inquit, ueritatem, et uide equitatem, et noli emulari inter malignantes; neque imiteris illos, qui sic exaltati et eleuati tam cito cadunt et deficiunt, quoniam sunt reliquie homini pacifico. Illi, quasi dicat, et seipsos, et quecunque habent subito amittunt; sancti uero de hoc seculo exeuntes ditiores fiunt; nichilque fuit, quod in hac uita habuisse uisi sunt, ad comparationem reliquiarum,  que illis in alia uita reseruantur.

»Iniusti autem disperibunt, simul reliquie impioram peribunt.« Contrariis suo more contraria ponit, quia ea, que boni habebunt, mali habere non poterunt.

»Salus autem iustorum a Domino est;« quia nichil de suis uiribus presumpserunt, et protector eorum est in tempore tribulationis; et ideo ab inimicis superari non potuerunt.

»Et adiuuabit eos Doninus, et liberabit 372 eos, et eripiet eos a peccatoribus, et saluos faciet eos, quoniam sperauerunt in eum.« Talis autem eiusdem rei repetitio, et inculcatio firmiorem facere debet promissionem; semperque notandum quanta sit uirtus spei, que sic ubique commendatur.



PSALMUS XXXuII. PSALMUS DAuID IN COMMEMORATIONE DE SABBATO.

Sabbatum requies interpretatur, per quam uidelicet. requiem, eterne beatitudinis quietem intelligimus, unde Apostolus dicit: »Quia relinquit Sabbatismun populo Dei .« Huius igitur quietis Ecclesie filii memores duram de peccatis suis in hoc psalmo penitentiam agunt.

»Domine, ne in furore tuo arguas me, neque in ira tua corripias me.« Iste affectiones, sicut iam in alio psalmo diximus, in Deo non sunt. In eo tamen esse uidentur, quando ea facit que irati homines facere solent. uox penitentis est, iudicium Dei timentis, et misericordiam Dei implorantis. Et tale est ac si dicat: Multum peccaui; et dum iudicii  diem et tormenta, malis preparata lego et considero, nimio terrore et timore conficior. Sed tu, Domine, in illo tremendi iudicii die fac misericordiam cum seruo tuo, et ne in furore arguas me, neque in ira corripias me: »Si« enim »iniquitates obseruaueris, Domine, quis sustinebit? .«---Non« ergo »intres in iudicium cum seruo tuo .«

»Quoniam sagitte tue infixe sunt mihi, et confirmasti super me manum tuam.« Sagitte Dei ille sententie sunt, que in utroque Testamento contra peccatores mittuntur. Tales autem in superiori  psalmo multas modo audiuimus, et in Euangeliis ceterisque Scripturis diuinis multas reperimus. Qualis est illa: »Iam securis ad radicem arborum posita est. Omnis arbor, que non facit fructum bonum, excidetur, et in ignem mittetur .« Et Apostolus: »Secundum duritiam tuam, inquit, et impenitens cor tuum, thesaurizas tibi iram in die ire et reuelationis iusti iudicii Dei, qui reddet unicuique secundum opera sua. .« Has autem sagittas sibi infixas esse dicit, quia his et similibus eius animus uulneratus nimio terrore concutitur. Hoc est enim quod ait: »Et confirmasti super me manum tuam.« Beati illi, qui hanc manum sentiunt, et his sagittis se uulneratos esse cognoscunt. Qui enim de peccatis non dolent,  manum Dei super se imminentem, et ad feriendum preparatam non intelligunt. Unde adhuc subditur:

»Quoniam iniquitates mee posuerunt se super caput meum, sicut onus graue grauate sunt super me.« Ecce causa totius afflictionis in hoc uersu reuelatur. Ideo, inquit, sic infirmatus sum, quoniam iniquitates mee posuerunt se et quodammodo sedem sibi fecerunt super caput meum, per quod mentem intelligimus, quo uidelicet capite subiugato, nichil erit quod eis resistere ualeat. »Et sicut onus graue grauate sunt super me:« et iam ulterius earum pondus sustinere non ualeo. Hoc nulli alii dicere possunt, nisi illi soli qui dignam penitentiam agunt, quoniam ceteris omnibus non grauia, sed ualde leuia, et delectabilia sua peccata uidentur. Ad hoc  enim Propheta hunc unum penitentem posuit, ut in eius uerbis omnes alii discant qualiter penitentiam agere debeant.

»Computruerunt, et deteriorauerunt  omnes cicatrices mee a facie insipientie mee.« Ubicunque sunt cicatrices, ibi uulnera, uel ulcera fuisse non dubium est. Quod igitur sua incuria, et insipientia cicatrices suas deteriorasse et computruisse dicit, se iampridem ab infirmitate sanatum, et iterum infirmatum se esse ostendit. Hoc autem illis contigit, qui, peracta penitentia, ad peccata iterum redeunt. Sanantur autem misericordia etiam isti, sed tales cicatrices difficilius ad salutem perueniunt  .

»Miseriis afflictus sum usque in finem, tota die contristatus ingrediebar.« Pro talibus, inquit,  tantisque delictis usque in finem, id est penitus, et ex toto afflictus, turbatus et contristatus sum.

»Quoniam anima mea completa est illusionibus, et non est sanitas in carne mea.« Multas illusiones patitur anima  , cui peccata dominantur, quoniam post multas et iniquas cogitationes ad desperationem aliquando perducitur. Quod uero ait:  »Et non est sanitas in carne mea,« uel ieiuniorum, uel afflictionum causa infirmatam, uel luxuriis, et uoluptatibus, aliisque corruptionibus uiolatam esse ostendit.

373 »Incuruatus sum, et humiliatus sum usquequaque.« Multi penitentes incuruantur et humiliantur, sed non usquequaque: quia, etsi duram penitentiam agant, in aliquibus tamen peccare non cessant. »Rugiebam a gemitu cordis mei.« Nihil est penitenti homini fructuosius, quam hic talis compunctionis gemitus atque rugitus. Unde et alibi dicitur: »Cor contritum et humiliatum, Deus, non despicies .«---»Et ante te est omne desiderium meum, et gemitus meus a te non est absconditus.« Qualiscunque, quasi dicat, aliquando  fuerim, et in quibuscunque rebus desiderium meum occupatum fuerit, tu tamen uides quale nunc sit desiderium meum. Et hec penitentia mea, iste lacryme, et hic gemitus meus a te abscondi non potest.

»Cor meum conturbatum est in me, et deseruit me fortitudo mea.« Non potest dubitari ualde interius esse conturbatum, qui tam dura penitentia exterius satisfacit. Talis autem conturbatio bona est, quia tali conturbatione omnes mali humores reiiciuntur, et anima infirma sanatur. »Et descruit me uirtus mea.« Si autem fortitudo, que proprie et naturaliter hominis est, cum non deseruisset, nequaquam a uitiis superatus fuisset. Tandiu igitur lacrymis et orationibus insistendem est, donec  amissa fortitudo redeat, et mens a sui feruoris conturbatione quiescat. »Et lumen oculorum non est mecum.« Lumen oculorum suorum Deum ipsum esse dicit, quem propter peccata, que commiserat, digne satis a se recessisse conqueritur et dolet. Huc usque clamorem penitentis audiuimus; hinc autem Saluatorem nostrum de sua passione loquentem audiamus. Et certe Saluator noster pro peccatoribus passus est, qui idcirco hoc in loco passionem suam narrare uidetur, quatenus huic tam digne penitenti consolatio detur.

»Amici mei, et proximi mei aduersum me appropinquauerunt, et steterunt.« Nihil est, inquit, o homo, quod quereris; nichil est quod de tuis miseriis lamenteris; uide me afflictum, uide me crucifixum,  uide me peccata tua portantem, uide me mundi miserias ferentem et auferentem. Consolare igitur, spem habeto, non frangaris aduersis. Non tibi notum est quomodo »Amici mei,« Iudei  , »et proximi mei   aduersum me appropinquauerunt, et steterunt.« Non enim appropinquauerunt ut crederent, sed potius ut occiderent. »Et proximi mei a longe steterunt.« Hoc autem de discipulis intelligitur, qui, »eo relicto,« sicut in Euangelio legitur, »fugerunt omnes .«

»Et uim faciebant, qui querebant animam meam.« uim quidem faciebant, quia et ipsum uiolenter post se trahebant, et discipulos, ut modo diximus, fugere cegerunt. »Et qui inquirebant mala mihi, locuti sunt uanitatem.« Et quid aliud, nisi uanitatem locuti sunt Iudei, contra eum frementes, insanientes, Crucifige clamantes, falsos testes producentes, et multis opprobriis et blasphemiis ei illudentes? »Et dolos tota die meditabantur.« Quia  enim, sicut scriptum est, nullam causam mortis inueniebant in eum, ideo tota die dolos meditabantur, quibus eum accensarent et interficerent.

»Ego autem uelut surdus non audiebam.« Non audisse sese dicit, quia eorum blasphemiis et interrogationibus respondere noluit. Usitata locutio est, ut ea nos non audire dicamus, ad que respondere non curamus. Unde et quidam illorum dicebant: »Nonne audis, quanta isti aduersus te testificantur?«  »Et sicut mutus non aperiens os suum.« Ipse est enim de quo scriptum est: »Tanquam ouis ad uictimam ductus est, et sicut mutus non aperuit os suum ,« Unde et subditur:

»Et factus sum ut homo non audiens, et non  habens in ore suo increpationes.« Tanta namque patientia eorum uerba sustinebat, ac si nichil haberet quod eis responderet, uel unde eos increpare potuisset, qui omnium secreta uidebat, et unumquemque de omnibus, que male egerat, reprehendere poterat.

»Quoniam in te, Domine, speraui, dixi: Tu exaudies me, Domine Deus meus.« Ideo, inquit, neque illos redarguere, neque me in aliquo defendere uolui: quia non in me, sed in Domino speraui, cuius uirtutem et potestatem super illos et super omnia esse sciebam, qui me sufficienter defendere poterat. »Dixi: Tu exaudies me, Domine Deus meus.« Et hoc, quasi dicat: Sufficiens mihi erat, qui secundum meam uoluntatem exaudiendum me esse sciebam. Cur enim in loquendo, uel respondendo, uel aliquo  alio modo se fatigaret, cui sola uoluntas et cordis oratio sufficiebat?

»Quia dixi: Ne aliquando insultent in me inimici mei.« Hec igitur uoluntas illius, hec oratio uersabatur in corde eius, ne inimici eius insultare potuissent. Quod autem ait, »Ne aliquando,« intelligendum est post passionem et resurrectionem, siquidem illis tribus diebus data est illis potestas facere in eum quod facere uoluissent. Unde et ipse dixit: »Hec est hora uestra, et potestas tenebrarum .« Et alibi: »Sicut fuit Ionas in uentre ceti tribus diebus et tribus noctibus, ita erit Filius hominis in corde terre .«  Id est in affectu et uoluntate Iudeorum, ut faciant in eum quod uoluerint. Post passionem uero et resurrectionem nequaquam ei Iudei insultare potuerunt; cum et ipsi propter hoc peccatum ubique dispersi sunt, et Christi nomen et gloria ubique predicetur. »Et dum commo uerentur pedes mei, in me magna locuti sunt.« Pedes Dei, apostoli sunt, 374 qui eius Euangelium in omnem terram detulerunt. De quibus dicitur: »Quam pulchri pedes euangelizantium pacem, euangelizantium bona .« Isti autem pedes tunc moti sunt, quando Dominus ait: »Si me queritis, sinite hos abire .« Deinde uero impii Iudei et magna, et mala, et stulta, et nefanda, sicut in eius passione legitur, contra Dominum locuti sunt.

 »Quoniam ego ad flagella paratus sum, et dolor meus ante me est semper.« Non me, inquit, preparaui ad resistendum, sed ad flagella suscipiendum. Poterat enim resistere, facileque omnes suos perdere inimicos, si uoluisset; sicut beato Petro pugnanti, et gladio eum defendere uolenti ait: »Mitte gladium tuum in locum suum. An putas, quia non possum rogare Patrem meum, et exhibebit mihi modo plusquam duodecim legiones angelorum? Quomodo ergo implebuntur Scripture, quia sic oportet fieri?«  Et quasi dicat: Nisi hoc fiat, ego a dolore, quem habeo de diaboli potestate, et humani generis perditione liberari non possum. Et hoc est quod ait: »Et dolor meus ante me est semper.« Semper quidem, donec moriendo uincam,  et eos, qui captiui tenentur, eripiam.

»Quoniam iniquitatem meam ego pronuntiabo, et cogitabo pro peccato meo.« Hoc tale est ac si diceret: Quasi iniquum et peccatorem, et in Deum blasphemantem  , me damnant et iudicant; sed ego ipse pronuntio et notum facio que sit iniquitas mea, et quod sit peccatum meum. uolui mundum esse saluum, et genus humanum de diaboli eripere potestate, et hoc est peccatum meum, pro hoc, si necesse fuerit, ego ipse cogitabo.

»Inimici autem mei uiuunt, et confortati sunt super me, et multiplicati sunt qui oderunt me inique.« Hec autem sub interrogatione, cum quadam indignatione legenda sunt. »Inimici, inquit, mei uiuunt?« Non uiuent, sed morte morientur,  et temporali uidelicet et eterna. »Et confortati sunt super me?« Non confortati, sed humiliati et dissipati. »Et multiplicati sunt, qui oderunt me inique?« Non multiplicati, sed, sicut digni sunt, modis omnibus minorati. Et certe, sicut uidemus, gens illa modo non crescit; que ante Christi passionem quasi herba  crescebat et pullulabat.

»Qui retribuebant mihi mala pro bonis, detrahebant mihi.« Quod enim Iudei mala pro bonis ei retribuerent, ipse Dominus ostendit, dicens: »Multa bona opera operatus sum uobis, propter quod horum me uultis occidere?«  Detractiones uero illorum, quia satis note sunt, nobis exponere non  est necesse, quoniam subsecuti sunt iustitiam.

»Non derelinquas me, Domine Deus meus, ne discesseris a me, intende in adiutorium meum, Domine Deus salutis mee.« Docet nos Saluator noster, quod illi qui iustitiam habent, confidenter Dei adiutorium querere possunt, in eo quod se ipsum in exemplum ponit, et quia iustitiam subsecutus est, a Domino non relinquatur.



PSALMUS XXXuIII. PRO IDITHUM CANTICUM DAuID.

Idithum  transiliens eos interpretatur. Hunc Itaque psalmum cantat Dauid in laudibus illorum qui eos transiliunt, et quasi non audientes pretereunt, qui contra eos uanitates loquuntur, et qualibet fatuitate ad indignationem prouocare nituntur. Per  hos autem perfectiores quosque intelligere possumus, qui silentium elegerunt, ne uel uerbi leuitate peccarent. De talibus enim Ieremias ait: »Bonum est homini, cum portauerit iugem ab adolescentia sua: sedebit solitarius, et tacebit .«

»Dixi: Custodiam uias meas, ut non delinquam in lingua mea.« Dixi, inquit, mente proposui, et corde stabiliui, firmiterque firmaui in tantum custodire uias meas et opera mea, ut non delinquam in lingua mea. Hoc enim ualde difficile est ut lingua homo non peccet. »Qui enim in uerbo non offendit, dicit Scriptura, hic perfectus est uir .« Et: »Qui custodit linguam suam, custodit animam 375 suam .« Et: »Mors et uita in manus lingue .«---»Qui enim putat se  religiosum esse, non refrenans linguam suam, sed seducens cor suum, huius uana est religio .«

»Posui ori meo custodiam, cum consisteret peccator aduersum me.« Hoc est enim quod alibi dicitur: »Sepi aures tuas spinis  , et fac ori tuo ostium et spinas.« Et hoc quidem debent facere uiri sancti, quando eorum uerba magis generant scandalum quam utilitatem. Unde et Dominus ait: »Nolite sanctum dare canibus, neque spargere margaritas ante porcos .« Fugiamus igitur habere sermonem cum illis, qui uerbis nostris non edificantur; sed potius ad blasphemias et opprobria concitantur. Unde et subditur:

»Obmutui, et humiliatus sum, et silui a bonis, et  dolor meus renouatus est.« Quia, inquit, peccator ad resistendum, et ueritatem impugnandam stabat contra me, et ego intelligebam neque sibi tunc, neque aliis uerba mea proficere posse, obmutui, et sic humilitatus sum, ac si illius insipientie respondere  non possem. Et silui a bonis, quia ipsa uerba sancta et catholica inter porcos seminare et spargere cessaui. Hoc enim fecit et Apostolus, cui, cum Iudei acquiescere noluissent, ait: »uobis primum oportuerat predicari uerbum Dei, sed quia repulistis illud, et indignos uos fecistis eterne uite, sanguis uester super caput uestrum, ecce conuertimur ad gentes .«---»Et dolor meus renouatus est.« Super illorum uidelicet perditione, qui tam obstinati ueritati resistebant, et sue salutis medicinam recipere nolebant.

»Concaluit cor meum intra me, et in meditatione mea exardescet ignis.« Concaluit, inquit, cor meum intra me, sancti Spiritus inflammatione, et in ipsa mea meditatione ignis caritatis et amoris  ardere cepit, et adhuc pro illis orarem, quatenus eorum corda Deus molliret, et ad sui notitiam et ueritatis uiam eos reuocaret.

»Locutus sum in lingua mea; notum fac mihi, Domine, finem meum, et numerum dierum meorum, quis est, ut sciam quid desit mihi.« Non pro se, sed pro aliis uiri sancti et perfecti, qui in hoc psalmo loquuntur, in hac uita esse cupiunt. Unde quia aliis proficere non possunt, pro seipsis orant, ut tandem in illam beatitudinem suscipiantur. »Locutus sum, inquit, in lingua mea:« in lingua interioris hominis te rogaui ut finem meum mihi notum faceres. Quanto tempore in hac uita sumus, ad quem finem perueniamus certi non sumus. Quicunque  igitur, ut Apostolus, ait: »Cupio dissolui, et esse cum Christo ;« ille procul dubio suum finem uidere desiderat. Cupit preterea uidere et numerum dierum suorum, illum uidelicet numerum, qui est, et semper est, et finem non habet. Isti enim dies non habent numerum, quia quando unus est, alter iam transiit, et alter nondum est. Quando autem non est, quomodo numerari potest? Potest enim dici, quia fuit uel futurum est; sed non potest dici, quoniam est. »Ut sciam quid desit mihi.« Quicunque ad illam beatitudinem peruenerit, pro certo cognoscet quantum in hac uita sibi defuerit. Erit enim Deus omnia in omnibus, et nullus aliquo indigebit.

»Ecce ueteres posuisti dies meos, et substantia  mea tanquam nichil ante te est.«---»Quod enim inueterascit, dicit Apostolus, et senescit, prope interitum est .« Unde et dies suos iam ad finem uenisse ostendit, dum eos inueteratos esse dicit. Substantia uero ista nostra temporalis,  tanquam nichil est ante Deum, quia non solum hoc, uerum etiam sicut propheta ait: »Omnes gentes, quasi non sint, sic sunt coram eo .« Quia enim Deus eternus est, et omnia ante eum eterna sunt, temporalia et transitoria ante eum pro nichilo computantur.

»uerumtamen uniuersa uanitas omnis homo uiuens. Quanquam in imagine Dei ambulat homo, tamen uane conturbabitur.« Quamuis, inquit, hec nostra substantia nichil sit, homo tamen fatuus et uanus in ea laborat et conturbatur. Uniuersa namque uanitas est homo quanto tempore uiuit; quia nisi prius mundo, carnisque concupiscentiis moriatur, a uanitatibus non recedit. Bonum est homini sic mori, quoniam qui sic moritur, melius uiuit. Et  ualde quidem inconueniens est, ut homo ad imaginem Dei factus, circa hec tam uana et inutilia occupetur et conturbetur. Debet  enim ad illum respicere, ad cuius imaginem factus est; quam quidem imaginem tenere et custodire si potuisset, nichil umquam sibi deesset.

»Thesaurizat, et ignorat cui congregabit ea.« Laborat, inquit, fatigatur  , ut has cito secum perituras diuitias congregare ualeat, et ignorat cui congregat eas, quia quas filiis et nepotibus se relinquere sperat, suis potius aduersariis et inimicis derelinquit.

»Et nunc que est exspectatio mea? Nonne Dominus? et substantia mea tanquam nichilum ante te est.« Illi, inquit, faciant quod uelint; habeant has  diuitias, que sibi placent: mihi uero non placent; quoniam omnis substantia mea, omnes diuitie et exspectatio mea Dominus est; quem si habuero, satis mihi est, omnemque 376 meam substantiam pro nichilo duco, quoniam substantia mea, ut modo diximus, tanquam nichilum ante te est. Quod autem tanquam nichilum ante te est, ante me quoque tanquam nichil est.

»Ab omnibus iniquitatibus eripe me, opprobrium insipienti dedisti me.« Aliis, inquit, sicut tibi placet, has tales diuitias tribue; mihi uero hoc solum presta ut ab omnibus meis iniquitatibus me eripias, et ad fatuos et insipientes me ulterius non mittas. Et hoc est quod dicit: »Opprobrium insipienti dedisti me.« Unde et ego submutui, et non aperui  os meum. Cur enim eis loquerer, qui me audire nolebant, qui te blasphemabant, et me uerberabant, mihi illudebant, et te maledicebant.

»Obmutui, et non aperui os meum; quoniam tu fecisti me; amoue a me plagas tuas; a fortitudine enim manus tue ego defeci in increpationibus.« Pulchre autem dixit: »Quoniam tu fecisti me,« ut hoc facilius in adiutorium moueatur, quod factor et Creator memoratur. Si enim homines et cuncta animalia inde filios suos in tantum diligunt, quia eos genuerunt; quanto magis eum, qui omnia creauit et  fecit, quod omnem suam diligat creaturam credere debemus? Et si omnem diligit, precipue illam diligit, que ceteris melior esse uidetur. »Amoue a me, inquit, plagas tuas.« Iste, quasi dicat, plage tue sunt; tu mihi eas facis, tu, inquam, qui facis immissiones per angelos malos: qui Iob ad flagelandum Satane tradidisti, et malignos spiritus in porcos misisti: cui non immerito quotidie dicimus: »Ne nos inducas in tentationem, sed libera nos a malo .« A fortitudine manus tue, que me tam grauiter affligi permittit, ego defeci in increpationibus et castigationibus tuis. Scio enim quia corrigis et castigas omnem filium quem recipis, et quia sine causa nichil facis. Et hoc est quod dicit:

»Propter iniquitatem corripuisti hominem, et tabescere  fecisti sicut araneam animam meam.« Sic est humana natura in primo homine uiolata, ut nullus hominum sit, qui quantum in se est, flagellis dignus non sit. Qui igitur non flagellatur, non suis meritis, sed soli Dei misericordie imputare debet. Aranea uero in hoc loco bonam uidetur habere significationem. Illa itaque anima sicut aranea tabescit, que in instantia operis diuinitus sibi iniuncti se quotidie affligere non cessat. Hoc autem de illis conuenienter intelligere possumus, qui uigiliis, ieiuniis et orationibus dediti in lege Domini meditantur die ac nocte.

»uerumtamen uniuersa uanitas omnis homo uiuens.« Hoc autem in alia translatione non habetur; et tale uidetur esse ac si diceret: Quamuis in Dei  seruitio boni quotidie laborantes seipsos macerent et affligant; mali autem nullum inde bonum exemplum capientes in sua nichilominus uanitate persistunt.

»Exaudi, Deus, orationem meam, et deprecationem meam, auribus percipe lacrymas meas, ne sileas a me.« Quatuor orationes in hoc uno uerbo continentur, quibus pene unum et idem significatur, in quibus nimirum docemur quanta instantia Deum orare debeamus.

»Quoniam incola ego sum in terra, et peregrinus sicut omnes patres mei.« Dignus est ut exaudiatur qui in terra incola est, et mente et spiritu apud Deum est. Incola autem dicitur, qui non proprium, sed alienam terram colit. Tales erant illi, qui dicebant:  »Non habemus hic permanentem ciuitatem, sed futuram inquirimus .« Est autem et peregrinus, quoniam a patria longe est, et ad patriam redire festinat. Hinc autem est quod patriarche et prophete peregrinos se esse dicebant, quoniam ad hereditatem sibi promissam properabant, per quam nostram quoque hereditatem significabant.

»Remitte mihi ut refrigerer priusquam abeam, et amplius non ero  .« In illam hereditatem siue ciuitatem, sicut scriptum est , non intrabit  aliquis coinquinatus et immundus. Unde priusquam illuc eat, omnia uitia et peccata, quibus anima uritur, sibi a Domino remitti exorat. Illa uero anima refrigerium sentit, que se a uitiorum estu carnisque concupiscentiis liberatam esse cognoscit. Quod autem ait: »Et amplius non ero,« hoc est intelligere: Nisi priusquam eam, id est de corpore exeam, peccata mea mihi remiserit, amplius ibi cum electis tuis esse non potero. In hac igitur uita his qui saluandi sunt omne peccatum remittitur; sed non omnibus remittitur pena peccati.



PSALMUS XXXIX. IN FINEM PSALMUS DAuID.

Iste titulus superius expositus est.

»Exspectans exspectaui Dominum, et respexit me,  et exaudiuit deprecationem meam, et eduxit me de lacu miserie, et de luto fecis.« Ecclesia loquitur in hoc Psalmo, cuius membra sunt omnes qui ad uitam predestinati sunt, a primo homine 377 usque ad finem seculi. »Exspectans, inquit, exspectaui Dominum.« Omnes enim patriarche et prophete, aliique omnes, quos S. Spiritus illuminauit, Christi aduentum cum magno desiderio exspectabant. Unde et ipse Dominus ait: »Multi prophete et reges uoluerunt uidere que uos uidetis, et non uiderunt, et audire que auditis, et non audierunt .« Sciebant enim quia, nisi ipse ueniret, a peccato primi hominis liberari non poterant. De his erat uir ille iustus Simeon, »qui responsum acceperat a Spiritu sancto, non uisurum  se mortem, nisi uideret Christum Domini .« Hunc autem illi exspectabant, et Dominus respexit eos, et exaudiuit deprecationem illorum, mittens eis in tempore prefinito, quem tanto tempore exspectauerunt. Unde et Apostolus ait: »Cum autem uenit plenitudo temporis, misit Deus Filium suum, natum de muliere, factum sub lege, ut eos qui sub lege erant redimeret .« Et eduxit eos de lacu miserie; per quem infernum intelligimus, in quo omnes sanctorum anime usque ad id temporis captiue tenebantur. Et de luto fecis; per quod prauam et erroneam Iudeorum doctrinam significat. Quid enim est lutum fecis, nisi uini purgamentum? Non est igitur uinum hec  doctrina, quam Iudei habent; sed uini potius fex et purgamentum uini, uidelicet legis et prophetarum, quod quidem illi soli bibunt, qui non ad litteram, sed spiritualiter Scripturas intelligunt. De hoc igitur luto educti sunt, qui illorum intelligentiam et errorem non sequuntur.

»Et statuit supra petram pedes meos, et direxit gressus meos, et immisit in os meum canticum nouum, hymnum Deo nostro.« Ecclesie pedes, oculi, manus, et lingua SS. apostoli sunt, eorumque successores. Hos autem statuit Dominus super illam petram, de qua Apostolus ait: »Petra autem erat Christus .« Unde et alibi dicitur:  »Fundamentum autem aliud nemo potest ponere, preter id quod positum est, quod est Christus iehsu .« Ecce super petram pedes tuos posuit, et quid postea fecit? »Et direxit gressus meos;« fecit tibi aliud? »Et immisit in os meum canticum nouum.« Ad quid? »Hymnum Deo nostro.« Pulcher ordo locutionis: pedes firmauit, gressus direxit, canticum docuit, et soli Deo cantare precepit. Canticum nouum, canticum prius inauditum, euangelica predicatio est, in qua Christi natiuitas, passio, resurrectio, et ascensio declaratur. De quo et alibi dicitur: »Dominus precepit cantare canticum nouum,« et Iudei infelices nolunt cantare nisi canticum uetus. Canticum uetus cantare est in uetustate littere, et non in nouitate spiritus ambulare.  uetus igitur canticum cantant, qui iuxta litteram legem intelligunt.

»uidebunt multi, et timebunt, et sperabunt in Domino.« Multi enim ceci erant, et in erroris tenebris sedebant, qui, audita predicatione, et in nomine Domini baptizati, illuminati sunt. Et Deum timere et in ipso solo spem habere ceperunt, qui prius falsos deos offendere timebant, et in incerto diuitiarum spem habebant. De talibus ad Timotheum Apostolus ait: »Precipe diuitibus huius seculi, non superbe sapere, nec sperare in incerto diuitiarum .«

»Beatus uir, cuius est nomen Domini spes eius, et non respexit in uanitatem et insanias falsas.« Sit igitur nomen Domini spes nostra, et in cunctis  nostris necessitatibus ipsum inuocemus  ; quia, sicut Apostolus ait: »Quicunque inuocauerit nomen Domini, saluus erit .« Illi autem respiciebant in uanitatem et insanias falsas, qui idola uana, muta et surda colebant, et falsos deos adorabant. Possumus autem per insanias falsas etiam arreptitias intelligere, a quibus miseri homines responsa poscebant. »Multa fecisti tu, Domine Deus meus, mirabilia tua, et cogitationibus tuis non est qui similis sit tibi.« Quis mirabilia Dei enumerare ualebit? Nihil fecit Deus quod mirabile non sit. Sed illud mirabilius, quod tantum se humiliauit, quod carnem nostram suscepit, quod miserias nostras sustinere uoluit. Sed et illud ualde mirabile est, quod taliter et per tales mundum conuertit, et  ab antiqua sua superstitione separauit. Quis talia unquam cogitare potuit? Quis tantam misericordiam mente concepit? Quis, non dicam pro malis seruis, sed pro filiis karissimis, sic se humiliauit? Dicat ergo Ecclesia, dicant apostoli: »Multa fecisti, tu Domine Deus meus, mirabilia tua,« qui nobis ad euangelizandum tantam efficaciam uirtutemque de disti, et tam fragili ministerio tibi omnia subiugasti, et hoc est quod dicit:

»Annuntiaui, et locutus sum, multiplicati sunt super numerum.« Annuntiantibus apostolis et fidem Christi predicantibus, multiplicati sunt fideles,  tantaque fuit credentium multitudo ut, sicut stelle, numerari non possit. Sunt etiam in hoc multiplicati super numerum, quia ualde maior est numerus baptizatorum, quem sit numerus electorum; unde et Dominus in Euangelio ait: Quia »multi sunt uocati, pauci uero electi .« ---»Sacrificium et oblationem noluisti, corpus autem perfecisti mihi.«---»Finis autem legis, ut Apostolus ait, Christus est, ad iustitiam omni credenti .« In Euangelio quoque dicitur: 378 »Lex et prophete usque ad Ioannem .« Sacrificia itaque et oblationes usque ad Christum suum tempus habuerunt, quia Christi passionem significabant. Deinde uero necessaria non fuerunt, quia debuit cessare umbra, ueniente ueritate.  Bene igitur hic dicitur: »Sacrificium et oblationem noluisti,« quia quod prius in significatione erat, in ueritate agere cepit. Et hoc est quod ait: »Corpus autem perfecisti mihi.« Quod tale est ac si diceret: Pro illis omnibus sacrificiis, que usque ad id temporis fiebant, corpus tuum et sanguinem tuum mihi dedisti.

»Holocausta etiam pro peccato non postulasti.« Ut quid enim postularet holocausta ulterius pro peccato, qui suo sanguine omnia peccata deleuit? Dicit autem holocaustum totum incensum, quia hec talis hostia tota Domino incendebatur. »Tunc dixi: Ecce uenio.« Huc usque Ecclesia locuta est; nunc autem loquitur Saluator noster, et ad primum huius psalmi uersum respondet; et tale est ac si dicat:  Tu exspectans exspectasti me, et meum aduentum desiderasti, et ego tunc dixi: Ecce uenio, carnem suscipio, et ad te liberandum festino.

»In capite libri scriptum est de me, ut faciam uoluntatem tuam, Deus meus, uolui, et legem tuam in medio cordis mei.« Dixit modo Saluator noster secundum diuinitatem: Ecce uenio  ; nunc autem humanitas diuinitati coniuncta obsequium sibi, et obedientiam promittit dicens: »In capite libri huius scriptum est de me, ut faciam uoluntatem tuam; ego autem Deus meus,« summo quasi dicat desiderio: »Hoc uolui,« et uolo, et quod mihi preceperis per omnia et in omnibus facere parata sum. Quod autem in capite huius libri dicitur:  Sed in lege Domini fuit uoluntas eius; hoc est quod hic dicit, »ut faciam uoluntatem tuam.« Et hoc quod dicitur: In lege eius meditabitur die ac nocte; hoc est quod hic dicit: »legem tuam in medio cordis mei.« Et hec quidem satis conuenientia sunt. Hec pauca uerba ad nostram consolationem Saluatoris nostri diuinitas et humanitas inter se dixerunt; et illa ueniendo quod promiserat impleuit; et hec obediendo, eius uoluntatatem faciendo, nos moriendo redemit. Nunc autem ad uerba apostolorum redeamus, et quid amodo uelint audiemus.

»Bene nuntiaui iustitiam tuam in Ecclesia magna.  Ecce labia mea non prohibebo.« Dixerat modo superius Ecclesia siue apostolorum cetus; »Annuntiaui, et locutus sum, multiplicati sunt super numerum;« nunc autem non solum nuntiasse, sed bene nuntiasse dicit. »Bene, inquit, nuntiaui,« quia que uerbo dixi, opere compleui: »bene nuntiaui,« quia personam hominis non accepi. Hoc autem in Ecclesia magna, in Ecclesia catholica, et per totum mundum diffusa. »Ecce labia mea non prohibebo.« Ego, quasi dicat, in predicatione nichil habeo, nisi labia sola, cetera tua sunt; tu mihi dixisti: »Aperi os tuum, et ego adimplebo illud .« Tu mihi precepisti ut quod dicerem non cogitarem; non enim nos sumus, qui loquimur, sed Spiritus tuus, qui loquitur in nobis  , Tu igitur loquere, quia ego ad loquendum labia mea non prohibebo, et quecunque mihi inspiraueris, dicere non timebo.

»Domine, tu cognouisti; iustitiam tuam non abscondi in corde meo: ueritatem tuam, et salutare tuum dixi. Non celaui misericordiam tuam, et ueritatem tuam a Synagoga multa.« Ecce satis probatum est, quia bene nuntiauit iustitiam Dei in Ecclesia magna; et inde Deum testem inuocat, quia iustitiam non abscondit, ueritatis et salutis uerba dixit, misericordiam et ueritatem non celauit. Qui enim sic annuntiat, bene annuntiat, et melius annuntiare non potest.

»Tu autem, Domine, ne longe facias misericordias tuas a me.« Sed, sicut solitus es, semper in  loquendo adiuua me, et ab insurgentibus aduersariis protege me. Promiserat enim quod labia ad loquendum non prohiberet, et quia non dubitat post uerba, uerbera sibi esse parata, rogat ut misericordia presto sit et non longius recedat. Quod autem ait: »Misericordia tua et ueritas tua semper susceperunt me:« inde se hanc loquendi audaciam, siue potius fiduciam habuisse ostendit, quod Dei misericordia et ueritas nunquam eum dereliquit. Sic enim ipse Dominus eis promiserat: »Non uos deseram, neque derelinquam :«---»Et ecce uobiscum sum usque ad consummationem seculi .«---»Quoniam circumdederunt me mala, quorum non est numerus.« Hoc est  enim quod Apostolus ait: »Nolo uos ignorare, fratres, de tribulatione nostra, que facta est nobis in Asia. Quoniam supra modum grauati sumus, supra uirtutem, ita ut tederet nos etiam uiuere .«

»Comprehenderunt me iniquitates mee.« Iustus in principio accusator est sui. Hoc sanctorum proprium est, ut mala que sibi accidunt, sibi, et non aliis imputent, et pro suis peccatis sibi accidisse dicant. »Et non potui, ut uiderem.« Non potui, inquit, circumspicere, ut uiderem aliquem adesse, nisi hostem et inimicum. Unde adhuc subditur:

»Multiplicati sunt super capillos capitis mei, et  cormeum dereliquit me.« Hic modus locutionis a grammaticis hyperbole dicitur, et non solum in paganorum libris, 379 sed in diuina quoque pagina ferquenter inuenitur. »Et cor meum dereliquit me.« Cor nostrum tunc nos dereliquisse dicimus, quando timoris immensitate extra nos sumus, et soliti uigoris diminutionem patimur. Possumus tamen per cor nostrum amicos et propinquos nostros intelligere. De talibus enim dicitur: Quia »in omnibus erat cor unum, et anima una .« Quando isti tales ab inuicem separantur, unusquisque dicere potest: »Cor meum dereliquit me.«

»Complaceat tibi, Domine, ut eripias me: Domine, in auxilium meum respice.« Complaceat, inquit, tibi, quia iam et mihi placuit, ut eripias me,  quia sine tuo adiutorio liberari non ualeo.

»Confundantur et reuereantur inimici mei, qui querunt animam meam, ut auferant eam.« Hoc faciunt maligni spiritus, hoc faciunt heretici et tyranni, qui magis animam quam corpus occidere et perimere  cupiunt. Potest autem hoc et ad bonam partem intelligi, ut de peccatis erubescant, et ad Dominum conuertantur. Unde et subditur:

»Auertantur retrorsum, et erubescant, qui cogitant mihi mala.« Auertantur a praua sua intentione, qua ad malum currere festinant; sicut Apostolus ait: »Quem ergo fructum habuistis in his, in quibus modo erubescitis?« . Sic enim erubescere, laudabile est. »Ferant confestim confusionem  suam, qui dicunt mihi: Euge, euge.« Hec uox insultantium est, et de uictoria gloriantium. Sed hoc quoque, sicut et superiora, et ad bonam et ad malam partem accipi potest.

»Exsultent et letentur, qui querunt te, Domine, et dicant semper: Magnificetur Dominus, qui diligunt salutare tuum.« Sicut enim meror et tristitia exspectat malos, ita gaudium et eterna letitia exspectat bonos, qui Christum Dominum nostrum diligunt, et quantum possunt extollunt et magnificant.

»Ego uero egenus, et pauper sum, Dominus curam habet mei.« Egeni et pauperes erant sancti, quia non solum rebus necessariis, sed omni quoque  humano auxilio et fortitudine destituti sunt. Et hoc quidem propter Christum, quia cum ipse omnium »diues esset, pro nobis pauper factus est .« Sed Dominus eorum curam habet, qui »diues est in omnibus, qui inuocant eum.«

»Adiutor meus, et liberator meus esto, Domine, ne tardaueris.« Orat Dominum, ne tardet uenire, et ne moras faciat, sed cito ad iudicium ueniat, et sanctos suos adiuuet et liberet, ne tantas mundi huius calamitates alterius patiantur.



PSALMUS XL. IN FINEM PSALMUS DAuID.


In finem psalmus iste referendus est, qui de Christo loquitur, qui initium et finis est.

»Beatus qui intelligit super egenum, et pauperem.« Ego, inquit Propheta, psalmos compono, de me tamen intelligendi non sunt. Beatus autem ille est, qui super egenum et pauperem, et psalmos, et alias Scripturas intelligit. Sic enim ipse Dominus ait: »Oportet impleri omnia quecunque scripta sunt in lege, et prophetis, et psalmis de me .« Saltem hoc Iudei attendere debuissent, quod psalmi in finem titulantur  . Si enim de se Propheta intelligere uoluisset, in finem nequaquam dixisset. Egenum et pauperem Saluatorem nostrum dicit, qui  ideo pauper factus est, ut fideles suos diuites faceret. Nam et discipulos suos ad exemplum sui pauperes esse uoluit, quibus ipse ait: »Qui non reliquerit omnia que possidet, non potest meus esse discipulus .« Ideoque »relictis omnibus, secuti sunt eum .« Sequitur: »In die mala liberabit eum Dominus.« Dies iudicii dicitur dies malus, quia in ipso puniendi sunt mali. In illa die illi securi erunt, qui fidem Christi susceperunt, et prophetis, et apostolis crediderunt, et de Christo  Scripturas sanctas intellexerunt. De quo et subditur:

»Dominus conseruet eum, et uiuificet eum, et beatum faciat eum, et emundet in terra animam eius, et non tradat eum in manus inimici eius.«  uidens Propheta per Spiritum sanctum Saluatorem nostrum passioni appropinquantem, et Iudeos aduersus eum undique confluentes, istam, quam nunc audimus, facit pro eo orationem: »Dominus,« inquit, »conseruet eum« ab omnibus periculis, atque insidiis inimicorum suorum, »et uiuificet eum« die tertia. Hoc autem non dixisset, nisi eum preuidisset et moriturum, quia nichil uiuificatur, nisi prius moriatur. »Et beatum faciat,« super sedem suam, ad dexteram suam collocando, sicut Apostolus ait: »Qui cum sit splendor glorie, et figura substantie eius, sedet ad dexteram maiestatis in excelso .«---»Et emundet in terra animam eius.« Hoc in alia translatione non habetur. Sed  unde emundari potest anima Christi, nisi forte a falsa suspicione Iudeorum qui eum 380 seductorem esse dicebant? »Et non tradat eum in manus inimici eius.« Iste autem inimicus diabolus intelligitur, de quo ipse Dominus ait: »uenit enim princeps mundi huius, et in me non habet quidquam .« In cuius manus si Dominus traditus fuisset, nequaquam eum alligare potuisset.

»Dominus opem ferat illi super lectum doloris eius, uniuersum stratum eius uersasti in infirmitate  eius.« Iste lectus, et hoc stratum Saluatoris nostri carnem significat, in qua uelut in lecto nobilissimo eius sanctissima anima simul cum diuinitate quiescebat. Hanc igitur modo dicit lectum doloris, quia pro nobis doluit, et omnes illas in sola carne sustinuit passiones. Quod autem uniuersum stratum eius in infirmitate uersatum esse dicit, totum corpus eius a planta pedis usque ad uerticem afflictum et conturbatum esse ostendit. Unde et crucis passio inter alias passiones durissima esse monstratur.

»Ego dixi: Domine, miserere mei, sana animam meam, quia peccaui tibi.« Tibi, inquit, sic afflicto, sic morte turpissima condemnato, dixi ego, et dico: Domine, miserere mei, sana animam meam, que nullo alio medicamine, nisi ista quam nunc  pateris passione sanari potuit. Sana, inquam, quia peccaui tibi, hoc est enim quod alibi ait: »Tibi soli peccaui .« Et hoc fuit illud peccatum quod commisit in Uria et Bersabee, pro quo uidelicet scripsit illum psalmum, cuius initium est  : »Miserere mei, Deus ,« unde et hic dicit: »Ego dixi: Domine, miserere mei.« Ego, inquit, dixi, et tunc dixi: Domine, miserere mei. Huc usque Propheta, nunc autem loquitur Dominus. »Inimici mei dixerunt mala mihi: Quando morietur et peribit nomen eius?« Similiter dicitur et in alio psalmo, ubi Saluatoris nostri persona introducitur: »Amici mei, et proximi mei aduersum me appropinquauerunt .« Qui hic uero nomine uocantur inimici, ibi dicuntur amici,  sed per contrarium: inimici, inquit, mei dixerunt mala mihi inter se tractantes quomodo me occiderent. Sic enim scriptum est: Quia »collegerunt pontifices et Pharisei concilium, quomodo Iesum dolo tenerent et occiderent .« Unde et unus illorum Caiphas nomine dicebat: »uos nescitis quidquam, nec cogitatis quia expedit uobis ut unus moriatur homo pro populo, et non tota gens pereat .« Et hoc est quod hic dicitur: »Quando morietur, et peribit nomen eius?«--- »Ab illa namque die, dicit euangelista, cogitauerunt interficere eum .« Quod enim eum occidere cogitabant, hoc erat dicere: »Quando morietur et peribit nomen eius.«

 »Et ingrediebantur ut uiderent; uana locutum est cor eorum, congregauerunt iniquitatem sibi.« Describit Saluator noster qualiter facta fuerit proditio sua. Neque dubitandum est eo ordine factam fuisse, quo hic narratur. Et ingrediebantur, inquit, alii ut uiderent quid principes sacerdotum et ceteri maiores ordinassent, et constituissent, et qua morte  eum occidere uoluissent, et quid inuenerunt? »uana locutum est cor eorum;« uana quidem, quia et ipsum occidere, et eius nomen penitus delere cogitabant. Unde »congregauerunt iniquitatem sibi,« quia iniquitas illorum in capita eorum conuersa est. »Et egrediebantur foras, et loquebantur.« Sic, inquit, instructi, totoque malorum consilio cognito, egrediebantur foras, et ceteri, qui eiusdem proditionis et iniquitatis participes erant, et que intus cognouerant loquebantur. Et illi quid faciebant? Simul in unum susurrabant. Satis hic manifeste ostendit, quam concordes omnes fuerint in nece Saluatoris; unde et subditur: »Omnes inimici mei aduersum me cogitabant mala mihi.« Nullus erat qui contradiceret, omnibus placebat, una uoluntas  erat omnium, ut salus mundi occideretur. Hoc igitur ordine Saluator noster captus, ligatus, flagellatus, iudicatus, damnatus, spinis coronatus, ad crucis patibulum ductus est. »uerbum iniquum mandauerunt aduersum me.« uerbum iniquum illud fuit, quo omnes una et consona uoce crucifige clamauerunt.

»Sed nunquid qui dormit, non adiiciet, ut resurgat?« Hoc est enim quod alibi ait  : »Ego dormiui, et somnum cepi, et resurrexi .« Mors Christi dormitio fuit: dormiuit quantum uoluit, surrexit quando uoluit; qui si noluisset, nunquam obdormisset  . »Etenim homo pacis mee, in quo sperabam, qui edebat panes meos, ampliauit aduersum me supplantationem.« ue tibi, Iudas, contra quem ista dicuntur, qui Dominum et Magistrum  pacis osculo tradidisti, qui de te bonam spem prius habebat, et te sicut alios diligebat, suis panibus et spiritualibus et corporalibus nutriebat, et per te quoque baptizabat et miracula faciebat. Tu miser ampliasti aduersum eum supplantationem; tu sponte tua te obtulisti ad traditionem; tu dixisti: »Quid uultis mihi dare, et ego uobis eum tradam ?« cum nemo ad tradendum nisi diabolus, et auaritia tua te sollicitaret.

»Tu autem, Domine, miserere mei, et resuscita 381 me, et retribuam illis.« Hec oratio Christi humanitatis intus fuit, in corde fuit, in sola uoluntate fuit, cui ad precandum uerba necessaria non erant, qui secundum uoluntatem suam omnia habebat.  Propter nos igitur hec scripta sunt; que si scripta non fuissent, ad nostram notitiam non peruenissent. ualde autem necessarium fuit, ut hec, et alia multa, et his similia a prophetis predicerentur, ut cum facta et adimpleta essent, facilius crederentur, et Iudei, et heretici inde uincerentur. Credant Iudei, uel ex hoc Christi resurrectionem,  quod uident se iam suscepisse suam retributionem.

»In hoc cognoui quoniam uoluisti me, quia non gaudebit inimicus meus super me.« Quid est, in hoc cognoui, nisi in hoc eos qui hec lecturi et audituri sunt, cognoscere feci? Tale est autem et illud quod dicitur Abrahe: »Nunc cognoui, quod timeas Deum .« Iste autem inimicus, uel diabolus, uel Iudeorum populus intelligitur, qui de Christi morte gaudere non potuerunt, quia eam, quam habebant, uirtutem et potestatem, ambo amiserunt.

»Propter innocentiam autem meam suscepisti me, et confirmasti me in conspectu tuo in eternum.« Magna est uirtus innocentie, quam ipse Dominus tantum commendat, ut ipsam suam  humanitatem per innocentiam Deo placuisse ostendat. Talis enim illa humanitas facta est, in qua nullum locum habere potuisset macula peccati. Si enim talis non fuisset, cur pre ceteris Deo placuisset? His igitur uerbis nos quoque ad innocentiam Dominus prouocat, et illis aliis, quibus in Euangelio discipulis ait: »Nisi conuersi fueritis, et efficiamini sicut paruuli, non intrabitis in regnum celorum .«

»Benedictus Dominus Deus Isrel a seculo, et usque in seculum: fiat, fiat.« Dignum fuit ut Saluator noster Deus benediceret propter sue humanitatis resurrectionem, et in celis susceptionem, et ad Patris dexteram confirmationem. Isrel autem, qui uir uidens interpretatur  , non Iudeos,  sed Christianos significat, quoniam illi excecati, isti uero ad uidendum et cognoscendum illuminati sunt. Unde et Dominus ait: »In iudicium ego ueni in hunc mundum, ut qui non uident uideant, et qui uident ceci fiant .«



PSALMUS XLI. IN FINEM INTELLECTUS FILIIS CORE  .

Core Caluarie interpretatur. In Caluarie autem loco Dominus noster crucifixus est: ibique Ecclesiam sibi genuit et redemit. Huius igitur psalmi intelligentia filiis Core attribuatur  ; id est populo Christiano, qui in hoc psalmo dicit: »Quoniam ingrediar in locum tabernaculi admirabilis usque ad domum Dei.«

 »Sicut ceruus desiderat ad fontes aquarum: ita desiderat anima mea ad te, Deus.« Desiderant cerui ad fontes aquarum, sed non semper. Quando enim suo more serpentes deuorant, et crassantis in se ueneni estuationem nimiam patiuntur, tunc ad fontes aquarum uenire desiderant; ut aque refrigerio  sitim, caloremque exstinguant. uenenum autem anime est omne uitium et peccatum. His autem carere non ualemus, nisi ad Deum accedamus, et ad ipsum confugiamus, et eius aquas bibamus, de quibus Dominus ait: »Qui biberit ex aqua quam ego dabo ei, non sitiet unquam .«

»Sitiuit anima mea ad Deum uiuum.« Hanc sitim patiebatur ille qui dicebat: »Cupio dissolui, et esse cum Christo .« Similiter autem et Isaias, qui ait: »Utinam disrumperes celos, et descenderes .« Hanc et multi alii, quibus hec uita oneri erat, et ad illam totis uiribus anhelabant. »Sitiuit anima mea ad Deum uiuum;« et sitiendo dixit: »Quando ueniam, et apparebo ante faciem Dei?« Merito Deus uiuens dicitur  Dominus, quoniam in ipso est omnis uita, et in ipso uiuunt omnia, et sine quo nichil uiuere potest.

»Fuerunt mihi lacryme mee panes die ac nocte: dum dicitur mihi quotidie: Ubi est Deus tuus?« Solebant pagani insultando dicere Christianis: Ubi est Deus uester? Exsurgat nunc si potest, et adiuuet uos; et si Deus est, liberet uos de manibus nostris. Sic et Nabuchodonosor tribus illis pueris dicebat: »Et quis est Deus, qui eripiat uos de manibus meis?«  Cui illi sapientissime respondentes dixerunt: »Potens est Deus, si uult, de manibus tuis nos liberare; quod si noluerit, scias  quia deos tuos non colimus, et statuam auream quam erexisti non adoramus .« Sed quid faciebant sancti, quando eis talia dicebantur? Flebant et  orabant, et ipsis suis lacrymis pascebantur. 382 Non est omnium huius talis refectionis declaratio; perfectorum est quibus sola Dei contemplatio placet.

»Hec recordatus sum, et effudi in me animam meam.« Cum mihi, inquit, ab infidelibus talia dicerentur, recordatus sum »quoniam ingrediar in locum tabernaculi admirabilis, et perueniam usque ad domum Dei;« et tunc quidem uidebo Deum meum Saluatorem meum, de quo isti mihi modo dicut: »Ubi est Deus tuus?« uidebunt namque sancti, cum ad illam beatitudinem peruenerint, et corporeis oculis Christi humanitatem, et spiritualibus oculis eius diuinitatem; ut uterque uisus utilis sit, et non maneat otiosus. Unde et Ioannes apostolus  de Domino ait: »Scimus quoniam cum apparuerit, similes ei erimus, quia uidebimus eum sicuti est .« Hec, inquit, recordatus sum, et effudi in me animam meam, et quasi fugientem retinui et ad pristini uigoris fortitudinem reuocaui.

 »In uoce exsultationis et confessionis sonus epulantis.« Ingrediar, inquit, in locum tabernaculi admirabilis. Sed quomodo ingrediar? »In uoce exsultationis et confessionis.« Docet nos Propheta cum quanto gaudio et letitia sanctorum anime in illa beatitudine suscipiantur. Unde et subditur: »sonus epulantis.« Illa, inquit, uox exsultationis et confessionis sic erit, ut sonus epulantis, nichilo indigentis, plaudentis, et gaudentis, et deliciis ineffabilibus se reficientis. Non potuit inuenire aptiorem similitudinem, qua sue receptionis dulcedinem et iucunditatem ostenderet.

»Quare tristis es, anima mea, et quare conturbas me? Spera in Deo, quoniam confitebor illi.« In eo quod seipsum hortatur et consolatur, magnum  suis auditoribus prestat exemplum, qualiter se habere debeant, quando magnis iniquorum opprobriis et iniuriis fatigantur. »Quare tristis es, anima mea?« Sustine patienter, et non conturberis, quoniam hec omnia cito transibunt; sed potius spera in Deo, qui nunquam deserit sperantes in se: seuiant aduersarii quantum uelint, minentur et inferant mortem, et supplicia que uelint, quoniam ego confitebor illi et nunquam timore mortis negabo Deum meum. Dicunt illi: »Ubi est Deus tuus?« Dico ego quia presto est, et statim exeuntem animam meam  ad se suscipiet. Nunc autem ad ipsum Dominum conuertitur, sibique loquitur, et eas, quas in se ipso fluctuationes patitur, confitetur. O »salutare uultus mei, et Deus meus, ad meipsum  anima mea conturbata est; propterea,« ut eam consoleris, »memor ero tui, Domine, de terra Iordanis et Hermonis a monte modico.« Saluatorem uultus sui eum esse dicit, quia uultum et imaginem Dei ad quam facti sumus, nemo est qui retinere ualeat, nisi ipse eam custodiat et saluet. Unde et ipsam animam suam, in qua precipue Dei similitudo et imago exprimitur, conturbatam et a sua pulchritudine deformatam esse fatetur. Perdit enim homo uultum et imaginem Dei, quando aliquo peccato separatur a Deo, atque eius uultum et imaginem suscipit, cui se peccando coniungit. Tale est igitur ac si dicat: Conserua in me, Domine, imaginem tuam, quam mei tuique inimici auferre conantur.  Quid significat terra Iordanis et Hermonis, ipse exponit dum dicit: »A monte modico.« Terra enim Iordanis plana est. Hermon quoque, sicut hic dicitur, mons modicus est. Per terram igitur Iordanis et Hermonis humiles et mansuetos intelligimus. In tali igitur terra et in tali monte est qui hic loquitur sedens, et habitans in humilitate et mansuetudine Deo se seruire promittit. Tales enim diligit Deus, de quo scriptum est: quia deponit potentes de sede, et exaltat humiles .

»Abyssus abyssum inuocat in uoce cataractarum  tuarum. Omnia excelsa tua, et fluctus tui super me transierunt.« Ecclesia loquitur in persona martyrum, et tale est ac si dicat: Omnia excelsa sapientie et scientie tue super me transierunt, quoniam abyssus inuocat abyssum in uoce cataractarum tuarum. Hec est igitur causa, quod neque tormentis, neque ipsa morte ab amore Dei separari potest, quoniam utriusque Testamenti doctrina, que sibi per apostolos nuntiata est, et eam confirmat atque corroborat; abyssum enim uocat utrumque Testamentum propter sapientie et scientie profunditatem. Dei uero cataracte, siue fenestre, apostoli sunt, a quibus tota domus totaque Ecclesia illuminatur. In uoce itaque cataractarum Dei abyssus inuocat abyssum, quia uoce et predicatione apostolorum  utrumque sibi respondet et concordat Testamentum.

»In die mandauit Dominus misericordiam suam, et nocte declarabit  .« Non absconditur quod in die fit, neque quod in nocte sine lumine declaratur. Mandauit igitur Dominus in die misericordiam suam, quia cunctis gentibus eam reuelauit; dum »proprio filio non pepercit, sed pro nobis omnibus tradidit illum .« Declarauit autem et manifestam fecit eamdem suam misericordiam in nocte, et quotidie declarat et manifestat, dum de magnis periculis et tribulationibus fideles suos liberat et eripit. Tanti ergo beneficii memor uir sanctus dicit anime sue: »Spera in Deo, quoniam confitebor illi.«

 »Apud me oratio  uite mee, dicam Deo. Susceptor meus es.« Apud me, inquit, et in corde meo est oratio, quam dicere uolo 383 Deo uite mee. Deus uite mee ille est, qui nobis uitam dedit et datam custodit, qui inspirauit in faciem primi hominis et dedit ei spiraculum uite. Sed que est illa oratio? Sequitur: »Dicam Deo: Susceptor meus es. quare mei oblitus es, et quare me repulisti, et quare tristis incedo, dum affligit me inimicus? Dum confringuntur ossa mea, exprobrauerunt me qui tribulant me, dum dicitur mihi per singulos dies: Ubi est Deus tuus?« Huc usque illa oratio extenditur, quam apud se habere, et Deo se dicere promisit. In principio orationis huius beneuolentiam  captat et susceptorem suum Deum esse dicit. Susceptor noster non sine causa dicitur Deus, qui nos suscipit nascentes, suscipit ad Ecclesiam et ad fidem uenientes, suscipit ad se per penitentiam reuertentes, suscipit de hac uita exeuntes, et tandem in promissam patriam redeuntes. »Quare mei oblitus es, et quare me repulisti?« Contraria his que modo dicta sunt, dicere uidetur. Si enim suscepit, quomodo oblitus est, uel quomodo repulit? Ipsam audiamus. Et »quare,« inquit, si me non repulit, »tristis incedo, dum affligit me inimicus?« Si me, inquit, non repulisset, in afflictionibus  meis gauisa fuissem et patienter cuncta sustinuissem. Multos sanctorum legimus, qui inter ipsa sua tormenta gaudebant et maiora sibi inferri desiderabant. Dolet igitur mater Ecclesia pro illis, qui ad hanc tantam perfectionem pertingere non meruerunt. Sequitur de eadem oratione: »Et quare tristis incedo, dum confringuntur omnia ossa mea?« Non dolet de ossibus, quia confracta sunt, sed hoc potius dolet, quia tristis erat, cum frangerentur. Per hanc igitur ossium confractionem, que utique grauissima afflictio est, alias omnes sanctorum passiones intelligamus, quas quamuis sancti cum dolore sustinebant, se tamen pro Christi nomine sustinuisse gaudebant. Sequitur adhuc: »Et quare tristis incedo, quia exprobrauerunt me, qui tribulant me,  dum ab eis dicitur mihi per singulos dies: Ubi est Deus tuus?« Docet nos ut illatas nobis iniurias in eorde non habeamus, sed quidquid pro Christi fide sustinuimus, nos sustinuisse gaudeamus. Unde et subditur:

»Quare tristis es, anima mea, et quare conturbas me?« Cesset, inquit, omnis tristitia: cuncta cum gaudio perferamus, quia »non sunt condigne passiones huius uite ad futuram gloriam, que reuelabitur in nobis .«---»Spera in Deo, quoniam confitebor illi: salutare uultus mei, et Deus meus.« Spera, inquit, in Deo, dicit sibi ipsi et anime sue, et quia ea que egimus minus perfecte egimus, doleamus; spem tamen bonam in hoc habeamus, quia semper confitebimur illi, et »neque  mors, neque uita poterit nos separare a caritate Dei, que est in Christo Iesu ,« qui est Salutare uultus nostri et Deus noster.



PSALMUS XLII. IN FINEM PSALMUS DAuID.

Quid significet in finem, et psalmus Dauid, sepe iam diximus.

»Iudica me, Deus, et discerne causam meam.« uox alicuius fidelis est, Dei adiutorium implorantis. »Iudica, inquit, me, Deus;« hoc autem exponit, »et discerne causam meam.« Non uidetur hic aliud iudicium querere, nisi ut inter se et aduersarios suos causa discernatur. Scit enim quia nichil contra eos fecit, ut sic eum affligere debuissent. Unde qui  iustitiam se habere confidit, ut causa sua discernatur exorat. Hoc autem etiam nunc multoties fieri uidemus, ut ab ipsis qui Christiani esse putantur, uiri catholici tantas iniurias patiantur, ut contra eos Dei adiutorium implorent, et cum pro eis orare debuissent, aduersus eos orare cogantur. Sic enim ipse Dominus ait: »Orate pro persequentibus, et calumniantibus uos .« Sequitur: »De gente non sancta, ab homine iniquo et doloso eripe me.« Et iste quidem non contra nos, sed pro se tantum orare uidetur, sibique hoc solum sufficere ostendit, si ipse solummodo liberetur, etiam si de illis uindicta non capiatur. »Quia tu es Deus meus, et fortitudo mea.« Tu, inquit, eripe me, qui solus  es Deus et fortitudo mea, quia alia arma mihi non sunt, et alium adiutorem non habeo, et ideo si me reliqueris, nemo erit qui me subueniat. Sed »quare me repulisti?« Et quasi diceret: Non te repuli, subdidit, dicens: »Quare ergo tristis incedo dum affligit me inimicus?« In hoc enim sancti se esse repulsos et gratiam Dei amisisse timent, quod plenam patientiam in suis iniuriis non habuerunt, et contristati se uindicari optauerunt. Unde et subditur:

»Emitte lucem tuam, et ueritatem tuam: ipsa me deduxerunt et adduxerunt in montem sanctum tuum et in tabernacula tua.« Ut tale aliquid, quasi dicat, ulterius non contingat, et de inimicis meis me uindicare non cupiam; et pro iniuriis mihi  illatis contristatus non incedam, emitte mihi lucem tuam  . Quia enim eam quam debuit patientiam non habuit, et lucem et ueritatem se amisisse pertimescit. Sic sibi ad inuicem lex et ueritas coniuncte 384 sunt, ut sine se esse non possint. Nam et qui uidet, non errat, et qui errat, non uidet. »Emitte mihi, inquit, lucem tuam, et ueritatem tuam,« et sic mee mentis oculos illumina et me totum in tua ueritate confirma, ut nichil quod tibi displiceat agere ualeam. »Ipsa me deduxerunt et adduxerunt in montem sanctum tuum et in tabernacula tua. »Quid per montem sanctum Dei et per tabernacula Dei, nisi Ecclesiam Dei intelligamus, unam uidelicet per fidem, multas uero secundum locorum diuersitates? In hanc autem, siue in  has omnes introducti sumus per lucem et ueritatem, et qui nondum in sanctam Ecclesiam intrauerunt, adhuc in tenebris, et in errore sunt et nondum ad lucem et ueritatem peruenerunt.

»Introibo ad altare Dei, ad Deum qui letificat iuuentutem meam.« Hac, inquit, luce et ueritate, qua in Ecclesiam introductus sum, eadem ipsa me regente et ducente, introibo ad altare Dei, ad Deum qui letificat iuuentutem meam. Hoc altare in celis est, hoc altare Saluatoris nostri humanitas est. Altare enim ab altitudine dicitur; Christi uero humanitas omni creatura sublimior et altior est. Unde et non immerito altare uocatur. Bene autem dixit: »ad Deum qui letificat iuuentutem meam,« quia  omnes homines in hac etate resurgere habent. Unde et Apostolous ait: Quia »omnes occurremus Deo in uirum perfectum, in mensuram etatis plenitudinis Christi .« In hac enim etate Christus Dominus a mortuis resurrexit.

»Confitebor tibi in cithara, Deus, Deus meus.« Interim, inquit, et priusquam ad illud altare perueniam, confitebor tibi et laudabo te in hac Ecclesia tua et in monte sancto tuo. Quomodo? In cithara et in suaui modulatione, in euangelica predicatione, qua et phrenetici placantur et demonia fugantur. Nam cithare a furiis mentem placarunt Saulis. Hinc autem ad seipsum, et ad aurem suam conuertitur, multumque animam suam reprehendit, quod  pro aliqua mundi huius aduersitate se contristauit, afflixit et conturbauit. Et hoc est quod dicit: »Quare tristis es, anima mea, et quare conturbas me?« Non est unde contristari debeat, qui tanta in celestibus bona exspectat. »Spera in Deo, quoniam confitebor illi,« qui est »salutare uultus mei, et Deus meus.«



PSALMUS XLIII. IN FINEM FILII CORE AD INTELLECTUM.

Core, ut iam diximus, Caluarie interpretatur. Caluarie autem mons paruulus est, extra portus Ierusalem, ubi Iudei crucifixerunt Iesum. Et ceteri quidem Iudei uocantur filii Sion et filii Ierusalem, isti autem Caluarie filii uocari elegerunt, maiorisque honoris et dignitatis uisus est illis Caluarie monticulus,  quam tota altitudo et fortitudo montis Sion et Ierusalem. Bene autem dictum est »ad intellectum,« quia quantum ad usum non magnum est, ut illius montis filius aliquis uocetur.

»Deus, auribus nostris audiuimus, et patres nostri annuntiauerunt nobis opus quod operatus es in diebus eorum, et in diebus antiquis.« In hoc psalmo loquuntur filii Core per quos sanctos martyres intelligimus, et non sua nobis narrant, sed ea que a patribus suis audierunt, et que Dominus operatus est in diebus antiquis  . Loquitur Moyses in libris suis, quomodo Dominus Pharaonem et Aegyptum flagellauit, quomodo de eius impia seruitute Hebreos liberauit, quomodo mare Rubrum  eis aperuit et per medium eius siccis pedibus eos transire fecit, quomodo eos quadraginta annis in deserto manna pauit, et quomodo eis in monte Sina legem dedit et tabernaculum testimonii fieri precepit. Deinde autem Iosue et ceteri post ipsum mira et stupenda narrant, que pro illo populo Dominus operatus est. »Deus,« inquiunt filii Core, »auribus nostris audiuimus;« a quibus »patres nostri annuntiauerunt nobis.« Quid annuntiauerunt nobis? »Opus, quod operatus es in diebus eorum, et in diebus antiquis.« Et quid fuit illud?

»Manus tua gentes disperdidit, et plantasti eos, afflixisti populos et expulisti eos.« Euei namque, Iebusei, Ethei, Ierezei, et alie gentes, que fortissime memorantur, illam terram tenebant et possidebant,  quando filii Isrel ex precepto Domini eam ingressi sunt. Sed quia manus Domini pugnabat pro istis contra eos, non potuerunt illis resistere, sed dispersi et deleti sunt omnes. Iste autem gentes uitia sunt et maligni spiritus, quos nostris uiribus sine Dei adiutorio superare non possumus. Superare autem necesse est, si terram et carnem nostram quietam habere et tenere uolumus. Semper igitur pugnandum est, et nunquam pax cum eis habenda est, donec uincantur et expellantur.

»Non enim in gladio suo possederunt terram, et brachium eorum non saluauit eos.« Manus, inquit,  et fortitudo tua gentes disperdidit, et plantasti, et habitare fecisti 385 patres nostros in promissa sibi hereditate. Afflixisti populos et expulisti eos« qui eam prius possidebant. Tu utique hoc fecisti, quia illi hoc facere non potuissent; non enim in gladio suo possederunt terram, et brachium, et fortitudo illorum non saluauit eos. Quis igitur?

»Sed dextera tua, et brachium tuum, et illuminatio uultus tui, quoniam complacuit tibi in illis.« De hac dextera scriptum est: »Dextera Domini fecit uirtutem .« De hoc brachio dicitur: »Et brachium Domini cui reuelatum est .« De hac Patris illuminatione Apostolus dicit: »Qui cum sit splendor glorie, et figura substantie  eius .« Christus igitur Dominus noster eos saluauit, et ab hostibus liberauit, quem si adhuc coluissent et in eum credidissent, nec terram nec gentem amisissent. Quid est autem quoniam complacuit tibi in illis, nisi quia illi placuerunt tibi?

»Tu es ipse rex meus, et Deus meus, qui mandas salutem Iacob.« Tu, inquit, qui illos saluasti, ab hostibus liberasti et omnes eorum inimicos eis subiugasti: »Tu ipse es rex meus, et Deus meus, qui mandas salutem Iacob;« per quem Christianum populum intelligimus, qui de peccatis suis penitentiam agendo malignos spiritus quotidie supplantat; Iacob enim supplantator interpretatur.

»In te inimicos nostros uentilabimus cornu  ,  et in nomine tuo spernemus insurgentes in nos.« Quia te, inquit, coadiutorem habemus, cuius fortitudini nemo resistere ualet, securi sumus; quia in te et in fortitudine tua uentilabimus, et quasi magno uentorum turbine pellemus et fugabimus inimicos nostros, in nomine tuo quod inuocabimus, spernemus omnes insurgentes in nos. »Omnis enim quicunque inuocauerit nomen Domini, saluus erit .«

»Non enim in arcu meo sperabo, et gladius meus non saluabit me.« Omnis, inquit, spes mea et omnis fortitudo mea tu es, neque in arcu, neque in gladio confido, quia neque arcus, neque gladius sine tuo adiutorio me saluare potest. Per arcum et gladium omnem humanam fortitudinem et defensionem intelligimus.

 »Liberasti enim nos ex affligentibus nos, et eos qui nos oderunt confudisti.« Iam, inquit, experti sumus adiutorium tuum, nichil dubitamus de potentia tua, quia iam sepe »liberasti nos ex affligentibus nos, et eos qui nos oderunt confudisti,« ut te auxiliante nobis resistere non ualerent.

»In Deo laudabimur tota die, et in nomine tuo confitebimur in secula.« Laus, inquit, nostra Dei est, non nostra, quia quod uincimus, quod hostes superamus, Deus hoc facit, qui per nos et in nobis pugnat et uincit, et in nomine tuo quo Christiani  uocamur et sumus, confitebimur  et laudabimus per omnia secula. Que enim tanta laus, tantaque gloria nobis esse potest, quanta ut Christiani uocemur et simus? Huc usque illi filii Ecclesie locuti sunt, qui in prosperitate fuerant; unde et Deo gratias egerunt, quia ad similitudinem antiquorum patrum, semper a Deo protecti, nullas inimicorum insidias timuerunt. Nunc autem sancti martyres loquuntur, et illi precipue qui maiora tormenta, maioresque passiones sustinuerunt, quales tempore Decii, et Diocletiani, et Maximiani fuisse legimus.

»Nunc autem repulisti et confudisti nos, et non egredieris Deus in uirtutibus nostris.« Superioribus respondet, ubi dicitur: »Liberasti enim nos ex affligentibus nos, et eos qui nos oderunt confudisti.«  cunc autem »repulisti et confudisti nos.« Ecclesia una est, que pro temporum diuersitate nunc loquitur pro illis qui fuerunt in prosperis, et nunc loquitur pro illis qui fuerunt in aduersis. »Nunc,« inquit, hoc tempore tante persecutionis »repulisti et confudisti nos.« Deus nunquam repellit sanctos suos, et nunquam eos confundit: repellere tantum et confundere uidetur, quando eos orantes non exaudiuit, et quando in magnis afflictionibus eis non subuenit. Sed ne aliquis ex impotentia hec contingere arbitretur, legat superiora, et Dei omnipotentiam cognoscere poterit. Et fortasse ideo illa premissa sunt, ut aliquis hec audiens non conturbetur. Quod autem ait: »Et non egredieris, Deus, in uirtutibus nostris,« non affirmatiue, sed suspensiue legendum est. Egreditur  autem Deus in uirtutibus sanctorum suorum, quando eos adiuuat et inimicos uincere facit. uincuntur enim, si eorum uoluntatibus etiam moriendo non equiescunt.

»Auertisti nos retrorsum propter inimicos nostros, et eos qui nos oderunt diripiebant sibi.« Hoc autem in alia translatione ita legitur: »Auertisti nos retrorsum pre inimicis nostris, et qui oderunt nos diripiebant sibi.« Et hoc quidem planum est ad intelligendum; »auertisti, inquit, nos retrorsum pre inimicis nostris;« id est plus quam inimicos nostros, in quo se quidem fugisse, illos uero campum tenuisse ostendit. Hos autem inimicos malignos spiritus intelligamus, propter ea que sequuntur: »Et eos qui  nos oderunt diripiebant sibi.« Isti autem sunt Iudei, heretici et pagani. Tale est igitur ac si diceret: Cum inimici nostri maligni spiritus nos tenere, et sibi penitus subiugare non potuissent, eos qui nos oderunt, Iudeos uidelicet, hereticos, paganos sibi diripere 386 ceperunt, ut, quia nos habere non poterant, saltem illos non amitterent.

»Dedisti nos tanquam oues escarum, et in gentibus perdidisti nos.« Sic enim erant aliquando martyres, ut oues escarum, et soli morti destinati, quia non ad hoc in carcere seruabantur ut dimitterentur,  sed ut maiori et exquisito supplicio punirentur. In gentibus autem dispergebantur, quia longe a patria in exsilium mittebantur.

»uendidisti populum tuum sine pretio, et non fuit multitudo in commutationibus eorum.« uendidisti, improprie dictum est, quia emptio et uenditio sine pretio esse non potest. Idem igitur est, uendidisti, ac si diceret tradidisti. Multoties sancti sine pretio dati sunt, et nulla pretii multitudo fuit in commutationibus eorum  . Aliquando autem non sine pretio dabantur, quia multi uidentes eorum constantiam, et miracula que per ipsos fiebant, ad Christi fidem conuertebantur.

»Posuisti nos in opprobrium uicinis nostris, in derisum et contemptum his qui in circuitu nostro  sunt.« Hoc autem, sicut dicitur, factum fuisse nemo dubitare potest, qui sanctorum passiones et uitas audiuit.

»Posuisti nos in similitudinem gentibus, commotionem capitis in plebibus.« Fuit aliquando, ut qui inimico suo maledicere uoluisset, de Christianis similitudinem traheret atque diceret: Utinam talem te uideam, qualem illum uel illum Christianum uidi! Erant autem et in commotionem capitis in plebibus, quia quando nudi, catenati, undique uerberibus circumuenti ad supplicia trahebantur, quicunque eos uidebant, capita sua super eos agitantes, uanos et fatuos eos esse dicebant. Idipsum autem legimus et de Iudeis, quia super Saluatorem nostrum mouentes capita sua, illudentes dicebant: »uah! qui  destruis templum Dei .«

»Tota die uerecundia mea contra me est, et confusio uultus mei operuit me.« Unde? »A uoce exprobrantis et obloquentis, a facie inimici et persequentis.« Hec plana sunt, ut expositione non egeant, et facile alienam quoque uerecundiam unusquisque in seipso perpendere potest.

»Hec omnia uenerunt super nos, nec obliti sumus te, et inique non egimus in Testamento tuo; et non recessit retro cor nostrum.« Hec talis sermocinatio, non ostentatio est, sed magis gratiarum actio esse uidetur. Quamuis, inquit, hec omnia que superius dicta sunt uenissent super nos, tamen nos te obliti non sumus, sed potius nosipsos propter  te obliti sumus. »Et inique non egimus in Testamento tuo,« quia omnia precepta tua fideliter custodiuimus. »Et non recessit retro cor nostrum;« sed semper ad ea que sunt ante nos extendimus, ad promissum brauium festinantes.

»Et declinasti semitas nostras a uia tua.« Hoc autem tale est ac si diceret: Quia semite nostre prius bone non erant, a uia tua eas separasti et nos per uiam tuam solummodo incedere docuisti, et ideo errare non possumus, quia non per semitas nostras, sed per uiam tuam ambulauimus et ambulamus.  »Quoniam humiliasti nos in loco afflictionis, et operuit nos umbra mortis.

»Si obliti sumus nomen Dei nostri, et si expandimus manus nostras ad deum alienum, nonne Deus requiret ista?« Non sumus, inquit, obliti nomen Dei nostri, neque extendimus manus nostras ad deum alienum, scientes quod Deus ipse requirit, neque nobis aliquid prodesset, quod humiliati fuimus in loco afflictionis, et operuit nos umbra mortis; »Nemo enim mittens manus suas ad aratrum, si respiciat retro, aptus erit regno Dei .« Umbre mortis, et impii homines, et ipsa tormenta intelligi possunt. Sicut enim per umbram corpus adesse cognouimus, ita ubi ista sunt, mortem adesse intelligimus. Sequitur: »Ipse enim nouit abscondita  cordis.« Ideo, inquit, ista requiret, quia nichil eum latet et omnia uidet, quidquid in corde est, quidquid ubicunque est, eius oculis occultari non potest.

»Quoniam propter te morte afficimur tota die, estimati sumus sicut oues occisionis  .« Nondum mortuus est, qui morte afficitur; mortis affectio, ipsa passio est, et tandiu afficitur homo, quandiu tormentis exagitatur. Oues autem occisionis ille sunt que ad nichil aliud, nisi ad mortem reseruantur. Similiter autem et sancti longo tempore in carcere tenebantur, non ad remissionem, sed potius ad internecionem.

»Exsurge, quare obdormis, Domine? Exsurge, et non repellas in finem. Non enim dormitabit, neque dormiet, qui custodit Isrel.« Dormire autem  dicitur, quando sanctos suos quasi non sentiens affligi permittit. In finem ille repellitur, qui ex toto a Deo separatur.

»Quare faciem tuam auertis?« Qui faciem auertit, non uult uidere illum, a quo faciem auertit. Faciem igitur Dominum auertere, est fideles suos in afflictionibus non uidere. Unde subditur: »Obliuisceris inopiam nostram et tribulationem nostram?« Neque dormitio, neque obliuio, neque ira, neque indignatio, neque aliquid tale potest esse in Deo; in eo 387 tamen esse dicuntur; et quare esse dicuntur, sepe iam diximus.

»Quoniam humiliata est in puluere anima nostra: adhesit in terra uenter noster. Exsurge,  Domine, adiuua nos, et libera nos propter nomen tuum.« Exsurge, inquit, Domine, nobis in adiutorium, et libera nos ab his tantis tribulationibus, propter nomen tuum, quod inuocamus et quo Christiani uocamur, quoniam »humiliata est in puluere anima nostra.« Caro enim que corrumpitur aggrauat animam, et deprimit terrena habitatio sensum multa cogitantem .« Siue etiam in puluere humiliata est, quia iniquorum hominum conuersatione deterior facta est. Iste est ille puluis,  quem proiicit uentus a facie terre. Humiliatur quoque in puluere anima, quando uenter in orationibus adheret terre, et talis humiliatio bona est. Possumus autem per uentrem eos intelligere, qui in Ecclesia molliores et imperfectiores sunt, et qui magis terrenis, quam celestibus adherent. Pro talibus autem orandum est, quia persecutionis tempore facile decipiuntur, quia terrena et transitoria amittere timent. »Exsurge igitur, Domine, in auxilium nostrum, quoniam humiliata est in puluere anima nostra.«



PSALMUS XLIu. IN FINEM: PRO HIS QUI COMMUTABUNTUR. FILIIS CORE AD INTELLECTUM CANTICUM PRO DILECTO.

Hic, inquit, psalmus factus est pro filiis Core, non  tamen pro omnibus, sed pro his tantum qui commutabuntur ad intellectum. Qua in re manifeste ostendit etiam inter filios Core fuisse aliquos qui ad spiritualem intelligentiam mutati sunt: Cantant hoc canticum pro dilecto, pro illo uidelicet dilecto, de quo Dominus ait: »Hic est Filius meus dilectus ;« cui etiam in hoc psalmo dicitur: »Speciosus forma pre filiis hominum, diffusa est gratia in labiis tuis, propterea benedixit te Deus in eternum.«

»Eructauit cor meum uerbum bonum: dico ego opera mea regi.« Dicit Propheta, dicit aliquis filiorum Core: »Eructauit cor meum uerbum bonum.« uerbum bonum, hunc per psalmum dicit, quem non ore cantasse, sed de cordis secretario  se eructasse fatetur. Ut per hoc intelligamus quam firmum et stabile, et quante auctoritatis sit totum hoc quod in hoc psalmo continetur. »Dico ego opera mea regi.« Iste est ille rex qui alibi dicit: »Ego autem constitutus sum rex ab eo .« Huic autem regi dicit Propheta opera sua, que modo eructauit de arcano cordis sui.

»Lingua mea calamus scribe uelociter scribentis.« Sic est, inquit, lingua mea, sicut calamus scriptorius, qui uelociter scribit; qua in re subito et sub breuissimo tempore multa se uidisse et prophetasse ostendit.

»Speciosus forma pre filiis hominum, diffusa est gratia in labiis tuis.« Ecce nunc incipit dicere  opera sua regi, quem super omnes filios hominum forma speciosum esse dicit  . Quis enim ita speciosus, sicut ille, »qui peccatum non fecit, nec dolus inuentus est in ore eius?«  Ipse enim solus sine peccato natus est, et in ipso solo humana natura formam suam et pulchritudinem non amisit. Tanta autem gratia erat in labiis eius, ut facile et sine ullo impedimento diceret, quecunque uoluisset. Unde in Euangelio dicitur: Quia »mirabantur omnes de his que procedebant de ore eius  .« Et alibi dicitur: Quia »mirabantur omnes in doctrina eius .« Hec labia loquentia erudierant Moysen, quando se impeditioris et tardioris lingue esse dixerat.

»Propterea benedixit te Deus in eternum.« Propterea, inquit, quia pre cunctis speciosior et eloquentior es, benedixit te Deus in eternum. Omnes homines quando baptizantur benedicuntur: multi tamen postea peccando benedictiones amittunt, quorum quidem benedictio non manet in eternum.

»Accingere gladio tuo super femur tuum, potentissime.« Tu, inquit, potentissime, qui talis es, accingere circa femur gladio tuo et prepara te ad preliandum, quia multa et durissima prelia acturus es, et de diabolo omnique exercitu eius triumphaturus.  Nos quoque gladio castitatis semper circa femur accincti esse debemus, quo et contra hostes pugnare, et carnales motus qui in lumbis et femore dominantur et superare ualeamus. Unde et Dominus ait: »Sint lumbi uestri precincti .«--- »Specie tua, et pulchritudine tua intende, et prospere procede, et regna.« Quia, inquit, speciosissimus es, in specie tua et pulchritudine tua intende et ad hoc exemplar fideles tuos et Ecclesiam tuam reforma, ut ipsa quoque speciosa 388 sit, non habens maculam neque rugam, unde et Apostolus ait: »Filioli mei, quos iterum parturio, donec Christus formetur in uobis .« In illis enim formatur Christus, qui ad eius pulchritudinem reformantur. Prospere autem procedit Dominus, et  ubique regnat, quia sicut de eo alibi dicitur: »Omnia quecunque faciet prosperabuntur ;« et: »Potestas eius, potestas eterna, que non auferetur, et regnum eius, quod non corrumpetur .«

»Propter ueritatem, et mansuetudinem, et iustitiam, et deducet te mirabiliter dextera tua.« Tu, inquit, procede, et dextera tua, uirtus et fortitudo tua, mirabiliter te deducet, quia nullo alieno eges auxilio, cuius fortitudini nemo resistere ualet. Bene autem dixit, mirabiliter, quia miraculis mundum conuertit, patientia uicit, et per simplices homines, et illitteratos omnem mundanam et philosophicam sapientiam destruxit. Et hoc quidem »propter  ueritatem, et mansuetudinem et iustitiam.« Decet enim multumque conuenit regem ueracem esse, et mansuetum et iustum, et qui hec non habuerit, non rex, sed tyrannus uocari debet.

 »Sagitte tue acute, potentissime, populi sub te cadent in corda inimicorum regis.« Quia enim populus collectiuum nomen est, sic potest dici potentissimus populi, sicut potentissimus populorum. Sunt autem sagitte Domini acute, quia sicut Apostolus ait: »uiuus est sermo Dei efficax et penetrabilior omni gladio ancipiti .« Sagitte igitur Christi omnes ille sententie sunt, quecunque ad conuincendos inimicos de utriusque Testamenti pharetra educuntur. Dicatur ergo: »Sagitte tue acute, potentissime, populi sub te cadent?« Ubi? »in corde inimicorum regis  .« Si dixisset in corde inimicorum tuorum, planius esset. Hic autem modus in ueteri Testamento, sicut iam alibi diximus, frequenter inuenitur, in aliis autem scripturis,  si inueniatur, nescio. Egregie autem dixit: »sub te cadent,« quia super eum nichil cadere potest, quia enim omnia sub ipso sunt, neminem nisi sub se ferire potest. He autem sagitte ubicunque cadant, modo quidem utiliter cadere possunt, quia eorum terrore fugantur inimici, et totus uitiorum exercitus dissipatur. In iudicio uero in quoscunque ceciderint, miseri erunt, quia semel uulnerati iam ulterius sanari non poterunt, ex his satis intelligimus que erunt ille sagitte, que malos in iudicio sagittabunt.

»Sedes tua, Deus, in seculum seculi, uirga recta est, uirga regni tui.« Quem in titulo dilectum, et nunc in hoc psalmo regem dixit, modo apertius et manifestius Deum uocat, quatenus Iudei Scripturarum  deprauatores, neque de Salomone, neque de alio quolibet preter Christum exponere ualent. Est autem sedes Christi in seculum seculi, quia regni eius non erit finis. »uirga recta est, uirga regni tui  .« uirga, inquit, et sceptrum regni tui rectum est, et a iustitia et equitate non recedit. Neminem sine causa uirga percutis, neminem qui flagellis dignus sit impunitum abire permittis. Unde et subditur:

»Dilexisti iustitiam, et odisti iniquitatem.« Inde enim uirge correctionis illius recte esse probantur, quia iustitiam diligit, et odit iniquitatem. »Propterea unxit te Deus, Deus tuus, oleo letitie pre consortibus tuis  .« Hoc est enim, quod per  Prophetam ipse Dominus ait: »Spiritus Domini super me, propter quod unxit me, euangelizare pauperibus misit me .« Aliis ad mensuram datur Spiritus , in ipso uero requiescit omnis  plenitudo diuinitatis corporaliter  Consortes eius apostoli sunt, omnesque alii, qui non suis meritis, sed eius adoptione ad hereditatem participandam electi sunt. Bene autem hoc oleum, letitie oleum dicitur, quia omnibus qui unguntur, si tamen unctionem non amittant, gaudium et letitiam prestat. De hac unctione scriptum est: »Et unctio eius docebit uos de omnibus .«

»Myrrha, et gutta, et ceasia a uestimentis eius.« Per has tres species omnes alias intelligimus, et myrrha quidem inter alias amarissima est: casia uero, que et fistula dicitur, dulcissima est. At uero gutta, que amomacum nominatur, multis et magnis infirmitatibus medetur. Fluebant igitur hec et alia omnia remedia infirmitatum a uestimentis Christi,  quia »quicunque,« sicut in Euangelio legitur, eum tangebant, sani fiebant a quacunque infirmitate detinebantur .« uestimentum Christi, ipsa eius humanitas est; qua uidelicet ueste pretiosa diuinitas induta ab hominibus uideri non poterat. Nam et ipse fimbrie uestimenti eius multos infirmos 389 sanasse leguntur. Non erat igitur illis necessarium medicamina suscipere, qui ad Christi uestimenta accedere poterant, siquidem non solum species apta sanitati, sed ipsa quoque sanitas ab eius uestibus defluebat. Sequitur: »A gradibus eburneis.« Similiter, inquit, et a gradibus eburneis, myrrha, et gutta, et casia defluebant, per quos uidelicet gradus illos intelligimus, de quibus Dominus dixerat: »Qui credit in me, opera que ego facio et  ipse faciet, et maiora horum faciet; quia ego ad Patrem uado .« Non solum enim tactu uestium, sed ipsa corporis umbra multos apostoli sanasse leguntur. Unde scriptum est: quia »in plateis ponebantur infirmi, ut, ueniente Petro, saltem umbra illius obumbraret quemquam illorum .« Sed quare eburnei isti dicuntur, nisi quia candidi, fortes et castissimi erant. Ebur namque os elephantis est: elephantes uero castissima animalia sunt, et non ceunt nisi semel. Merito autem gradus dicuntur apostoli, quia per ipsos ascenditur ad sedem Dei; unde et subditur: »Ex quibus te delectauerunt filie regum in honore tuo.« Ex quibus, inquit, id est per quos filie regum ascendentes delectauerunt te, cantantes, subauditur, et psallentes in honore  tuo. Filie regum, singule Ecclesie sunt, ubicunque sunt, quas sancti apostoli Domino genuerunt. Isti sunt illi reges de quibus dicitur: »A templo tuo in Ierusalem tibi offerent reges munera .«

»Astitit regina a dextris tuis in uestitu deaurato, circumamicta uarietate.« Multe sunt filie regum, sed regina una est, per quam catholicam Ecclesiam, uel beatam uirginem Mariam intelligimus, que ipsius quoque Ecclesie et regina et domina est. Hec autem stetit a dextris Dei, quia ipsa plus quam omne creatum honoratur a Deo  . Sed quomodo stat? »In uestitu deaurato, circumdata uarietate.«  Hanc uestem amisit primus homo, quando peccauit, carnis uidelicet immortalitatem. Unde se nudum intelligens, ait: »Audiui, Domine, uocem tuam, et abscondi me, eo quod nudus essem .« Hec autem uestis uariata dicitur, quia omnibus est intexta uirtutibus. Est autem et deaurata, quia sapienter composita est: aurum enim pro sapientia ponitur, quia sic est sapientia inter alias uirtutes, sicut est aurum inter alia metalla. Omnis namque uirtus fatua est, que auro sapientie non deauratur. Habent et alii homines uirtutes, sed sole uirtutes Christianorum deaurate sunt. Quid prodest Iudeo castitas? quid prodest pagano humilitas? cum et ille pereat cum sua castitate, et iste pereat cum sua humilitate.

 »Audi, filia, et uide, et inclina aurem tuam.« Quamuis hoc de tota catholica et uniuersali Ecclesia conuenienter intelligi possit, ego tamen de beata uirgine Maria singulariter exponam, que totius Ecclesie, sicut iam dixi, domina est. uidens igitur Propheta per Spiritum sanctum Gabrielem archangelum cum ea loquentem, et Christi incarnationem sibi annuntiantem, loquitur ei, et dicit: »Audi, filia, et uide:« audi, inquit, filia mea, de genere meo, de progenie mea, nobilitas et gloria generis mei, audi que angelus loquitur, que celestis nuntius tibi promittit: esto casta, esto sollicita, diligenter ausculta, quia magna ualde sunt que tibi nuntiantur. uide ergo et intellige, inclina aurem tuam, et suscipe uerbum in corde et in utero tuo: uirgo concipies,  et uirgo paries. Inclina aurem, quia per aurem ingredietur in te qui nascetur ex te. uerbum enim est, et uia uerbi auris est. Non aliter concepit beata Maria nisi audiendo et credendo, si non audiuisset, non credidisset; audiuit et credidit, et credendo concepit. »Et obliuiscere populum tuum, et domum patris tui.« Necesse habuit Maria illum populum obliuisci, qui filium suum interfecit, et eumdem ipsum ualde et super omnia odio habet.

»Quoniam concupiuit rex speciem tuam.« ualde enim pulchra erat, que una et sola ex omnibus mulieribus electa ad amorem sui Dominum ipsum prouocare potuit. De qua pulchritudine quid intelligi debeat, iam superius audiuimus, et adhuc in sequentibus dicturi sumus. »Quia ipse est Dominus Deus  tuus,« quem tibi de te nasciturum esse promittit.

»Et adorabunt eum filie Tyri in muneribus.« uide, inquit, quantus erit hic filius tuus, quem filie Tyri, inter alias mulieres nobilissime, cum muneribus adorabunt. Sed quia Tyrus angustia interpretatur, per filias Tyri, eas animas intelligimus que se in hoc mundo, in carcere et angustiis esse cognoscunt, et ad celi amplitudinem totis desideriis transire desiderant. Munera uero, que sancti Deo offerunt, uirtutes et bona opera intelligimus.

»uultum tuum deprecabuntur omnes diuites plebis.« Non solum, inquit, filium tuum adorabunt filie Tyri,  sed te quoque deprecabuntur, tibique uota persoluent, Nam et si eius uultum et imaginem intelligamus, non erit inconueniens, cum sit eam ubicunque depingitur, ab omnibus uenerari uideamus  . Deprecantur autem et alio modo uultum et pulchritudinem beate uirginis Marie omnes diuites plebis, quia nemo est qui eius pulchritudinem et sanctitatem habere non 390 desiderat. Diuites autem plebis ille anime sunt que non temporalibus, sed spiritualibus diuitiis abundant. »Omnis gloria eius filie regis ab intus.« Nolite, inquit, ad exteriorem pulchritudinem attendere, illam que interius est considerate, quia omnis gloria eius ab intus est. Nam et si uirginitas carnis foris luceat, ea tamen que intus est simul cum aliis omnibus uirtutibus magis commendatur.  Sed uis audire ipsam uirginem beatam magis de humilitate, quam de uirginitate gloriantem. »Exsultauit, inquit, spiritus meus in Deo salutari meo, quia respexit humilitatem ancille sue .«

»In fimbriis aureis circumamicta uarietate.« uarietas ista non colorum, sed uirtutum est, que in se omnium uirtutum abundantiam habuisse significat. Fimbrie uero, que terram contingunt, eius in hoc mundo conuersationem preclaram, sanctam et sapientie plenam ostendunt. Unde et merito auree dicuntur, quia aurum in diuino eloquio sapientiam designat, secundum illud: »Thesaurus desiderabilis requiescit in ore sapientis .«

»Adducentur regi uirgines post eam.« Ista, inquit, sicut regina et domina, anteibit et precedet, alie  uero omnes eam sequentur, et post eam regi Christo Domino adducentur. »Proxime eius afferentur tibi in letitia et exsultatione.« Proxime autem ille dicuntur, que mente et spiritu eam imitantur, et bene uiuendo ei similes sunt. Omnes autem iste simul cum ea in letitia et exsultatione Domino offerentur, et in templum regis adducentur.

»Pro patribus tuis nati sunt tibi filii.« Duodecim filios quos patriarchas uocamus habuit Iacob, ex quibus omnis Iudeorum multitudo originem duxit, qui ideo Saluatoris nostri patres dicuntur, quia secundum carnem de illorum progenie natus est  . Similiter et Christus duodecim discipulos habuit, ex quibus omnis ecclesiastica multitudo  genita est. Habuit igitur Dominus pro patribus filios quos, secundum numerum predictorum patrum, filios sibi, id est sanctos apostolos eligere uoluit. De quibus subditur: »Constitues eos principes super omnem terram .« Isti enim sunt de quibus Dominus ait: »Cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel .«

»Memores erunt nominis tui, Domine, in omni  progenie et generatione.« Nam et ipsi in suis scripturis memores sunt, et per omnes quicunque illorum doctrina et predicatione crediderunt, eternam Christi nominis memoriam faciunt. Unde et subditur:

»Propterea populi confitebuntur tibi in eternum, et in seculum seculi.« Hoc igitur fecit apostolica predicatio, ut omnes populi omni tempore Domino confiteantur.



PSALMUS XLu. IN FINEM FILIIS CORE: PRO ARCANIS, PSALMUS.

Psalmus iste, quem cantant filii Core, ideo pro arcanis titulatur, quia Christi incarnatio in eo continetur, quam Iudei credere nolunt; et usque hodie illis arcana et occulta est. De Christi namque incarnatione  dicitur hic: »Dominus uirtutum nobiscum;« ipse est enim Emmanuel, qui nobiscum Deus interpretatur.

»Deus noster refugium et uirtus, adiutor in tribulationibus, que inuenerunt nos nimis.« uox Prophete est, et aliorum eiusdem fidei ante Christi incarnationem. Deus noster, dicunt isti, refugium nostrum est, et uirtus et adiutorium in tribulationibus multis, quas passi sumus, et nunquam deseruit nos, quamuis inimici nostri multo plures et fortiores nobis fuissent. Quare igitur timeamus tanti adiutoris muniti presidio? Et hoc est quod dicit:

»Propterea non timebimus, dum turbabitur terra, et transferentur montes in cor maris.« Propterea, inquit, neque nos timebimus, neque illi qui tunc  temporis erunt, dum tota terra contra Ecclesiam conturbabitur, et in sanctorum mortem omnes homines iniqui conspirabunt. Sed quid est, quod ait: »et transferentur montes in cor maris?« Montes apostoli sunt et doctores, at uero cor maris Romani principes sunt, et alii huius seculi potentiores, quorum consilium et uoluntatem omnes alii sequebantur. Tunc igitur montes transferebantur in cor maris, quando apostoli et doctores ante reges et principes ducebantur. Sed quid postea?

»Sonuerunt, et turbate sunt aque eius.« Sonuerunt quidem aque maris et turbate sunt, quia omnes populi et nationes, que per aquas significantur, nimia ira commoti, et contra sanctos ut interficerentur  clamare ceperunt. Sancti uero quid fecerunt? »Conturbati sunt montes in fortitudine eius.« Conturbati enim sunt, cum in carcere concludebantur, cum catenis ligati traherentur, cum flagellis et scorpionibus cederentur, cum igne supposito urerentur  . Sed quis omnia tormentorum 391 genera enumerare potest, quibus sancti Dei ab impiis affligebantur? Hanc enim conturbationem Saluator noster significabat, cum sue passionis tempore, usque ad mortem se conturbatum  esse dicebat. Et ille gutte sanguinis, que de toto eius corpore sudabant, has diuersas sanctorum martyrum passiones significabant.

»Fluminis impetus letificat ciuitatem Dei.« Exterius, inquit, in corpore, et ad tempus conturbatur Ecclesia de sanctorum afflictione; interius uero consolatur et letificatur de sancti Spiritus inundatione  . Sic enim Spiritus sanctus, quasi quoddam magnum flumen, de quo septem gratie, quasi septem riui procedentes totam ciuitatem Dei, que est Ecclesia, irrigant, satiant, letificant et fecundant. »Sanctificauit tabernaculum suum Altissimus.« Huius, inquit, fluminis aquis sanctificauit Altissimus, mundauit et purificauit tabernaculum suum, ut, quia ipse sanctus est, sanctum sit et tabernaculum eius.  Sic enim ipse ait: »Sancti estote, quia et ego sanctus sum Dominus Deus uester .«--- »Deus in medio eius non commouebitur.« Secura est illa domus que talem habet habitatorem, qui, quoniam nunquam ab ea commouetur et separatur, ideo nunquam ab inimicis penitus superatur. De ipsa enim dictum est: Quia »porte inferi non preualebunt aduersus eam .« Unde et subditur:

»Adiuuabit eam Deus uultu suo.« Quid est autem, »adiuuabit eam uultu suo,« nisi illustratione et letitia faciei sue? Hinc enim est quod alibi dicitur: »Illuminet Dominus uultum suum super nos, et misereatur nostri .« Quando enim Dominus nos adiuuat, letam faciem, et quando non  adiuuat, iratam faciem habere describitur.

»Conturbate sunt gentes, et inclinata sunt regna, dedit uocem suam Altissimus, et mota est terra.« Ista conturbatio bona est; ecce gentes, que superius contra sanctos et contra Ecclesiam conturbate erant, modo contra seipsas conturbate esse dicuntur. Item incipiunt abominari ea que diligebant, et ea diligere que odio habebant. »Et inclinata sunt regna.« Quia ipsi quoque imperatores sub iugo Christi se humiliauerunt, et fidem, quam impugnabant, cum gaudio susceperunt. Hoc autem sub tempore Constantini imperatoris conuenienter intelligi potest, quando, sanctis omnibus a uinculis absolutis, ecclesie aperte sunt, et nemo fuit qui contra Christianam  fidem insurgere auderet. Et nunc quidem omnibus libere predicantibus, totus mundus pene ad fidem conuersus est. Unde et subditur: »Dedit uocem suam Altissimus, et mota est terra.« Dedit enim Altissimus uocem suam per ora episcoporum et doctorum, et mota est terra ab infidelitate ad fidem, a tenebris ad lucem, a diabolo ad Deum. Sed quid dicebat terra in tanta illa sua commotione? Sequitur:

»Dominus uirtutum nobiscum, susceptor noster Deus Iacob.« Hoc tale est ac si diceret: uicti sunt dii nostri, quia falsi, miseri et sine uiribus erant.  Nunc autem »Dominus uirtutum nobiscum« est, Dominus fortis et potens, Dominus potens in prelio, cui nulla creatura resistere potest, qui tam subito, tamque mirabiliter totum ad se mundum conuertit. »Susceptor noster Deus Iacob.« Quia expulsis Iudeis, nos gentiles in hereditatem suscepit.

»uenite, et uidete opera Domini, que posuit prodigia super terram, auferens bella usque ad fines terre.« Letantur sancti, et admirantur de tanta pace, tam subito sibi diuinitus concessa. »uenite, inquiunt, et uidete opera Domini.« Et reuera, et specialiter opera Domini, et que nullus alius nisi ipse solus facere potuisset, ac per hoc ea que modo facta sunt prodigia et magna miracula esse dicuntur. Sed que sunt illa? »Auferens bella usque ad fines terre.«  Cum enim paulo ante pacem Ecclesia nusquam habuisset, subito per Dei misericordiam factum est, ut usque ad fines terre nemo contra eam loqui auderet. De qua uidelicet pace adhuc subditur: »Arcum conteret, et confringet arma, et scuta comburet igni.« Hoc autem contra Arianos dicere uidetur, quorum impia heresis in Niceno concilio simul cum principe suo eodem tempore damnata est. Et quamuis omnis illorum armatura dissipata sit, adhuc tamen et arma, et bellatores ignis perpetuus exspectat.

»uacate et uidete, quoniam ego sum Deus, exaltabor in gentibus, et exaltabor in terra.« uenite, inquit, et uidete opera Domini, et agamus ei gratias, qui data pace nos hortatur, dicens: »uacate, et  uidete.« uacate, inquit, lectioni, et orationi et omni spirituali operationi. Et uidete, cognoscite et intelligite quoniam ego sum Deus, cuius uirtutem et potentiam nunc tanto opere admiramini. Et exaltabor, quasi dicat, in cunctis gentibus et in omni terra, que usque ad hec tempora mihi aduersari uidebatur.

»Dominus uirtutum nobiscum, susceptor noster Deus Iacob.« Idipsum repetunt quod superius dixerat, et gratulabundi uerum per omnia esse confirmant, quia Dominus uirtutum nobiscum est, quoniam nisi fortis et potens esset ea que superius dicta sunt, nullatenus facere potuisset.



392 PSALMUS XLuI. IN FINEM, PRO FILIIS CORE. PSALMUS.


Psalmus iste factus est pro filiis Core, id est pro apostolis, qui in sola Christi passione et cruce gloriantur. Unde Apostolus ait: »Mihi absit gloriari, nisi in cruce Domini nostri Iesu Christi!«  De his autem in hoc psalmo dicitur: »Principes populorum conuenerunt cum Deo Abraham, quoniam dii fortes terre nimium eleuati sunt.«

»Omnes gentes, plaudite manibus, iubilate Deo in uoce exsultationis.« Hanc consuetudinem habuerunt antiqui, ut pre letitia manibus plauderent. Unde est illud: »Plaudite, Romani, ego Caliopius recensui.«  Hortatur igitur Ecclesia omnes gentes ut ineffabiliter gaudeant et letentur, quoniam Saluator noster celos ascendit: manibus namque plaudere, maiorem letitiam significat, quam uerbis explicari ualeat. Et illi quidem bene manibus plaudunt, qui eam letitiam, quam de Domino habent, bene operando ostendunt, siquidem manibus opera fiunt. Iubilatio uero in uoce exsultationis ineffabile gaudium est, quod magis in corde quam in ore modulatur.

»Quoniam Deus summus, terribilis, et rex magnus super omnes deos, subiecit populos nobis, et gentes sub pedibus nostris: elegit nos in hereditatem sibi, speciem Iacob, quam dilexit.« Duplicem causam reddit, quare manibus plaudere et iubilare debemus: alteram quidem nostram, et alteram  Saluatoris nostri. Nostram autem, pro tanto beneficio, quia nobis populos subiecit, et nos sibi in hereditatem elegit. Plaudite, inquit. Quare? Quoniam Dominus, qui modo pauper et humilis apparuit, nunc summus et terribilis, et rex magnus super omnes deos esse probatur. Summus quidem, quia omnia ei subiecta sunt, quecunque in celo uel in terra sunt. Terribilis uero, quia reddet unicuique secundum opera sua. Et ipse quidem est rex magnus super omnes deos, »Quoniam omnes dii gentium demonia: Dominus autem celos fecit .« »Subiecit populos nobis, et gentes sub pedibus nostris.« Nulla namque gens, uel populus est, de quibus aliqui sanctorum pedibus se non humiliassent. Quod autem ait: »Elegit nos in hereditatem sibi,«  hoc est quod Dominus alibi dicit: »Funes ceciderunt mihi in preclaris, etenim hereditas mea preclara est mihi .« uocat autem eamdem hereditatem, id est sanctam Ecclesiam, speciem Iacob, quia ipsa est de qua Apostolus ait: »Elegit sibi gloriosam Ecclesiam, non habentem maculam, neque rugam .« Quod uero sequitur: »quam dilexit;« hoc est quod alibi Dominus ait: »Iacob dilexi, Esau autem odio habui .«

»Ascendit Deus in iubilatione, et Dominus in uoce tube.« Iterum, inquit, plaudite, et amplius plaudite, quia »ascendit Deus in iubilatione, et Dominus in uoce tube.« In iubilatione ascendit Dominus, id est in maximo gaudio et letitia apostolorum, qui  eum in tanta gloria tantaque uirtute ascendere uidebant. Siue enim in iubilatione angelorum, quos omnes cum summa exsultatione obuiam ei uenisse dubitare non debemus, quorum uoces et laudes, que excellentissime erant, quamuis nesciamus quales erant, per uocem tube intelligere possumus. Et quis unquam dicere uel cogitare ualeat quanta tunc letitia in celis fuerit, quando Christus Dominus celos ascendit? uideor uidere omnes angelos et archangelos illam Saluatoris nostri gloriosissimam humanitatem humiliter adorantes, et pro tanta talique uictoria de hoste superbissimo sic superato gratias agentes. Et hoc totum in his uerbis significatum  esse puto quod hic dicitur: »In iubilatione et in uoce tube.«

»Psallite Deo nostro, psallite, psallite, regi nostro psallite.« Quanto iubilo cor istius hominis, plenum erat, qui toties et cum tanta frequentatione nos psallere precipit; uidetur mihi his uerbis dicere psallite, psallite, et incessanter psallite, ne uos angeli psallendo uincant; sed quod ipsi in celis faciunt, et uos in terra faciatis. Et ne fortasse aliquis sic admonitus et exhortatus pre nimia letitia, ut quondam ad motus corporis et ad salutationes surgere uoluisse putet, subdidit dicens: »Psallite sapienter.« Et hoc quare? »quoniam rex omnis terre Deus.« Non est iste qualiscunque rex, cui psallitis; magnus et potens est, et omnis terre rex et dominus  est. Et unde hoc probat, uis audire?

»Regnabit Dominus super omnes gentes.« uicti, inquit, sunt inimici, et regnum, et potestatem diabolus amisit, non Iudeorum tantum, imo et gentium. Non regnet amplius peccatum in uestro mortali corpore, quia solus Christus rex est et ubique regnat. Et ubi est? »Deus sedet super sedem sanctam suam;« sicut scriptum est: »Dixit Dominus Domino meo: Sede a dextris meis .« Et alibi: »Dominus, in celo sedes eius .« Sed ne longe esse uideamur, audi Apostolum dicentem: »Nescitis quia templum Dei estis uos, et Spiritus sanctus habitat in uobis .« Anima namque iusti sedes est sapientie, nam super  asellum sedere non est Dominus dedignatus.

»Principes populorum conuenerunt cum 393 Deo Abraham, quoniam dii fortes terre nimium eleuati sunt.« Interrogauit Moyses Dominum quod esset nomen eius? cui Dominus respondens ait: »Ego sum Deus Abraham, et Deus Isaac, et Deus Iacob .« Hic est itaque ille Deus et Dominus, cum quo in die Ascensionis conuenerunt principes populi, sancti uidelicet apostoli, atque in ipsa die mandatum acceperunt ut irent in uniuersum mundum et predicarent Euangelium omni creature ; et tunc quidem tot dii fortes terre a Domino constituti sunt, sicut et Moyses, cum ad Pharaonem mitteretur, dictum est ei a Domino:  »Ecce posui te Deum Pharaonis .« Fortes autem dii fuerunt isti, et aliis omnibus fortiores, quoniam non solum in terra, sed in celo quoque potestatem acceperunt, et claudere et aperire quibuscunque uoluerint; unde et beato Petro Dominus ait: »Quodcunque ligaueris super terram, erit ligatum et in celis; et quodcunque solueris super terram, erit solutum et in celis .« Ideoque hic dicitur: »Nimium eleuati sunt.« Nimium quidem quantum ad humanam opinionem. In alia autem translatione non dicitur nimium, sed ualde eleuati sunt, quod satis conuenientius sonare uidetur  .



PSALMUS XLuII. PSALMUS CANTICI: FILIIS CORE. SECUNDA SABBATI.

Filii Core illi sunt qui in Caluarie loco Christum crucifixum, diabolum uictum, originale peccatum deletum, et humanum genus Christi sanguine redemptum esse non dubitant. Quod uero ait: Secunda Sabbati, sic est intelligere. Prima namque Sabbati resurrexit Dominus, suisque discipulis se manifestauit. Secunda uero de eius resurrectione certissimi facti, inter se tractare ceperunt, quod eius resurrectionem manifestarent, et eius gloriam predicarent. At uero apostolorum predicatio, quid aliud est quam Ecclesie constructio? De Ecclesie autem constructione totus hic psalmus compositus est.

»Magnus Dominus, et laudabilis nimis in ciuitate  Dei nostri in monte sancto eius.« Magnus quidem, quia omnia continet et ubique est. Est autem et laudabilis nimis, quia quantum laudari debet, laudari non potest. Sed ubi laudabilis est, nisi in ciuitate sua et monte sancto suo? Ciuitas eius et mons sanctus eius Ecclesia est, que per Sion et Ierusalem significatur. Alibi Dominus laudari non dignatur, nisi in ciuitate sua et in monte sancto suo, id est in monte Sion, de quo sequitur:

»Dilatans exsultationes uniuerse terre mons Sion, latera aquilonis ciuitas regis magni  .« Quoniam ex Iudeis et gentilibus facta est Ecclesia, ut per Sion Iudeos, per latera uero aquilonis gentiles intelligamus. Hinc est enim quod Dominus dicitur  lapis angularis, coniungens duos parietes, unum ex preputio, alterum ex circumcisione. Ex his duobus parietibus Ecclesia tota consistit. Unde et in Euangelio Dominus ait: »Et alias oues habeo que non sunt ex hoc ouili, et illas oportet me adducere, et fiet unum ouile et unus pastor .« Latera autem aquilonis, omnes illi intelligunguntur quos diabolus perflat et uentilat; ibi enim fuit sedes eius, sicut ipse ait: »Ponam sedem meam ad aquilonem, et ero similis Altissimo .« Unde et alibi dicitur: »Ab aquilone pandetur malum super omnes qui habitant terram .« De talibus igitur sancta Ecclesia fabricata est, quia non uenit Dominus uocare iustos, sed peccatores ad peniteutiam . Quod autem ait, »dilatans  exsultationes uniuerse terre,« tale est ac si diceret: Mons Sion ciuitas est regis magni dilatans exsultationes uniuerse terre. »De Sion« enim, sicut scriptum est, »exibit lex et uerbum Domini de Ierusalem  .« Inde enim uenerunt apostoli, inde fides et doctrina Christi, inde isti psalmi; inde omnis letitia et exsultatio, quibus Ecclesia gratulatur, et per uniuersum mundum dilatata est.

»Deus in gradibus eius dignoscetur, dum suscipiet eam.« uenit, inquit, Dominus ad hanc ciuitatem suam, sed nondum suam, quia nondum suo sanguine redemptam, et neque cognitus, neque susceptus est: »In propria uenit, et sui eum non resceperunt .« Sed dum suscipiet eam, in gradibus eius dignoscetur. Hoc autem erit in iudicio, quando et boni et mali astabunt ante tribunal Christi  . Isti autem sunt illi gradus, de quibus superius 394 dicitur: »a gradibus eburneis.« Gradus Ecclesie apostoli sunt, quia ipsi nos portant et sustinent, et  per illos omnes ascendimus. In illis autem cognoscitur Dominus, qui in illis et per ipsos omnia iudicabit. Et bene quidem in discipulis cognoscetur magister, quia si ipsi sapientes sunt, iam de magistro non dubitetur.

»Quia ecce reges terre congregati sunt et conuenerunt in unum,« Hoc est autem quod in titulo dicitur: »Secunda Sabbati:« secunda namque Sabbati postquam Dominus a mortuis resurrexit, congregati sunt discipuli et conuenerunt in unum, simulque, ut in Euangelio legitur, clausi manebant propter metum Iudeorum, inter quos et semel et iterum Christus apparuit, et dixit eis. »Pax uobis: ego sum, nolite timere. Gauisi sunt ergo discipuli, uiso Domino .« Et hoc est quod  ait:

»Ipsi uidentes tunc admirati sunt.« Bene autem dixit, tunc, quia in ipso principio non mirum, si admirabuntur de tanti miraculi nouitate. Non tamen mirari debuerant quod ille a mortuis resurrexit qui ipsis presentibus et uidentibus alios resuscitauit, et adhuc omnes resuscitare habet  . Nunc autem Propheta ad ea uisum attendit, que apostoli passi sunt, postquam ad inuicem diuisi ubique gentium predicare ceperunt. Neque enim alia dicere poterat, nisi ea que sibi intus ostendebantur. Unde et ipse alibi ait: »Audiam quid loquatur in me Dominus Deus .« Et inde fit ut prophete materie continuationem et ordinem non teneant, sed  modo ad hec, modo ad illa subito transferantur, et sepissime prius ea dicunt, que postea facta sunt.

»Conturbati sunt montes, et commoti sunt, tremor  apprehendit eos; ibi dolores, ut parturientis, in spiritu uehementi conteres nauis Tharsis.« Postquam, inquit, apostoli predicare ceperunt, et deorum cultum falsum esse certissima ratione ostenderunt, et terrorem futuri iudicii nuntiauerunt, et signis multis atque miraculis suam doctrinam confirmauerunt, conturbati sunt omnes qui eos audiebant, et commoti sunt, tremor apprehendit eos. Conturbati quidem sunt, alii bene, alii non bene. Sed nos modo de his qui bene conturbati et commoti sunt, dicere uolumus. Bene autem conturbatur qui contra seipsum, si male uixit, credidit et contra pristinam suam conuersationem conturbatur. Commoti sunt autem ab infidelitate ad fidem, a tenebris ad lucem, a falsitate ad ueritatem transeuntes. Et  hoc ideo, quia tremor futuri iudicii et penarum que incredulos exspectant, apprehendit eos. »Ibi dolores sicut parturientis.« Boni isti dolores sunt, quia cito in gaudium conuertuntur; unde et Dominus ait: »Mulier cum parit, tristitiam habet, quia uenit hora eius: cum autem peperit filium, iam non meminit pressure, propter gaudium, quia natus est homo in mundo .« Tales igitur dolores habebant illi qui ad fidem ueniebant, et pro peccatis suis dolebant et flebant.

»In spiritu uehementi conteres naues Tharsis.« Nonne uides quam subito hic mutatur persona? Quere a principio psalmi huc usque, et non inuenies prophetam, nisi hic ad secundam loqui personam. Hoc autem ideo dixi, ut non queramus omnia in prophetis,  que in aliis Scripturis querere solemus. »In spiritu,« inquit, »uehementi,« o Domine,« conteres naues Tharsis.« Hic est ille spiritus de quo in Actibus apostolorum legitur: » Factus est repente de celo sonus tanquam aduenientis spiritus uehementis, et repleuit totam domum, ubi erant sedentes .« Hic igitur spiritus contriuit naues Tharsis, quia innumerabiles huius mundi ciuitates, oppida, castella et uillas que per naues significantur, secundum priorem statum contriuit, et in melius commutauit. Bene autem Tharsis mundum significat, que in mari posita, solis nauigiis, negotiationibus et deceptionibus dedita fuit.

»Sicut audiuimus, ita et uidimus in ciuitate Domini  uirtutum, in ciuitate Dei nostri; Deus fundauit eam in eternum.« Ponit se Propheta cum omnibus aliis qui admirantur de tam subita omnium gentium conuersione. Sicut audiuimus, inquit, a patriarchis et prophetis; ita et uidimus in ciuitate Domini uirtutum, per quam Ecclesia significatur. Dominus uirtutum dicitur Saluator noster, quia ipse est, qui per se et per suos tantas ubique uirtutes operatur. Pulchre autem dixit: »Deus fundauit eam in eternum;« quia fundamentum eius moueri non potest; unde et Dominus ait: »Et porte in feri non preualebunt aduersus eam .«

 »Suscepimus misericordiam tuam in medio templi tui  .« Quicunque misericordiam inuenire et a peccatis liberari desiderat, ueniat ad templum Dei, ueniat ad Ecclesiam Dei, quia nusquam alibi est remissio peccatorum.

»Secundum nomen tuum, Deus, ita et laus tua in fines terre.« Sicut, inquit, nomen tuum ubique auditum est, neque est aliqua gens, que nomen tuum ignoret; ita fac ut laus quoque tua ubique dilatetur, 395 et extendatur, et nulla gens sit usque ad fines terre, que te non laudet atque magnificet. Et beati illi, qui te laudabunt, miseri uero, qui te non laudabunt. Unde hoc? Quia »iustitia plena est dextera tua,« que »reddet unicuique secundum opera sua .«

 »Letetur igitur mons Sion,« qui te quotidie laudare non cessat, »et exsultent filie Iude,« id est anime confessorum, que et ipse in tuis laudibus perseuerant. Iudas enim confessor interpretatur, seu laudans Dominum. »Propter iudicia tua, Domine.« Talia enim sunt iudicia tua, que beatos facient, et letificabuntur omnes fideles tuos. Nunc autem apostrophem ad ipsos apostolos facit, eosque hortatur ut huius montis solliciti sint, et omni diligentia eum muniant et custodiant. Et hoc est quod dicit:

»Circumdate Sion, et complectimini eam, et narrate in turribus eius: ponite corda uestra in uirtute eius, et distribuite gradus eius, ut enarretis in progenie altera.« Circumdate, inquit, Sion, uos  qui custodes et speculatores estis, uestrisque eam undique munite presidiis. Et complectimini eam ulnis amoris et caritatis, ne forte ab aliis amatoribus diripiatur. »Narrate,« et predicate »in turribus eius,« per quas singulas Ecclesias, non mente, sed locis a se diuersis intelligimus. »Ponite corda uestra in uirtute eius;« id est toto corde, totaque intentione intendite in uirtute et fortitudine eius. »Et distribuite gradus eius:« ordinantes episcopos, presbyteros, aliosque gradus ecclesiatiscos per singulas ciuitates; »ut enarretis in progenie altera.« Hoc est enim quod Apostolus ait: »Plures facti sunt sacerdotes secundum legem  , eo quod morte prohiberentur permanere .« Si enim  semper uiuerent, ipsi soli sufficerent, et alii ordinandi non essent; nunc autem aliis obeuntibus, alios succedere necesse est, per quos doctrina apostolica enarretur in progenie altera. Sed quid narrabitur in progenie altera?

»Quoniam hic est Deus noster in eternum, et in seculum seculi, et ipse reget nos in secula.« Sufficit igitur nobis hoc in Ecclesia predicare; quia Christus Deus, et rex noster est in eternum, et quia ipse nos regit et diligit, nunquam de eius regimine recedamus, neque unquam ad aliam doctrinam transeamus, et quecunque precipit humiliter faciamus, et nullum  alium rectorem suscipiamus, et sufficit nobis.



PSALMUS XLuIII. IN FINEM: FILIIS CORE. PSALMUS.

Iste titulus satis iam expositus est.

»Audite hec, omnes gentes, auribus percipite, qui habitatis orbem, quique terrigene, et filii hominum, simul in unum diues et pauper.« Magna se in hoc psalmo Propheta locuturum esse ostendit, cum tantam omnium gentium faciat uocationem, neminem dimittit, omnes uocat, et diuites et pauperes audire iubet.

»Os meum loquetur sapientiam, et meditatio cordis mei prudentiam.« Simul nos et attentos et beneuoles facit, dum se sapientiam et prudentiam  locuturum esse promittit. Et reuera summa sapientia hec est, ut homo in uirtute sua non confidat, neque in diuitiis suis glorietur, ut misericordiam diligat, seipsum cognoscat, et carnem suam luxuriis et uoluptatibus non subiiciat.

»Inclinabo ad similitudinem aurem meam« In eo quod ad similitudinem aurem suam inclinare se dicit, et per similitudinem se loqui, et non sua, sed aliena se dicere ostendit. Et hoc est quod alibi ait: »Audiam quid loquatur in me Dominus Deus .«---»Aperiam in psalterio propositionem meam. Psalterium instrumentum est musice artis, quod decem chordas, et non amplius habet. Decem autem sunt uerba legis, in quibus precepta omnia continentur. Ille igitur in Psalterio cantat, qui legis  mandata custodit et operatur.

»Ut quid timebo in die mala?« Nunc in similitudine loqui incipit, et seipsum aliis in similitudinem ponit, ut quod ipse dicit de se, hoc unusquisque intelligat in se. Dies autem mala, dies iudicii est, que ad sola mala suscipienda malis hominibus preparata est. Ut quid timebo, inquit, in die mala? »Iniquitas calcanei mei circumdabit me.« Iniquus est ille calcaneus, qui firmus non stat, et totum hominem ruere facit. Multos calcaneos habemus et plures intus, quam foris habemus. Omnia opera nostra calcanei nobis sunt; boni quidem calcanei, si bona sunt; mali uero, si mala sunt; in his enim aut cadimus aut stamus. Ille igitur non timebit iu die  mala, qui bonum, dum uixit, calcaneum habuit:

»Qui confidunt in uirtute sua, quique in abundantia diuitiarum suarum gloriantur.« Illi, inquit, timeant in die malo, qui confidunt in uirtute sua et qui gloriantur in multis diuitiis suis. Et ideo timeant, qui calcaneos iniquos habent; tales enim 396 calcanei iniqui sunt, quia cito deficient, et eos  quos portant sustinere non poterunt. Et unde hoc probat?

»Frater non redimit, redimet homo.« Quis est iste frater cuius redemptio tam necessaria est  ? Hic est ille, qui alibi ait: » Narrabo nomen tuum fratribus meis .« Ipse est igitur Saluator noster, qui eos utique non redimit, »qui confidunt in uirtute sua, et qui gloriantur in diuitiis suis.« Et si ille eos non redimit, qui et Deus est, et homo nunquid aliquis eos redimet homo? Poteritne sacerdos uel leuita sanare quos non sanauit Samaritanus? »Non dabit Deo petitionem suam  , nec pretium redemptionis anime sue.« Ideo, inquit, non redimetur, quia eius petitiones Deus non audit, et quia pretium redemptionis  anime sue non reddit. Illorum petitiones et orationes suscipit Deus, qui bonam intentionem habent et mundo corde eum deprecantur. Illi uero redimunt animas suas qui eleemosynis et aliis pietatis et misericordie operibus peccatis suis satisfaciunt. »Laborabit in eternum, et uiuet in finem.« Quia, inquit, mali, tales et tales sunt, ideo in eternum laborabunt, et ad quietem nunquam peruenient. Et uiuent usque in finem, sed nunquam peruenient ad finem, uellent enim mori, et ad finem peruenire si possent.

»Quoniam non uidebit interitum, cum uiderit sapientes morientes.« Ideo, inquit, homines iniqui in tormentis et doloribus uiuent usque in finem, quia non intelligunt neque considerant quam iuste  et quam sancte sapientes moriuntur: »Pretiosa in conspectu Domini mors sanctorum eius .« Isti uero cogitant, et in cordibus suis dicunt: una conditio est omnium, et boni et mali, et iusti et peccatores, et sapientes et insipientes, et omnes pariter moriuntur et in puluerem resoluuntur, nulla differentia est; gaudeamus in hac uita, quia nescimus quid futurum sit in alia uita. Talis autem cogitatio iniqua est et desperatione plena; quapropter »simul insipiens et stultus peribunt.« Hic est ille insipiens, »qui dixit in cordo suo: Non est Deus ;« per quem infideles homines intelligimus. Stultus uero est, qui sola terrena et transitoria diligit, que tam cito et tam facile amittuntur.  Uno igitur et simili modo isti peribunt, quia talis fidelis aut parum, aut nichil differt ab infideli. Talis autem stultus erat ille, cui Dominus ait: »Stulte, hac nocte animam tuam repetent a te  : que autem parasti, cuius erunt?«  Unde et subditur:

»Et relinquent alienis diuitias suas.« Hoc est  quod in alio psalmo dicitur: »Thesaurizant, et ignorant cui congregent ea .«---»Et sepulcra eorum domus eorum in eternum.« Postquam in sepulcris habitare ceperunt, nunquam alias domos ulterius habebunt, nam et infernus sepulcrum est, et ipsa eorum corpora sepulcra sunt, fetida quidem et putredine plena.

»Tabernacula eorum in omni generatione, et progenie: inuocabunt nomina eorum in terris ipsorum  .« Sicut enim in celesti Ierusalem mansiones multe sunt; ita et in inferno multa tabernacula, et penarum receptacula sunt. Et sicut ibi alii ab aliis differunt in gloria; ita et ibi alii ab aliis differunt in tormentis. »Tabernacula« igitur »eorum,« id est maligni spiritus, qui simul cum eis in ipsis tabernaculis  habitabunt, »in omni generatione et progenie,« per quod infinitum tempus designatur. Inter ipsa tormenta quibus eos cruciabunt, nomina eorum turpissima inuocabunt, ut hoc ipsum sit eis ad maiorem penam atque tristitiam, quod talibus nominibus uocabuntur. Intelligendum est itaque quod inter ipsa flagella, adulteros, fornicatores, sacrilegos, fures, latrones, periuros, homicidas, sodomitas, predatores, et aliis nominibus, que ipsi melius in memoria habent maligni spiritus, eos in perpetuum uocabunt. Et ille quidem terre populus erunt terre ipsorum, in quibus in eternum habitabunt.

»Et homo cum in honore esset, non intellexit, comparatus est iumentis insipientibus, et similis factus est illis.« Hec est causa quare homines  iniqui que superius dicta sunt patiantur, quia cum in honore essent et ad Dei imaginem et similitudinem facti essent, non intellexerunt ad cuius imaginem facti erant; sed potius luxuriose turpiterque uiuentes, iumentis insipientibus similes esse uoluerunt. Bruta igitur facti sunt; qui si uoluissent, dii esse poterant. Sic enim scriptum est: »Ego dixi: Dii estis, et filii Excelsi omnes .« »Hec uia illorum scandalum ipsis.« Quis dicere ualeat quanta hec uia iniquorum, et in hac uita et in alia scandala illis et pericula pariat? Hec uia facit, ut nunquam pacem habeant, et se 397 uicissim interficiant, et ut alter alterum iniquo odio prosequatur. »Et postea in ore suo benedicent.«  Potest autem hoc intelligi, ut post scandala et contentiones, isti tales, se inuicem, non in corde, sed in ore suo se benedicant; quod ad fictam pacem pertinere uidetur. Si autem post hanc uitam hoc intelligimus, quid erit aliud: »postea in ore suo benedicent,« nisi postea benedixisse desiderabunt?  Et hoc in ore suo, per quod cogitationem conuenientius, quam uerba intelligere possumus.

»Sicut oues in inferno positi sunt.« Ouibus modo assimilantur, non propter aliud, nisi quia nulla ratione se defendent, sed omni uirtute et fortitudine priuati, quasi uilissima animalia ad mortem trahentur. Et mors quid faciet? »Et mors depascet eos:« non dixit deuorabit, sed depascet eos, ut post hoc, mortem ipsam indeficientem semperque rediuiuam intelligamus.

»Et obtinebunt eos iusti in matutino  .« Unde obtinebunt eos, quia iusti iacebant, et nichil poterunt contra eos. Hoc autem erit in matutino» quando hac nocte longissima transacta, orietur iustis sol iustitie. »Et auxilium eorum ueterascet in inferno;«  ubi ipsi erunt, ibi erit auxilium eorum; per quod uidelicet omnes eorum amicos et propinquos, qui eis auxiliari solebant, intelligere debemus. Isti autem ueterascent in inferno, quia non modico tempore ibi habitabunt, »et a gloria sua expulsi sunt.« Hoc si initio dixisset, conuenientius uideretur, quia quando mortui sunt, tunc quidem a gloria sua expulsi sunt. Sed hec in prophetis querenda non sunt, quia quocunque uadit spiritus, illuc et rote sequuntur.

»uerumtamen Deus liberabit animam meam de manu inferi, dum acceperit me.« Quasi ei aliquis diceret: Sic loqueris tu de aliis, quasi tu quoque in infernum descendere et ibi habitare non debeas?  Ad quod ipse: Scio quia descendam, uerumtamen Deus liberabit animam meam de manu inferi. Quando? dum acceperit me. Felix illa dies, et nimium felix, qua Saluator noster illuc descendit, et sanctorum animas, que ibi captiue tenebantur, eripuit. Hinc est quod hic ipse alibi ait: » Auditui meo dabis gaudium et letitiam, et exsultabunt ossa humiliata .

»Ne timueris, cum diues factus fuerit homo, et multiplicata fuerit gloria domus eius.« Non timueris, inquit, neque diuitem, neque pauperem, quia et diuites cito pauperes fiunt, et sanctorum paupertas cito in diuitias commutatur. Timent multoties uiri religiosi, quando uiros impios et superbos,  qui eos odio habent in potentia et diuitiis crescere uident; quos modo Propheta consolatur et hortatur ne timeant quoniam hi tales cito deficiunt.

»Quoniam cum morietur, non accipiet omnia, neque simul cum eo descendet gloria domus eius.« De talibus quidem dolendum est, quia pereunt, sed  gaudendum est, quia sue iniquitates merita recipiunt.

»Quoniam anima eius in uita ipsius benedicetur.« In uita sua tantum benedicetur impius, sed ab adulatoribus sibique similibus. Postquam autem mortuus fuerit, eternam exspectat maledictionem. »Et confitebitur tibi cum bene feceris ei.« uidemus istos tales, quando eis secundum suam uoluntatem prospera accidunt, dum multoties benedicere et laudare, nec tamen ab iniquitate discedunt, sed ipsis suis prosperitatibus deteriores fiunt.

»Et introibit usque in progeniem patrum suorum  .« Hoc enim ipsi quasi ludentes dicere solent, quia ibi esse et habitare uolunt, ubi sunt parentes eorum. Parentes autem illorum illi sunt,  quorum opera imitantur. Cum illis igitur erunt in penis, a quibus non differunt in operibus. Unde et subditur: »Et usque in eternum non uidebit lumen;« quia de tenebris cecitatis et erroris ibunt in tenebras exteriores; ibi erit fletus et stridor dentium.

»Et homo cum in honore esset, non intellexit, comparatus est iumentis insipientibus, et similis factus est illis.« Hoc autem iam superius dixerat, sed in eo, quod iterum repetit, eos in sua malitia perseuerasse ostendit.



398 PSALMUS XLIX. PSALMUS ASAPH  .

Asaph Synagoga, id est congregatio, interpretatur, Ipsa igitur in hoc psalmo et dicit se a Domino hoc  mandatum accepisse, ut cesset a sacrificiis que offerre consueuerat, et offerat Deo sacrificium laudis et iubilationis.

»Deus deorum Dominus locutus est, et uocauit terram, a solis ortu et occasu ex Sion species decoris eius.« Dicit Euangelista de his, qui Christum receperunt, quia »dedit eis potestatem filios Dei fieri, his qui credunt in nomine eius .« Omnes igitur fideles et dii sunt, et filii Dei, de quibus et Dominus ait: »Ego dixi: Dii estis  , et filii Excelsi omnes .« Deus itaque, qui deorum, id est sanctorum omnium specialiter Dominus est  locutus est, et per se ipsum et per apostolos  suos. »Et uocauit terram.« Quam terram? »A solis ortu usque ad occasum;«---»non enim  Iudeorum Deus tantum, imo et gentium; quoniam unus est Deus, qui iustificat circumcisionem ex fide, et preputium per fidem .« Hinc est enim quod alibi dicitur: »In omnem terram exiuit sonus eorum, et in fines orbis terre uerba eorum .«---»Ex Sion species decoris eius.« Omnes, inquit, ab oriente usque in occidentem uocati sunt; Sion uero, et Ierusalem in medio est, secundum illud: »Deus autem rex noster ante secula operatus est salutem in medio terre .« Egregie itaque dictum est quod illa ciuitas in medio sita est, ex qua omnia in circuitu, fidem et doctrinam, speciem et pulchritudinem suscipere debebant. In Sion namque sanguis ille fusus est, quo totus mundus purificatus antiquam  pulchritudinem decoremque recepit. Et hec quidem de primo Christi aduentu dicta sunt: nunc de secundo audiamus.

»Deus manifestus ueniet, Deus noster, et non silebit.« ueniet enim in primo aduentu suo occultus, et in forma serui, et ideo cognitus non est. »Si enim,« ut Apostolus ait, »cognouissent, nunquam Dominum glorie crucifixissent .« ueniet autem manifestus, non iudicandus; sed iudicaturus. Unde et ipse ait: »Cum uenerit Filius hominis in maiestate sua tunc congregabuntur ante eum omnes gentes .« Unde hoc dicitur: »Congregate illi sanctos eius.« Et quidem non silebit, qui prius quidem »tanquam ouis ad occisionem ductus est, et non aperuit os suum .«  Tacuit enim, sicut scriptum est, sed non semper tacebit; tacere et iudicare inconuenientia sunt.

»Ignis in conspectu eius ardebit, et in circuitu eius tempestas ualida.« Ideo prophetie graues sunt, quia pluribus in locis, neque tempus, neque ordinem seruant. Iste enim uersus postea dicendus esset, quia ea que sequuntur prius fient quam ea que hoc uersu narrantur. Prius enim uocabitur et celum, et terra sursum, et populus a populo discernetur, et omnes sancti ante iudicem congregabuntur, et prius celi sententiam dabunt, et iustitiam annuntiabunt; et sic tandem in conspectu eius ardebit, »et in circuitu eius tempestas ualida.« Sic enim se habet ordo, et hoc est quod ait:

 »Aduocauit celum  sursum, ut terram discerneret populum suum.« Prophetarum est pro  futuris preterita ponere, quia sic uident ea que futura sunt, ac si iam facta fuissent. Per celum et terram omnis bonorum et malorum multitudo significatur. Et merito boni celi uocantur, quia illuc ituri sunt, et quia semper celestia dilexerunt. Mali uero non immerito terra dicuntur, quia sola terrena et transitoria diligunt, et ad inferiora terre trahendi sunt. Aduocabit igitur Dominus et celum et terram sursum, quoniam et bonos et malos, ut Apostolus ait: »Omnes astare oportet ante tribunal Christi, ut reddat unusquisque rationem de peccatis suis .« Quod autem ait sursum aperte ostendit, non in terra, sed sursum in ere iudicium esse futurum. Sed quare aduocauit? »Ut discerneret populum suum.« Sic enim in Euangelio scriptum  est, quia »Separabit bonos a malis, sicut pastor separat agnos ab hedis, et statuet agnos quidem a dextris, hedos autem a sinistris .« 399 Satis autem in ipsa sua positione intelligere poterunt, quibus gloria, et quibus pena sit preparata.

»Congregate illi sanctos eius, qui ordinauerunt Testamentum eius super sacrificia.« uos, inquit, angeli, quorum officium est, congregate illi sanctos eius, per quos episcopos et sacerdotes, omnesque ecclesiastici ordinis. Et digne quidem non simul cum aliis, sed separatim per se isti congregantur. Post hos autem ueniunt apostoli, de quibus subditur: »Annuntiabunt celi iustitiam eius.« Deinde uero ponitur ipse Dominus et Saluator noster, de quo hic  dicitur: »Quoniam Deus iudex est.« Ordinauerunt autem episcopi et sacerdotes Testamentum Dei super sacrificia; quia in ipsis Iudeorum sacrificiis exposuerunt et ostenderunt Nouum Testamentum significatum esse. Cum enim utrumque Testamentum Dei sit, illud tantummodo eius esse dicitur, quod spiritualiter intelligitur. Quod enim in utroque Testamento ad litteram intelligitur, uetus est: et quod spiritualiter intelligitur, Nouum est. Inter nos igitur et Iudeos sola littera differentiam facit, quam si illi non sequerentur, hodie nobiscum omnes Christiani essent; sed littera occidit, sicut spiritualis intelligentia Ecclesiam uiuificat. Nouum itaque Testamentum expositio est ueteris Testamenti. Immolat Iudeus agnum, et hedum, et taurum; et ego  dico Christum in his esse significatum: hoc quid aliud est, nisi Testamentum super sacrificia ordinare?

»Annuntiauerunt celi iustitiam eius, quoniam Deus iudex est.« Annuntiabunt, inquit, non suam iustitiam, sed iudicium Dei, »quoniam Deus iudex est,« cuius iustitiam et iudicium ceteri nuntiabunt. Non enim solummodo apostoli, sed regina quoque Austri, et Niniuite in illo iudicio iudicabunt; sed omnes isti iudicabunt sicut discipuli, Christus autem sicut Dominus et magister. Data enim sententia, et  iudicio hoc ordine completo, tunc sequetur quod superius dixit: »Ignis in conspectu eius ardebit, et in circuitu eius tempestas ualida.« Hec autem magis timenda quam exponenda, et magis cum timore cogitanda quam lingua proferenda sunt. Huc usque Asaph  de utroque Christi aduentu locutus est. Nunc autem ad ea que locutus est respondere incipit.

»Audi, populus meus, et loquar Isrel, et testificabor tibi, quoniam Deus Deus tuus ego sum.« Satis, quasi dicat, locutus es, audi nunc, et ego loquar, et sub testificatione dicam tibi, ut ea que dicam firmissime teneas, et nullatenus mutare presumas: »Quoniam ego sum Deus Deus tuus,« qui te, nisi  mihi obediens fueris, impunitum abire non patiar. Quem enim sic audire, et eui sic obedire debemus, sicut Deo nostro et Domino nostro? Longe hoc inferius positum est, quod attentissime audire iubet, et se locuturum esse promittit, ibi uidelicet ubi dicitur: »Immola Deo sacrificium laudis, et redde Altissimo uota tua.« Et in fine Psalmi: »Sacrificium laudis honorificabit me, et illic iter est in quo ostendam illi salutare Dei.« Et tale est ac si diceret: Tu ipse superius laudasti, et socios uocasti, qui ordinauerunt Testamentum Dei super sacrificia; uide ergo ut non secundum litteram, sed secundum spiritualem sensum Scripturas intelligas. Quod si feceris, tunc mihi placebunt sacrificia tua, que quidem aliter intellecta uanissima sunt. Et hoc est quod  dicit:

»Non super sacrificia arguam te, holocausta autem tua in conspectu meo sunt semper.« Non, inquit, super sacrificia tua arguam te, quia sic facta et sic intellecta non redarguenda, sed laudanda sunt. Talia enim holocausta placent Deo, semperque sunt in conspectu eius. Sic enim legitur de sacrificio Abel: »Quia respexit Dominus ad Abel et ad munera eius; ad Cain uero, et ad munera eius non respexit .« Unde manifestum est quia sancti patriarche et prophete, et alii omnes in quibus erat Spiritus sanctus, ipsa sacrificia que faciebant, spiritualiter intelligebant. Quod in hoc Psalmo manifestissime probatur, in quo Dauid propheta taliter  et talia de sacrificiis loquitur:

»Non accipiam de domo tua uitulos, neque de gregibus tuis hircos.« Hec uerba superioribus contraria esse uidentur; sed non sunt. Sunt hirci et uituli quos suscipit Dominus, et sunt hirci et uituli quos Dominus non suscipit. Hircus est homo luxuriosus, uitulus uir superbus; qui si ad penitentiam redeant, et carnem suam immolare et affligere incipiant, talis hircus et talis uitulus suscipiuntur a Domino. Hinc est enim quod Apostolus ait: »Obsecro uos per misericordiam Dei, ut exhibeatis corpora  uestra hostiam uiuentem, sanctam, Deo placentem, rationabile obsequium uestrum .« Alios autem uitulos et hircos Deus non curat. Suscipiebat tamen illos aliquando propter significationem, non propter sui sanguinis effusionem.

»Quoniam mee sunt omnes fore siluarum, iumenta in montibus, et boues.« Ut quid enim uitulos et hircos repellit, qui boues suscipit et iumenta? Non animalia, sed sacrificia repellit, quia et hec bona sunt, sicut illa; nam et illa sacrificia pro sua significatione aliquando Domino placuerunt, que si modo fierent, pro sacrilegio haberentur. Sed quid per feras siluarum, nisi feroces homines et rapine deditos intelligimus? Et isti quidem Domini sunt, quia multoties in melius commutati Domino seruiunt.  Iumenta uero, 400 et boues, quia in montibus sunt, bonam significationem habere uidentur. Sunt igitur iumenta, sed bona, quia aliena opera ferunt. De quibus Apostolus ait: »Alter alterius onera portate, et sic adimplebitis legem Christi .« Boues uero episcopi sunt et sacerdotes, qui uomere lingue agrum Dei assidue colunt; et isti quidem in montibus sunt, per quos Ecclesias intelligimus.

»Cognoui omnia uolatilia celi, et species agri mecum est.« Per uolatilia celi omnes illos significat, qui sapientiores in Ecclesia sunt et altius uolant. Talis fuit beatus Ioannes, qui speciem aquile habere describitur. Talis et beatus Paulus, qui ad tertium celum raptum se esse dicit. Tales sunt et  omnes alii, qui in Scripturis intelligendis et exponendis die ac nocte meditantur. Speciem uero agri uirginum choros utriusque sexus intelligimus, quos secum se Dominus habere dicit, quia in talibus delectatur; unde et ipse in Canticis canticorum dicit: »Ego flos campi, et filium conuallium .«

»Si esuriero; non dicam tibi.« Hoc autem tale est ac si diceret: Si tale sacrificium ulterius mihi offerre uolueris, et me tali cibo delectari arbitratus fueris, nolo te habere coquum, nolo te habere ministrum, nolo te habere meorum ciborum consiliarium et infertorem. Quare hoc? »Meus est enim orbis terre, et plenitudo eius.« Sufficiant isti mihi, si me Iudei audire nolunt, et litteram que eos occidit  tenere uolunt.

»Nunquid manducabe carnes taurorum, aut sanguinem hircorum potabo?« Irridendo hec dicit, et Iudeorum sacrificia se per omnia abominari ostendit. In Christi namque passione omnia illa sacrificia completa sunt. Unum sacrificium habemus, et ipsum eternum secundum ordinem Melchisedech. »Finis legis Christus est ad iustitiam omni credenti .« Habemus autem et alia sacrificia, laudis uidelicet et iubilationis; unde et subditur:

»Immola Deo sacrificium laudis, et redde Altissimo uota tua.« Hoc est illud sacrificium de quo dicitur: »Per ipsum ergo offeramus hostiam laudis semper Deo, id est uitulos labiorum confitentium  nomini eius .« Talia sacrificia diu noctuque facit Ecclesia, que cantando, et psallendo, et predicando totum tempus expendit. Debemus ergo Altissimo reddere uota nostra, ut bona desideria, que in corde habemus. reddere non differamus.

»Inuoca me in die tribulationis, exipiam te, et magnificabis, me.« Dixit nobis quid facere debeamus, promittit et remunerationis premium, si ea faciamus. Sed sicut in faciendo, ita etiam in petendo desides sumus.

»Peccatori autem dixit Deus, quare tu enarras iustitias meas?« Non est pretiosa laus in ore peccatoris. Sed quis est sine peccato? »Si enim dixerimus quia peccatum non habemus, ipsi nos seducimus,  et ueritas in nobis non est .« De quo ergo peccatore hoc intelligimus, nisi de illo qui in peccato perseuerat et ad penitentiam redire contemnit? Quid enim pertinet ad illum iustitias Dei predicare, qui ipsi iustitie contrarius est? De talibus enim Apostolus ait: »Qui predicas non furandum, furaris, qui doces non mechandum, mecaris, qui abominaris idola, sacrificium facis .« ---»Et assumis Testamentum meum per os tuum.« Bepetitio est eorum que dicta sunt, quia Testamentum, quod sanctum est tam polluto ore predicari non debet. Possumus autem et per Testamentum Christi corpus et sanguinem intelligere; unde et Dominus ait: »Hic est calix Noui Testamenti; qui  pro uobis et pro multis effundetur in remissionem .«

»Tu uero odisti disciplinam.« Et predicas illam? »Et proiecisti sermones meos post te;« et annuntias illos? Ille proiicit sermones Dei post se, qui sua sponte contra eos facit, et ad eos respicere dedignatur.

»Si uidebas furem, simul currebas cum eo.« Cum fure currit, qui faciendo uel consentiendo talia operatur. »Et cum adulteris portionem tuam ponebas.« Hoc est enim quod Apostolus ait: »Qui adheret meretrici, unum corpus efficitur .

»Os tuum abundauit nequitia, et lingua tua concinnauit dolum.« In hoc uersu heretici, et predicatores dolosi et fallaces, et omnes deceptores, et  adulatores notantur.

»Sedens aduersum fratrem tuum detrahebas, et aduersus filium matris tue ponebas scandalum.« Frater noster et filius matris nostre omnis Christianus est. Sedere autem perseuerare est: de illo loquitur, qui usque in finem in sua malitia perseuerat. Tales autem quomodo predicare non erubescunt? Hinc est quod Moyses hominem leprosum, os semper clausum et coopertum habere precipit.

»Hec autem fecisti, et tacui; existimasti inique, quod ero tui similis.« Hec, inquit, omnia que superius dicta sunt fecisti: uidi, cognoui et tacui. Non autem semper tacebo, sed dignis correctionibus tibi respondebo, alioquin tibi similis essem. Parum enim in scelere differunt et facientes et consentientes.  Si hoc existimasti, magnam fecisti iniquitatem, et magnum peccatum prioribus addidisti.

»Arguam te, et statuam illa contra faciem tuam.« Non, inquit, tacebo, sed sicut dignus es, arguam te, et omnia illa mala que commisisti, et que me putas esse oblitum, statuam contra faciem tuam, ut de singulis respondeas, et dignam pro unoquoque retributionem suscipias. »Intelligite hec omnes qui obliuiscimini Dominum, ne quando rapiat et non sit qui 401 eripiat.« Non unius hominis, sed communis et uniuersalis comminatio est, et quod uni peccatori uidetur esse dictum, et omnes, et singuli sibi dictum intelligere debent. Quare? »Ne quando rapiant,« ille uidelicet qui rapere solet. »Et non sit qui eripiat.« Quis enim illum eripiat, cui ipse  Deus iratus esse cognoscitur?

»Sacrificium laudis honorificabit me.« Hic uersus, sicut iam diximus, superioribus continuatur, et ideo ad ista que modo dicuntur pertinere non uidetur. »Et illic iter est, in quo ostendam illi salutare Dei.« Illic, inquit, hoc est in sacrificio laudis est iter, in quo qui ambulauerit et in eo perseuerauerit, ostendam illi salutare Dei. Salutare, siue salus quam Deus dabit, non temporalis, sed eterna erit, quam qui susceperit, neque infirmitatem neque mortem ulterius timebit.



PSALMUS L. IN FINEM: PSALMUS DAuID. CUM uENIT AD EUM NATHAN PROPHETA QUANDO INTRAuIT AD BERSABEE.

Hunc psalmum scripsit Dauid pro illo peccato quod  commisit in Uriam et Bersabee, dans exemplum aliis peccatoribus qualiter penitere debeant, et ut peccata sua manifestare non erubescant. Satis digna penitentia fuit, que tam cito Dominum ad misericordiam commouit. Scriptum est enim, quia »uenit ad cum Nathan propheta, et dixit ei. Dimissum est tibi peccatum tuum .« Sed quare dixit, in finem, cum ad ipsum Psalmus iste pertineat, nisi quia Saluatori nostro loquitur, per quem se a peccato liberari sperat?

»Miserere mei, Deus, secundum magnam misericordiam tuam.« Multas misericordias fecit Deus semper, et faciet; sed illa misericordia super omnes alias magna fuit, qua mundum redemit, et proprio  sanguine peccatum originale deleuit. Hec est illa misericordia, de qua et alibi dicit: »Quoniam confirmata est super me misericordia eius .« Confirmata quidem, quia ibi probatum est quantam misericordiam habuerit. Hanc itaque misericordiam primum sibi fieri postulat, quia illud peccatum super omnia peccata esse cognouerat. Et magnam spem habet, quod minora peccata dimittat, qui tam spontaneus est ad tam magnum soluendum peccatum.

»Et secundum multitudinem miserationum tuarum dele iniquitatem meam.« Quam singulariter magnam misericordiam dixerat, nunc pluraliter miserationum multitudinem dicit, ut per hoc quoque intelligatur illa misericordia non solum magna, sed  immensa et inestimabilis esse. Illud autem peccatum iniquitatem suam esse dicit, quia communis fuit omnium, unde et pariter interfecit et afflixit omnes. Nunc autem de proprio suo peccato loquitur, et super communem omnium remissionem hanc sibi amplius, et specialiter fieri postulat. Et hoc est quod dicit:

»Amplius laua me ab iniustitia mea, et a delicto meo munda me.« Multi enim ab originali peccato liberati sunt, quia, nisi amplius lauentur, non sufficit eis. Et illud quidem non potuit dimitti, nisi per illam magnam misericordiam, de qua modo diximus, per quam uidelicet Christi passionem intelligimus. Cetera uero omnia et antea et postea sine Christi sanguine dimitti non potuerunt. Tale est igitur ac si  diceret: Scio et certus sum quia.

»Asperges me hyssopo, et mundabor, lauabis me, et super niuem dealbabor, Sed et modo amplius laua me ab hac iniustitia mea, et ab hoc delicto munda me.« Et illa quidem ablutio et remissio communis erit omnium, hanc autem amplius super illam mihi ex toto corde penitenti specialiter tribue. Et hoc est quod ait:

»Quoniam iniquitatem meam ego cognosco, et delictum meum contra me est semper.« Dignam se penitentiam agere ostendit, dum se iniquitatem suam cognoscere, et delictum suum semper se ante oculos habere dicit. Et taliter quidem penitentibus multis in locis ueniam se Dominus daturum esse promittit. Dat propterea nobis exemplum, qualiter nos  quoque penitere debeamus.

»Tibi soli peccaui, et malum coram te feci. Rex erat Dauid, et in suo tempore potentissimus, et preter Deum neminem timebat, ideoque dicit: Tibi soli peccaui;« tibi soli rationem redditurus, quia nemo alius est qui me de peccato modo reprehendere audeat. Neque me tibi abscondere possum, quia quod feci, coram te feci, qui omnia uides et quem nullum latet secretum. »Ut iustificeris in sermonibus tuis, et uincas, cum iudicaris.« Ecce cogitat Dominus dimittere peccatum, si sermones suos iustos defendere uelit. Sciebat Dauid sermones Domini, utpote ille, sicut ipse dicit, in quo Dominus loquebatur, et tantam in Deo et in sermonibus  eius constantiam et firmitatem esse cognouerat, ut quod promiserat penitus negare non posset. Dum igitur attenderet, et penitentiam cordis sui et 402 sermones Domini, quibus digne penitentibus uenia promittitur nulla ratione de misericordia, et uenia sibi concedenda dubitare poterat. Iudicabat igitur et se ipsum in penitentia sua, et Deum in sermonibus eius, et utraque sibi conuenire uidebat. Dicebat enim in corde suo: Dimitte mihi peccatum meum, »ut iustificeris in sermonibus tuis,« id est, ut iusti et sine reprehensione inueniantur sermones tui. »Et uincas cum iudicaris.« Si enim sermones Dei ueri non essent, non uinceret Deus, sed potius uinceretur. uincitur enim in iudicio, cuius sermones reprehensibiles inueniuntur. uicit igitur Deus, dimittendo  peccatum, quia sicut promiserat, ita factum est, et sermones illius ueri facti sunt. His uerbis instruuntur omnes qui digne penitentiam agunt, ut nullo modo diffidant de misericordia Dei - quia quod promisit, firmum et stabile est. Sequitur:

»Ecce enim in iniquitatibus conceptus sum, et in delictis peperit me mater mea.« Reddit aliam causam, quare Dominus ad misericordiam faciendam sibi se inclinare deberet, quoniam in iniquitatibus conceptus et natus sit, et ab ipsa radice hoc habebat, ut carnis uoluptatibus subiaceret.

»Ecce enim ueritatem dilexisti.« Tu, inquit, ueritatem diligis, et ea que dico uera esse cognoscis, et ideo confidenter talia loquor, quia me ueritatem dicere scio. Unde et subditur:

 »Incerta et occulta sapientie tue manifestati mihi.« Multa enim per Spiritum sanctum et de presentibus et de futuris Propheta cognouerat, que aliis hominibus incerta et occulta erant, et que nisi per Spiritum sanctum sciri non poterant. Tale autem et illud quod subinfertur.

»Asperges me hyssopo, et mundabor, lauabis me, et super niuem dealbabor.« Hyssopus modo pro sanguine ponitur, quoniam hyssopo sanguis agni qui immolatus fuerat aspergebatur. Quid est igitur: »Asperges me hyssopo,« nisi asperges me sanguine Filii tui? Cum enim dicat: asperges me, et ponat hyssopum, cum quo aspersio fiat, nec tamen dicat quid sit illud quod aspergatur, quid aliud intelligere possumus, nisi quod cum hyssopo ex precepto  Domini olim aspergebatur? Hoc autem erat sanguis illius agni, qui illum agnum significabat, qui tollit peccata mundi, cuius sanguine aspersi a peccato originali mundati sumus. »Qui dilexit nos,« ut Apostolus ait, »et lauit nos a peccatis nostris in sanguine suo .« Nihil niue candidius inuenitur, niue tamen candidiorem se futurum esse dicit, per quod uidelicet sanctorum clarificationem inestimabilem significat.

»Auditui meo dabis gaudium et letitiam.« Hoc autem gaudium tunc completum est, quando Saluator noster in infernum descendit, et istum cum omnibus aliis sanctis, de locis illis tenebrosis eripuit. Unde scriptum est: »O mors, ero mors tua, morsus tuus  ero, inferne .«---»Et exsultabunt ossa humiliata.« Creditur enim quod Dauid unus de illis fuerit qui simul cum Domino surrexerunt; unde et ossa sua non immerito exsultare dicit, que tanto tempore in puluere humiliata fuerunt.

»Auerte faciem tuam a peccatis meis, et omnes iniquitates meas dele.« Auerte, inquit, iam nunc faciem tuam a peccatis meis, et obliuiscere eorum, et ulterius ea non aspicias, et miserere mei, quem in tanta gloria suscepturus, et ante alios uocaturus es. Neque enim decet ut maculatum hic esse permittas, cui tantam in alia uita gloriam paras.

»Cor mundum crea in me, Deus,« et expelle omnem uanitatem, omnem stultitiam, et malam cogitationem de corde meo; ibi est enim fons, et origo  boni et mali, ibi uitia oriuntur, ibi radices figunt, que nisi cito euulsa fuerint, supra modum in immensum crescunt. »Ex corde enim exeunt cogitationes male, furta, adulteria, periuria, homicidia, falsa testimonia, et similia, que coinquinant hominem .« Unde scriptum est: »Omni custodia serua cor tuum, quia ex ipso uita procedit .«

»Et spiritum rectum innoua in uisceribus meis.« Spiritus sanctus, qui rectus est, et rectos facit, innouari non potest: innouari tamen dicitur, quando domum, quam pro suis offensis reliquerat, nouiter iterum habitare incipit.

»Ne proiicias me a facie tua, et Spiritum sanctum tuum ne auferas a me.« His enim uerbis, antequam  penitentiam egisset, Deum sibi fuisse indignatum, et Spiritum sanctum a se recessisse ostendit. Orat igitur ut Spiritus sanctus sibi reddatur, cuius sicut prius illustratione consolatur.

»Redde mihi letitiam salutaris tui, et Spiritu principali confirma me.« Spiritus rectus, et Spiritus sanctus, et Spiritus principalis, unus idemque est, et nulla differentia in eo est. uocatur autem et aliis nominibus Spiritus sanctus secundum differentiam gratiarum. Quando igitur rectos facit Spiritus rectus, et quando sanctos facit Spiritus sanctus, et quando ad principatum, aut honorem suum aliquem reuocat, Spiritus principalis ab hominibus dici potest. Sicut dicitur Spiritus sapientie, Spiritus intellectus, Spiritus consilii, et Spiritus fortitudinis.  Quod autem dicit:

»Redde mihi letitiam salutaris tui,« uidetur mihi quod illud magnum gaudium, quod de incarnatione Saluatoris nostri habere solebat, tunc amiserat, et sicut prius uidere non poterat.

»Docebo iniquos uias tuas, et impii ad te conuertentur.« Fac, inquit, quod te facere rogo, ut doceam iniquos uias tuas, 403 ut in eo exemplo instruantur, et per illas uias, per quas me ad te uenire, et gratie tue reconciliatum esse cognoscunt, ipsi quoque per easdem uias ueniant ad te, et gratie tue reconcilientur. Et non solum iniqui, sed impii quoque meo exemplo ad te conuertantur.

»Libera me de sanguinibus Deus, Deus salutis  mee, et exsultabit lingua mea iustitiam tuam.« »Caro et sanguis regnum Dei non possidebunt .« Quamuis enim in sanguinibus omnia peccata intelligi possunt, de carnis tamen uoluptatibus, et eius concupiscentiis specialiter dicere uidetur. De quibus et Apostolus ait: »Non in cubiculis et impudicitiis, sed induimini Dominum Iesum Christum ;« totius uidelicet pudicitie amatorem, »et carnis curam ne feceritis in desideriis uestris .«---»Et exsultabit lingua mea iustitiam tuam.« Lingua interioris hominis, lingua que loquitur tibi in corde meo de iustitia tua, quia ualde iustus es, ut tibi uindices creaturam tuam, et inimicum tuum ei dominari non permittas

 »Domine, labia mea aperies, et os meum annuntiabit laudem tuam.« Domine, inquit, labia mea aperies, que usque hodie clausa fuerunt, et conscientia peccati in tuis laudibus aperire timui. Sed quia peccatum meum per gratiam et misericordiam tuam mihi dimissum est, amodo non tacebo, sed os meum annuntiabit laudem tuam.

»Quoniam si uoluisses sacrificium, dedissem utique.« Neque erubescerem hircum offerre pro peccato, sicut famulus tuus Moyses, et mihi, et mei similibus offerre precepit. Utique »holocaustis non delectaberis.« Satis, inquit, mihi notum est quia huiusmodi sacrificia tibi non placent, nisi pro sola significatione ea recipias. Et quasi aliquis dicat: Si hoc sacrificium Deus non suscipit, quod aliud  sacrificium suscipere habet? Ad quod ipse:

»Sacrificium Deo spiritus contribulatus: cor contritum et humiliatum Deus non spernit.« Et hoc quidem sacrificium illorum est, qui de peccatis suis penitentiam agunt. Quod quidem omnibus illis sacrificiis significabatur, que Moyses pro peccato offerri precepit. ualde namque conuenientius est, ut homo seipsum immolet, et affligat, et offerat Deo, quam ut uice sua hircum, uel capram, uel animalia interficiat; illa enim interfectio hanc contritionem, afflictionem, et humiliationem significabat.

»Benigne fac, Domine, in bona uoluntate tua, Sion, ut edificentur muri Ierusalem.« Sion speculatio interpretatur, cuius fortitudine Ierusalem  custodiebatur et defendebatur, per quam nimirum Ecclesie custodes et speculatores, id est apostolos, et episcopos, et sacerdotes intelligimus. Propheta itaque qui usque nunc orauit, nunc exauditus, more solito de Ecclesia loqui, et pro ea orare incipit. Orat igitur pro illis qui muros eius construunt et edificant, per quos, sicut diximus, episcopi et sacerdotes significantur, sine quibus neque muri edificari, neque lapides dolari possunt. Quot sunt Christiani, tot sunt lapides huius ciuitatis, qui bitumine caritatis coniuncti, firmi et stabiles perseuerant.

»Tunc acceptabis sacrificium iustitie, oblationes et holocausta, tunc imponent super altare  tuum uitulos.« Tunc, inquit, quando Ierusalem, id est sancta Ecclesia edificabitur, et muri eius construentur, acceptabis, id est gratum et acceptabile habebis sacrificium iustitie, non taurorum, aut hircorum, ut quondam; sed oblationes et holocausta, subauditur eiusdem iustitie. Inde enim  omnes sancti iusti dicuntur, quia iustitiam faciunt, predicant et custodiunt. Ideo enim usque hodie persecutiones patiuntur sancti, quia iustitiam predicant et defendunt, quorum uidelicet afflictio et persecutio, quid aliud est quam sacrificium gratum Deo et acceptabile? De tali enim sacrificio ueraciter dicitur, quia odoratus est Dominus odorem suauitatis . »Tunc imponent super altare tuum uitulos.« uitulos utique labiorum confitentium nomini eius. Sed qui sunt uituli labiorum, nisi sacrificium laudis et iubilationis? Tales uitulos offerunt episcopi et sacerdotes, quando laudes Dei in Ecclesia predicant, quando utriusque Testamenti sententias exponunt, et super altare cordium nostrorum offerunt et ponunt; nam et corda nostra  altaria sunt, in quibus laudis et iubilationis uera quotidie sacrificia fiunt.



PSALMUS LI 404 IN FINEM, INTELLECTUS DAuID, CUM uENIT DeCH IDUMAEUS, ET ANNUNTIAuIT SAULI, ET DIXIT EI: uENIT DAuID IN DOMUM ABIMELECH  .

In finem, inquit, huius seculi psalmus iste referendus est, secundum intellectum Dauid, qui in eo conqueritur de his que tunc temporis facta sunt, cum Dech Idumeus uenit ad Saul, eique nuntiauit quod Dauid uenisset in domum Abimelech. Tunc enim, sicut scriptum est, idem Dech ex precepto Saulis interfecit Abimelech sacerdotem, omnesque alios sacerdotes de familia eius. Bene autem Dech Idumeus motus sanguineus interpretatur, qui tam  facile moueri potuit ad Domini sacerdotes interficiendum, tantumque sanguinem effundendum. Significat autem Antichristum  , qui et ipse ad sanctorum sanguinem effundendum paratissimus erit. Abimelech autem patris mei regnum interpretatur, per quod Ecclesiam intelligimus, que gens sancta, et regula sacerdotum uocatur, cuius sacerdotes ideo Antichristus interficiet, quia Christum Dominum nostrum susceperunt.

»Quid gloriaris in malitia, qui potens es in iniquitate?« Tanta erit malitia et potentia Antichristi, quod nisi, ut in Euangelio legitur , Dominus abbreuiasset dies eius, non esset salua omnis caro; sed propter electos breuiabuntur dies  illi. »Regnabit enim, sicut scriptum est, per tempus, et tempora, et dimidium temporis ,« id est per tres annos, et dimidium, et non amplius, in quibus mundum pene totum, et per se et per discipulos suos ad se conuertet. Unde scriptum est quia omnes homines ad se trahet, et  ante se innumerabiles. Hic igitur in sola malitia gloriabitur, qui dixit in corde suo: »Non mouebor a generatione in generationem sine malo ,«---»cuius os maledictione et amaritudine plenum est, et dolo .« Cui nunc Propheta non absque indignatione dicit: »Quid gloriaris in malitia?« Que est ista, o omnium hominum turpissime et nequissime, gloria tua? Que est ista potentia tua, que nichil aliud nisi malitiam et iniquitatem operatur? Non sufficit tibi male agere, sed insuper in scelere gloriaris, qui letaris cum mala feceris, et exsultas in rebus pessimis .

»Tota die iniustitiam cogitauit lingua tua.« Tota, inquit, die, toto tempore uite sue hoc cogi  tabit et mente tractabit, quomodo iniustitiam et iniquitatem operetur, quomodo sanctos interficiat et decipiat, quomodo miseros homines ad se conuertat et secum ad perditionem trahat.

»Sicut nouacula acuta fecisti dolum.« Sepe enim nouacula acuta, dum pilos radere debet, carnem uulnerat; sic ille nequissimus, dum se iustitiam defendere, et malos homines perdere simulabit, contra sanctos arma conuertet, et eos digne satis interficiendos esse predicabit. »Et tunc quidem erit tribulatio talis, qualis non fuit ab initio seculi, usque nunc, neque fiet .« Et pauci quidem erunt, qui eius dolis et deceptionibus non seducentur, cum eum potentissimum, sapientissimum, et miraculis coruscare uiderint.

 »Dilexisti malitiam super benignitatem, iniquitatem magis quam loqui equitatem.« De eius malitia et iniquitate Apostolus loquitur, dicens: »Quia nisi uenerit discessio primum, et reuelatus fuerit homo iniquus, filius perditionis, qui eleuabitur et extollet se supra omne quod dicitur Deus, aut quod colitur, ita ut in templo Dei sedeat, et ostendat se tanquam sit Deus : »Unde et subditur:

»Dilexisti omnia uerba precipitationis in lingua dolosa  .« Et quis est cui hec uerba que modo dicta sunt precipitationis et dolosa non uideantur? Et quis unquam tanta precipitatione tantaque barathri submersione dignus est, quanta ille cuius lingua dolosa tantas blasphemias loqui  non pertimescit? De eo namque dicit Apostolus, quod »Dominus iehsu interficiet eum spiritu oris sui, et auferet illustratione aduentus sui .« Nec tamen dubium est quin maior eum adhuc in iudicio precipitatio exspectet; unde subditur:

»Propterea destruet te Deus in finem, euellet te, et emigrabit te de tabernaculo tuo, et radicem tuam de terra uiuentium.« 405 Propterea, inquit, quia tam nequam es, tam superbus, tam iniquus et dolosus, destruet te Deus in finem. Quid est in finem? penitus et ex toto, non sic tantum, ut  non sit, sed ut in honore nullo sit, et in miseriis, et in angustiis omnibus sit. Et euellet te de huius mundi habitatione, in quo tantam hominum multitudinem decepisti et perdidisti. Et emigrare te faciet de tabernaculo tuo, id est de corpore illo nefandissimo, in quo omnis plenitudo iniquitatis, plusquam in aliquo alio homine habitauit. »Et radicem tuam de terra uiuentium;« ut omnis uita tua semper sit in terra morientium, et nunquam in malo deficientium.

»uidebunt iusti, et timebunt, et super eum ridebunt, et dicent.« uidebunt, inquit, iusti. Sed quid uidebunt? Interitum, et perditionem, et illam terribilem precipitationem hominis huius nefandissimi. Et quid timebunt? Dominum et Creatorem  suum, cuius omnipotentiam et super hunc in hoc seculo potentissimum, et super omnes alios esse uidebunt. Et super hunc ridebunt. Ridere enim gaudere est, quia risus gaudium est.

»Ecce homo, qui non posuit Deum adiutorem suum, sed sperauit in multitudine diuitiarum suarum, et preualuit in uanitate sua.« Apparet quam iniquus erit homo ille, de cuius interitu omnes iusti uidebunt, et gaudebunt, et contra quem tale testimonium perhibebunt. Ecce, inquit, homo, omnium hominum perditissimus qui Dei adiutorium nunquam quesiuit, qui totum se ad seruiendum diabolo tradidit, et a sua iniquitate nomen accepit, ut quia Christo Domino per omnia contrarius futurus erat, Antichristus diceretur. »Qui sperauit in multitudine  diuitiarum suarum,« quia cum omnibus mundi huius diuitiis superabundaret, et omnibus, que ad letitiam et iucunditatem pertinent, affluentissime frueretur, Deum se esse dixit, et sicut Deum se adorari precepit. »Et preualuit in uanitate sua.« Quia sicut uoluit, ita factum est. Hec est enim illa bestia, de qua in Apocalypsi legitur: »Quia data est ei potestas in omnem tribum, et populum, et linguam, et gentem, et adorauerunt eam omnes qui habitant terram, quorum nomina non sunt scripta in libro uite, et agni .« Sic igitur homo iste preualuit in uanitate sua, faciens omnia secundum desideria iniqua cordis sui.

»Ego autem sicut oliua fructifera in domo Domini speraui in misericordia Dei mei in eternum,  et in seculum seculi.« Ille, inquit, de quo usque nunc locuti sumus sperauit in multitudine diuitiarum suarum; ego autem speraui in sola misericordia Dei mei, et sperabo in eternum et in seculum seculi. Fuit autem Dauid sicut oliua fructifera in domo Domini, quia Spiritus sancti oleo inunctus, et plenus multos alios illuminauit, et sanauit, et misericordie pinguedine letificauit. Hec est illa oliua de radice Iesse, de qua illa uirga egressa est, in cuius flore »requiescit Spiritus sapientie et intellectus, Spiritus consilii et fortitudinis, Spiritus  scientie et pietatis, et Spiritus timoris Domini ,« de quo alibi dicitur: »Unxit te Deus, Deus tuus, oleo letitie pre consortibus tuis .«

»Confitebor tibi, Domine, in secula, quia fecisti.« Dixit quia fecisti, et non dixit quid fecerit, ut per hoc eum omnia fecisse intelligamus. Et quis alius laudandus est, nisi ille qui omnia fecit? »Et exspectabo nomen tuum, quoniam bonum est, ante conspectum sanctorum tuorum.« Hoc est illud nomen, de quo propheta ait: »Ecce nomen Domini uenit de longinquo, ardens furor eius, et grauis ad portandum .« Nomen Domini, uerbum Domini, sermo Domini, et sapientia Domini Christus est, qui in aduentu suo, et iucundus bonis, et iratus malis apparebit. Unde et bene dicitur:

 »Ante conspectum sanctorum tuorum.« Bonum, inquit, suaue et ad uidendum delectabile est nomen tuum. Sed ubi? ante conspectum sanctorum tuorum. Illis quidem quale est, tale apparebit, ceteris uero quale modo superius dictum est, ardens furor eius, et grauis ad portandum.



PSALMUS LII. IN FINEM PRO AMELECH INTELLIGENTIA DAuID  .

Amelech populus brutus interpretatur, de quo initio huius psalmi dicitur: »Dixit insipiens in corde suo: Non est Deus.« Et reuera stultus, brutus, et insipiens est, qui hoc dicit. Et hec quidem est intelligentia Dauid, et aliorum omnium qui Deum esse credunt.

»406 Dixit insipiens in corde suo: Non est  Deus« Quamuis generaliter de cunctis gentibus que Deum ignorant hoc intelligi possit, specialiter tamen de Iudeis intelligitur, qui uidentes Saluatorem nostrum humana carne uestitum, hominem tantum, et non Deum esse crediderunt, unde etiam dicebant: »Secundum legem debet mori, quia Filium Dei se fecit .« E contra uero Apostolus: »Non rapinam, inquit, arbitratus est esse se equalem Deo .« Similiter autem et ipse Dominus: »Si mihi, inquit, non creditis, operibus credite .« Et alibi: »Si opera non fecissem in eis que nemo alius fecit, peccatum non haberent, nunc autem excusationem non habent de peccato suo .«

 »Corrupti sunt, et abominabiles facti sunt in uoluntatibus suis.« Corrupti, inquit, sunt a fide patriarcharum et prophetarum, quia quem ipsi Deum esse negant, hunc patriarche et prophete adorauerunt et coluerunt, et ideo digne satis, et Deo et hominibus abominabiles facti sunt in prauis uoluntatibus. »Non est qui faciat bonum, non  est usque ad unum.« Quia, inquit, tales sunt, et a sanctorum Patrum fide recesserunt, non est inter eos aliquis qui faciat bonum, quia quod ex fide non est, malum est. Nam ipse quoque orationes eorum, sicut scriptum est , fiunt eis in peccatum. Non est igitur in eis qui faciat bonum, at uero nec in aliis omnibus usque ad unum. Unus igitur populus, et ipse solus, qui faciat bonum, per quem populus Christianus significatur. Nulla enim alia fides est que saluare possit, nisi sola fides Christianorum. Et hoc quidem sequentia manifestant.

»Dominus de celo prospexit super filios hominum, ut uideat si est intelligens, aut requirens Deum.« Ecce quales eos uenit. Sequitur:

 »Omnes declinauerunt, simul inutiles facti sunt, non est qui faciat bonum, non est usque ad unum.« Probatum est igitur a diuina auctoritate quia non est qui faciat bonum, non est usque ad unum. Ad illum uidelicet unum, per quem, ut modo diximus, populus Christianus significatur. Ipse enim solus est, qui eam intelligentiam habet, de quo in titulo huius psalmi dicitur: [Intelligentia Dauid; ipse solus requirit Deum, quia ipse solus habet eam fidem que ducit ad Deum. Ceteri uero omnes declinauerunt. Unde, et quo? a ueritate ad errorem, a luce ad tenebras, a bono ad malum. Et hoc fecerunt simul et equaliter omnes, ideoque inutiles et uani facti sunt omnes. Inutiles quidem, quia neque sibi ipsi, neque aliis prodesse possunt.

 »Nonne cognoscent omnes, qui operantur iniquitatem, qui deuorant plebem meam, sicut escam panis? Deum non inuocauerunt, illic trepidauerunt timore, ubi non erat timor. Quoniam Deus dissipat ossa hominum sibi placentium. Confusi sunt, quoniam Deus spreuit eos.« Nonne, inquit, aliquando cognoscent et intelligent omnes qui hec et illa operantur quoniam Deus dissipat ossa eorum, qui sibi ipsis, et non Deo placere contendunt? Quid enim per ossa, nisi omnem illorum uirtutem et fortitudinem intelligamus? Hec autem maxima ex parte iam dissipata sunt, et tandem omnino dissipabuntur. Per hoc autem non solum Iudeos, sed tyrannos quoque et hereticos intelligere  debemus. Omnes enim isti et iniquitatem pariter operantur, et plebem Dei deuorant, sicut escam panis. De talibus namque dicitur: »Quia comederunt Iacob, et locum eius desolauerunt .« Per quod nimirum apertissime significatur, cum quanta auiditate sanctos Dei homines isti flagitiosi interfecerunt. Isti autem sunt, de quibus  Apostolus ait: »Quia cum cognouissent Deum, non sicut Deum adorauerunt, sed euanuerunt in cogitationibus suis: et dicentes se esse sapientes, stulti facti sunt. Et mutauerunt gloriam incorruptibilis Dei in similitudinem corruptibilis hominis, uolucrum et serpentium .« Unde et subditur; »illic trepidauerunt ubi non erat timor;« neque enim hec talia timenda erant, que ipsi sua malitia excecati, quasi Deum timebant et uenerabantur, qui Christum non interfecissent, nisi et locum, et gentem amittere timuissent; dicentes: »Si dimittimus eum sic, uenient Romani, et tollent nobis et locum, et gentem. Confusi sunt, quoniam Deus spreuit eos .« Et merito quidem spreuit illos Deus, et in eorum locum gentes  elegit, quoniam et ipsi spreuerunt Deum, dicentes; »Non habemus regem, nisi Cesarem: et nolumus hunc regnare super nos ;« et Christo Domino latronem pretulerunt.

»Quis dabit ex Sion salutare Isrel, dum auertet Dominus captiuitatem plebis sue?« Legitur in Prophetarum libris, quia »de Sion ueniet, qui auferet, et auertet captiuitatem a Iacob .« Ipse est Saluator noster, qui in medio terre, id est in ciuitate Ierusalem salutem operatus, omnes suos fideles de diaboli captiuitate liberauit. Frustra igitur Iudei alium exspectant, qui eos de captiuitate eripiat. »Exsultabit Iacob, et letabitur Isrel.« In hoc, inquit, et non in alio exsuluabit Iacob, ille uidelicet qui malignos spiritus  et uitia supplantat. Et letabitur Isrel, quando facie ad faciem Deum uidebit. Cum enim idem sit Iacob et Isrel, secundum aliud tamen dicitur Iacob, et secundum aliud dicitur Isrel; et Iacob 407 quidem dicitur in hac uita, Isrel uero in alia uita, quia in hac uita supplantator est, in alia uero Deum uidebit, sicut Ioannes apostolus ait: »Nunc filii Dei sumus, et nondum apparuit quid erimus; scimus enim quoniam, cum apparuerit, similes ei erimus, quia uidebimus eum sicuti est .«



PSALMUS LIII. IN FINEM IN CARMINIBUS INTELLECTUS DAuID, CUM uENISSENT ZIPHAEI, ET DIXISSENT AD SAUL: NONNE DAuID ABSCONDITUS EST APUD NOS  ?

 Ubicunque Dauid intellectum suum ponit, non ad litteram, sed spiritualiter intelligenda esse ostendit que dicit. Quis enim hec ad litteram intelligere non poterat, que in hoc titulo narrantur? Sed aliter ipse, et aliter alii intelligebant. Neque simplex hic narratur historia, quod Ziphei, qui germinantes interpretantur, uenisse dicuntur ad Saul, quatenus ei traderent Dauid. Per Zipheos itaque Iudei intelligantur, qui diuitiarum et filiorum germine abundabant.  Et isti quidem sunt, qui terre principibus Saluatorem nostrum ad mortem tradiderunt.

»Deus, in nomine tuo saluum me fac, et in uirtute tua libera me.« Deus, inquit, in nomine tuo, id est per inuocationem nominis tui, saluum me fac. Inuocauit enim Filius Patrem ex nomine, quando ait: »Pater, in manus tuas commendo spiritum meum . Hoc enim nomen proprium illius est, qui omnium rerum pater est; sed Filii quidem naturaliter Pater est; aliorum uero uel adoptione, uel creatione Et in uirtute tua libera me,« que tanta est, ut ei nemo  resistere possit. Hec sola uirtus retinet malignos spiritus, ut suam ubique uoluntatem facere non ualeant; que si eis opposita non fuisset, nichil aliud est, quod eis resistere  potuisset. Unde et de principe eorum scriptum est: »quia non est potestas super terram  que ei comparari possit, qui factus est ut neminem timeat.« uerumtamen sic Dei uirtute ligantur, ut nec in porcos habeant potestatem.

»Deus, exaudi orationem meam, auribus percipe uerba oris mei.« Non ei orare necessarium erat, cui uoluntas sola sufficiebat. Orat igitur, non pro se, sed pro nobis, ut eius exemplo, et magisterio doceamur, quid in tali euentu agere debeamus.

»Quoniam alieni insurrexerunt in me, et fortes quesierunt animam meam, et non proposuerunt Deum ante conspectum suum.« Ut superius quidem Ziphei, modo autem alieni dicuntur Iudei, quoniam et si carne propinqui erant, mente tamen  et mala uoluntate alienos se faciebant, dum tanto odio in eum insurgebant. Isti sunt, de quibus alibi dicitur: »Filii alieni mentiti sunt mihi .« Fortes autem erant, non uiribus, sed iniquitatis et malitie superabundantia. Talem fortitudinem illi habent. »Et non proposuerunt Deum ante conspectum suum.« Si enim ante mentis oculos Deum habuissent, tam impie et tam crudeliter agere nequaquam potuissent; sed excecauit illos malitia eorum, et quid facerent, non considerauerunt.

»Ecce enim Deus adiuuat me, et Dominus susceptor est anime mee.« Tantum adiuuit Pater Filium, quantum ipse Filius uoluit, ad hoc enim uenerat ut moreretur; qui si mori noluisset, nullatenus occidi potuisset. Sed quid nasci profuisset, si  mortuus non fuisset? In hoc igitur eum Pater adiuuit, in quo omne eius desiderium adimpleuit, mortem destruendo, diabolum uincendo et hominem liberando. Unde et illud dicitur: »Desiderium anime eius tribuisti ei. Et Dominus susceptor est anime sue  .« Quis enim alius eam suscipere debuit, nisi diuinitas ipsa, que ei ineffabiliter coniuncta erat? Statim enim ut Saluator noster spiritum emisit, simul cum diuinitate illa sanctissima anima inferni  claustra penetrauit, et inferno exspoliato, sanctorum animas, que ibi captiue tenebantur secum eduxit. Fortior igitur ille fuit, qui suscepit animam Christi, quam illi, qui malitiose querebant animam Christi. De quibus subditur:

»Auerte mala inimicis meis.« Illa, inquit, mala auerte inimicis meis, que ipsi mihi facere uoluerunt. uoluerunt enim si potuissent auferre memoriam eius de terra, quorum nomina merito deleta sunt de libro uite.

»Et in ueritate tua disperde illos.« Tale est hoc quod modo dicitur: »in ueritate tua disperde illos;« quale illud, quod alibi ait: »ut iustificeris in sermonibus tuis .« Multis enim in locis minatur Dominus mortem, et perditionem populo  Iudeorum, 408 si ab eius fide et cultura recedat. Necesse est igitur ut disperdantur et confundantur, quatenus Deus uerax sit, et eius sermones adimpleantur.

»uoluntarie sacrificabo tibi, et confitebor nomini tuo, Domine, quoniam bonum est.« Ipsi, inquit, insurgunt aduersum me, et querunt perdere animam meam, et quod ego mea sponte facturus sum, ad hoc quasi inuitum me cogere uolunt. Ego tamen uoluntarie sacrificabo tibi, et meipsum offeram, ut eos qui in me credituri sunt hac mea morte ab eterna morte eripiam. »Et confitebor nomini tuo.« Et per discipulos, fidelesque meos, ubique gentium laudabo nomen tuum. Quoniam hoc bonum est, hoc sanctum et iustum est, ut nomen tuum ubique  laudetur et predicetur.

»Quoniam ex omni tribulatione eripuisti me.« In potestate illius erat, et inimicos compescere, et tribulationes mitigare, et quidquid erat in uoluntate, totum erat et in potestate. Unde et ipse ait: »Potestatem habeo ponendi animam meam, et iterum sumendi eam .«---»Et super inimicos meos respexit oculus tuus.« Respexit utique, uidit, et cognouit, et penitentes misericorditer suscepit, in malitia uero perseuerantes perdidit, et nunquam eorum amplius miserebitur.



PSALMUS LIu. IN FINEM IN CARMINIBUS INTELLECTUS DAuID.

Ubi intellectus ponitur, littera excluditur, et maior  intelligentia queritur.

»Exaudi, Deus, orationem meam, et ne despexeris deprecationem meam, intende in me, et exaudi me.« Docet nos Saluator noster quanta instantia orare debeamus, dum unum atque idem toties repetit. Sepe iam diximus, quia iste orationes illi necessarie non sunt, in cuius uoluntate et potestate uniuersa posita sunt. Sed si Christi humanitas hoc in corde dicebat, presto erat diuinitas que exaudiebat.

»Contristatus sum in exercitatione mea, et conturbatus sum a uoce inimici, et a tribulatione peccatoris.« Iste afflictiones omnium hominum communes et naturales sunt, quas nisi Saluator  noster habuisset, uerus homo fuisse non crederetur. Necesse igitur fuit, ut eas se habuisse ostenderet, et hereticos aliter credentes et predicantes conuinceret. Habuit igitur Dominus has affectiones, sed sicut uoluit, ita eas habuit, quantum uoluit contristatus est, et quantum uoluit conturbatus est. Sic in Euangelio legitur : quia morte Lazari infremuit spiritu, et conturbauit seipsum. Sed quid est quod ait; »in exercitatione mea?« Que est ista exercitatio Christi? Non erat otiosus Saluator noster; quotidie predicationi instabat, et miraculis, et sermonibus suis auditores ad uiam ueritatis prouocabat. Sed in hac sua exercitatione nonnunquam contristatus est, magis quidem de illorum infidelitate, quam de illatis sibi iniuriis ab  illorum peruersitate.

»Quoniam declinauerunt in me iniquitates.« Ideo, inquit, »conturbatus sum a uoce inimici, et a tribulatione peccatoris, quoniam declinauerunt in me iniquitates;« id est quas iniqui et impii in mea passione ostenderunt, easque in me conuertentes et declinantes manifestarunt  . Dicendo autem inimicum et peccatorem, singularem numerum pro plurali posuit, quod quidem et in diuinis, et in secularibus litteris usitatissimum est. »Et in ira molesti erant mihi.« ualet  dicere, quantas molestias homines illi super omnes scelestissimi flagellando, conspuendo, alapis cedendo, et similia faciendo Saluatori nostro intulerunt.

»Cor meum conturbatum est in me, et formido  mortis cecidit super me.« Cito transiit illa conturbatio; et illa formido super eum cadere quidem potuit, manere non potuit. Si enim in illa tanta tempestate aliquo modo non conturbaretur, nostre nature particeps fuisse non putaretur  . Unde et subditur:

»Timor et tremor uenerunt super me, et contexerunt me tenebre.« uenerunt quidem timor et tremor super eum, sed nichil potuerunt in eum. Cum enim Iudeis ad se capiendum uenientibus, obuiam perrexisset, omnesque uno uerbo in terram strauisset, satis manifeste ostendit, et se non timere, et quidquid uolebat in potestate habere. Ubi enim tanta potentia est, ibi timor locum habere non potest.  Per tenebras autem, que eum contexerunt, illam iniquorum seuientium multitudinem intelligimus, de qua Ioannes apostolus ait: quia »lux in tenebris lucet, et tenebre eam non comprehenderunt .« Quod enim peccatores tenebre dicantur, audi Apostolum dicentem: »Fuistis aliquando tenebre, nunc autem lux in Domino .«

»Et dixi: Quis dabit mihi pennas sicut colombe, et uolabo et requiescam?« Hoc autem tale est ac si diceret: Iam tedet me horum conuersatio, iam tedet me 409 huius loci habitatio, alias transeundum est, et alius populus, qui me obediat, querendus est. Hoc est  enim quod alibi ait »relinquetur uobis domus uestra deserta .« Et angelorum uoces, ut Iosephus refert, in templo audite sunt. »Relinquamus has edes.« Assumpsit igitur Dominus pennas, sicut columbe, et relicta Iudeorum terra uolauit ad gentes, ibique requieuit, qui in Iudea requiem non inuenit. Unde ipse ait: »Super quem requiescet Spiritus meus, nisi super humilem, et quietum, et trementem sermones meos?«  Bene autem columbe pennas Dominus assumpsit; illius uidelicet columbe, que super eum descendisse legitur, quando uox Patris audita est: »Hic est Filius meus dilectus, in quo mihi bene complacui .«

»Ecce elongaui fugiens, et mansi in solitudine.«  Quesiuit pennas, et inuenit; ipse enim eas habebat, uolauit et in solitudine quieuit. Solitudo dicitur ubi hominum habitatio non est. Talis autem prius erat populus gentium, quia quasi bruta animalia uoluptati deditus erat, et Dei cognitionem non habebat. Et quasi aliquis diceret: Utinam hoc a principio fecisset, neque tanto tempore cum illa gente impia et ingrata permansisset! Ait: »Exspectabam eum, qui me saluum faceret a pusillo animo, et tempestate.« Sic, inquit, docebat, ut omnia suo ordine fierent, et ego diuinitatis dispositionem exspectarem, que  in omnibus regebat, et a pusillo animo, et tempestate saluum faciebat. Naturaliter Iudeos pusillos animo esse facile intelligere poterit, quicunque eorum historias legerit. Unde et  rebelles et increduli sepe dicuntur.

»Precipita, Domine, et diuide linguas eorum, quoniam uidi iniquitatem et contradictionem in ciuitate die ac nocte.« Precipitati sunt Iudei, quia ubique gentium uiolenter tracti et seruituti subiugati sunt. Diuise autem sunt lingue eorum quia non una lingua loquuntur, ut prius, sed alii Grece, alii Latine, alii uero barbarice loquuntur, secundum prouincias, et loca in quibus habitant. Qua in re eos diuidendos et in omnes mundi partes dispergendos iam ex tunc significabat. Et merito quidem sic diuiduntur et ab inuicem separantur, ut uel ipsa paucitate deficiant et quiescant, qui die ac nocte ad litigandum et ad contradicendum parati  sunt. Usque hodie namque Iudei, ubicunque sunt, contra ueritatem loqui et pugnare non cessant. Hanc autem illorum iniquitatem et contradictionem per singulas ciuitates, et precipue in ciuitate Ierusalem se uidisse Dominus hoc in loco testatur, dicens: »Quoniam uidi iniquitatem et contradictionem in ciuitate die ac nocte.«

»Circumdabit eam super muros eius iniquitas, et labor in medio eius, et iniustitia.« Iniquitas, inquit, et labor, et iniustitia, radicata et fundata in medio eius, circumdabit eam super muros eius. Sic enim se habet ordo: misera illa ciuitas, que in circuitu et medio eius talibus munitur presidiis. Quid autem per muros eius, nisi Scribas et sacerdotes  ceterosque alios qui munimentum populi esse uidebantur, intelligere debeamus? Qui quanto sapientiores erant, tanto amplius omni iniquitate et malitia abundabant.

»Et non defecit de plateis eius usura et dolus.« Si in plateis erat usura et dolus, quid in locis abditis et occultis fuisse putamus? Si palam talia fiebant, multo deteriora in abscondito fieri non dubitamus.

»Quoniam si inimicus meus maledixisset mihi, supportassem utique, et si is qui oderat me super me magna locutus fuisset, abscondissem me utique ab eo: tu uero homo unanimis, dux meus, et notus meus, qui simul mecum dulces capiebas cibos, in domo Domini ambulauimus cum consensu,«  illorum subauditur, malis consiliis acquiescens, me ad mortem tradidisti. »ueniat mors super illos,« qui te in hoc facinus induxerunt. Nunc autem significationem uideamus. uulgare est ut inimicus inimicum maledicat et persequatur, et de eo mala loquatur. Sed ut amicus dominum et magistrum aliquis tradat, persequatur et maledicat, omnino absurdum, inconueniens, extraneum et importabile est. Quis enim a tali homine se abscondere, talisque hominis insidias effugere ualeat? Erat autem Iudas usque ad id temporis unanimis cum Domino, sibique familiaris, eiusque secretorum et consilii particeps, quem sicut ceteros Dominus diligebat, quamuis talem aliquando futurum esse  sciebat. Sola presentia iudicat Dominus, nec preterita, nec futura intuetur; qualiscunque fueris, si bonus es, securus esto: »Peccator quacunque hora conuersus fuerit, dicit Dominus, omnium iniquitatum eius non recordabor ;« sed uigilandum est semper, quia nescimus diem, neque horam. »Tu uero, inquit, homo unanimis, dux meus,« id est dux et apostolus, sicut ceteri omnium aliorum a me constituti. »Et notus meus,« quem inter primos magisque familiares discipulos habebam.

»Qui simul mecum dulces capiebas cibos,« et spirituales uidelicet et corporales, secundum illud: »Qui intingit mecum manum in paropside, hic me tradet .« Nam et ipse de illis  unus erat, quibus Dominus dixerat: »uobis datum est nosse mysterium regni Dei, ceteris autem in parabolis .« Et isti quidem erant illi cibi dulcissimi, quos simul cum Domino capiebat; »in domo Domini ambulauimus cum consensu.« Sepe enim in templum Salomonis 410 cum consensu et reuerentia Dominum secutus, se ei coram omni populo et amicum, et discipulum esse ostendit. Unde si Deum non timebat, uel faciem hominum erubescere debuerat.

»ueniet mors super illos.« Super illos qui tui consilii participes fuerunt, qui tibi pecuniam dederunt, et tanti sceleris conscii fuerunt. »Et descendent in infernum uiuentes.« Ecce isti iam iudicati  et damnati sunt, et sententia mortis iam ueniet super eos: nichil aliud restat, nisi ut facta resurrectione, descendant in infernum uiuentes, qui modo in anima ibi sunt tormenta patientes.

»Quoniam nequitia in hospitiis eorum, in medio eorum.« Nisi enim nequitia in cordibus eorum esset, que per hospitia intelligimus, nunquam tantum scelus agere potuissent.

»Ego autem ad Deum clamaui, et Dominus exaudiuit me.« Iste clamor non oris, sed solius uoluntatis fuit. Magnus est clamor uoluntatis eius, et clarissime resonat in auribus diuinitatis, et nulla more distantia est inter orationem et exauditionem. Nam et Moyses longe Christo inferior in corde clamabat, et tamen dictum est a Domino  : »Quid  clamas ad me?« 

»uespere, et mane et meridie narrabo, et annuntiabo, et exaudiet uocem meam.« Notandum quia ordine commutato, prius uespere, deinde mane, postmodum uero meridie posuit. Promittit igitur Saluator noster se narrare et annuntiare per discipulos et fideles suos ea que uespere, ea que mane et ea que meridie sibi facta sunt; quoniam memoria dignissima sunt, et eo quo ponuntur ordine facta sunt. uespere namque in cruce positus spiritum emisit. Unde est illud: »Eleuatio manuum mearum sacrificium uespertinum .« Mane uero die tertia resurrexit: meridie celos ascendit. Narrat igitur Ecclesia ea que facta sunt uespere et mane,  et meridie, quia Christi passionem, et resurrectionem, et ascensionem quotidie cantare et predicare non cessat Et hanc quidem uocem exaudit Deus, quia nulla laus et iubilatio est in qua magis delectetur.

»Liberabit in pace animam meam ab his qui appropiant  mihi, quoniam inter multos erant mecum.« Qui sunt isti qui appropinquant Domino, et quos inter multos alios secum fuisse dicit, a quibus, ut tamen pacem habeat animam suam liberari petiit? Quomodo enim secum erant, si ab eis animam suam liberari desiderat? Ego puto aliquos fuisse, qui ipso tempore passionis ei ad custodiam dati fuerant, ne effugere potuisset. Unde et alibi dicit: »Periit fuga a me, et non est qui requirat animam  meam .« Ut enim exemplo facilius hoc intelligamus, mihi quoque hoc accidisse scio, qui cum aliquando captus fuissem, mihi quidam ad custodiam dati sunt, qui pre ceteris me odio habebant, et ipsi quidem semper erant mecum, iuxta me sedebant, sine quibus nichil agere poteram. Erant igitur mecum, sed non pro bono, neque mee uoluntatis mecum erant. Puto quod exemplo facile intelliguntur, qualiter cum Domino illi fuerint, quos secum inter multos fuisse dicit. Hucusque Saluator noster locutus est, cetera que sequuntur Propheta loquitur  .

 »Exaudiet Deus, et humiliabit eos qui est ante secula et manet in eternum.« Exaudiet, inquit, Deus, et absque dubio audiet ea que Iudei contra eum male et indecenter loquuntur, et humiliabit eos, ut, sicut aliquando excelsiores fuerunt cunctis gentibus, ita econtra pro suis iniquitatibus subiiciantur omnibus gentibus.

»Qui est ante secula, et manet in eternum.« Cui illi insultando dicebant : »Nunc cognouimus quia demonium habes; quinquaginta annos nondum habes, et Abraham uidisti?« Quibus ipse: »Ante, inquit, quam Abraham fieret, ego sum.«

»Non est illis commutatio, et non timuerunt Deum.« Non est, inquit, illis commutatio, utpote  illis qui Deum non timent, ut a malitia sua per penitentiam commutentur et sanentur. Unde et per prophetam Dominus ait: »Exceca cor populi huius, ne forte conuertantur, et sanem eos .« Et ideo non immerito »extendit Dominus manum suam in retribuendo illis.«

»Contaminauerunt testamentum eius.« Testamentum Dei Iudei commaculant, quia peruerse et contra fidem illud exponunt, et ea que de Christo dicta sunt, illi de Antichristo dicta esse predicant. Quo circa digne satis diuisi et dispersi sunt per uniuersum mundum. »Ab ira uultus eius.« Egregie autem dixit: »ab ira uultus eius, quia citissime in uultu ira cognoscitur. Et appropiauit cor eius.« Longe erat prius a Iudeis cor et uoluntas  Dei; quia eius uoluntatem cognoscere non poterant, nunc autem de patria eiecti, et tanto tempore exsiliati cognoscere  , et Deum sibi iratum esse intelligere possunt. Appropinquauit autem et aliter Iudeis cor et sapientia Dei, quando inter eos Saluator noster predicare cepit.

»Mollierunt sermones suos super oleum, et ipsi sunt iacula.« Hoc autem faciebant Iudei, cum dicerent: »Magister, scimus quia uerax es, et uiam Dei in ueritate 411 doces, et non est tibi cura de aliquo: non enim respicis personam hominis .« Nonne tibi isti sermones satis molles et dulces esse uidentur? Ipsi tamen sunt iacula quibus eum ferire et uulnerare nitebantur. Hoc enim  ideo dicebant, sicut in Euangelio legitur, ut caperent eum in sermonibus. Sed iehsu cognita nequitia eorum ait: »Quid me tentatis, hypocrite?« .

»Iacta in Deum cogitatum tuum, et ipse te enutriet..« Tu, inquit, uir Christiane et fidelis, fuge Iudeorum consortium, quia sicut Apostolus ait: »Sermo illorum ut cancer serpit ,« et facile suos decipiunt auditores. »Iacta in Dominum cogitatum tuum,« et ipse te docebit. Ipse te enutriet doctrina catholica et spirituali. Hoc est enim quod Iacobus apostolus ait: »Si quis indiget  sapientia, postulet a Deo, qui dat omnibus affluenter et dabitur ei .«

»Non dabit in eternum fluctuationem iusto.« Ille dat fluctuationem, quando ponit hominem in his contra tentationem; »Deus autem neminem tentat .« Quando igitur homo tentatur in his que contra fidem esse uidentur, cito ad se redeat, et hanc talem cogitationem, siue potius tentationem a Deo non esse cognoscat. »Tu uero, Deus, deduces eos in puteum interitus.« Illi, inquit, fideles tuos in puteum erroris precipitare nituntur, sed quod illis infelicius erit, in puteum interitus et perditionis eos deducet.

»uiri sanguinum, et dolosi non dimidiabunt dies suos.« Uniuersalis comminatio est contra homicidas,  Iudeos, hereticos, omnesque dolosos, et deceptores, et animarum interfectores. Isti autem non dimidiabunt dies suos, quia non tantum uiuent quantum se uiuere sperant. Unde et bene subditur:

»Ego uero in te sperabo, Domine,« neque mihi longos huius uite dies constituam, sed quacunque hora tibi placuerit, et me uocare uolueris, paratus ero. Bene autem dixit dies suos, quia aliter Deus, aliter ipsi dies suos ordinant atque disponunt, neque attendunt quod alibi dicitur: »Constituisti terminos eius, qui preteriri non poterunt .«



PSALMUS Lu. IN FINEM PRO POPULO, QUI A SANCTIS LONGE FACTUS EST, DAuID IN TITULI INSCRIPTIONEM, CUM TENUERUNT EUM ALLOPHYLI IN GETH.


Populus ille, qui a sanctis et fidelibus Dauid longe factus est, Iudei, sunt. Sed quando factum est hoc? In tituli inscriptione, quando Christum suum regem esse negauerunt, dicentes Pilato: »Noli scribere regem Iudeorum, sed quia ipse dixit: Rex sum Iudeorum ,« Et tunc quidem tenuerunt eum allophyli in Geth  . Allophyli sine capite interpretantur; per quos eosdem ipsos Iudeos intelligimus, qui decollati sunt, et sine capite, nullum de gente sua regem habentes, nec sacerdotem. Geth uero torcular dicitur. Significat autem ciuitatem Ierusalem, in qua uelut uue in torculari, sic totus populus ille compressus, totam terram illam proprio  sanguine perfudit, et cruentauit. Sic itaque Ierusalem non solum sanctorum, qui in ea interfecti sunt, sed sue quoque gentis torcular facta est.

»Miserere mihi, Domine, quoniam conculcauit me homo, tota die bellans contribulauit me.« Ecclesia loquitur contra illos qui a sanctis longe facti sunt. Multis modis mali homines, Iudei uidelicet, heretici et tyranni sanctam Ecclesiam olim conculcauerunt et afflixerunt, et adhuc etiam falsi Christiani eam affligere et conculcare non cessant. Unde et ualde conuenienter dixit, tota die; quia hec afflictio et conculcatio non cessabit, nisi cum die.

 »Conculcauerunt me inimici mei tota die.« Non solum, inquit, homo, non solum ille populus, qui cum prope esset, longe a sanctis factus est in tituli inscriptione, uerum etiam omnes alii inimici mei conculcauerunt me, et adhuc quidem conculcare non cessant, quia nondum conculcationis finitus est dies. Sed dic mihi quando ista tua conculcatio cepit: »ab altitudine diei.« Dies iste Christus est, qui de se ipso ait: »Ego sum lux mundi, qui sequitur me, non ambalat in tenebris .« Ex quo autem dies iste super celos exaltatus et eleuatus es, ex tunc sancta Ecclesia et affligi et conculcari cepit. Hoc enim ipse Dominus discipulis suis predixerat. »ueniet, inquit, hora, ut omnis qui interficit uos arbitretur obsequium se prestare Deo .«

»Quoniam multi, qui debellant me, timebunt, ego uero in te sperabo, Domine.« Seipsam consolatur Ecclesia, considerans que pena sit preparata aduersariis suis, et que gloria sit preparata pro afflictionibus suis. Illi, inquit, qui me debellant, in iudicio timebunt, ego uero, quia in te sperabo, nichil timebo. Mea igitur tristitia uertetur in gaudium; horum uero gaudium in tristitiam conuertetur.

»In Deo laudabo sermones meos, tota die in Deo sperabo, non timebo quid faciat mihi homo.« Landet igitur unusquisque sermones suos, sed non ideo quia sui sunt, sed potius quia de Deo loquuntur, 412 et de Deo sunt. Laudabiles sunt sermones nostri, si a ueritate non recedant, si tempori locoque  conueniant. Tales enim conscientia nostra laudare potest, aliter uero laudare non potest, »Tota die,« omni tempore uite mee, quidquid mihi contingat, siue prospera sint siue aduersa, »in Domino sperabo,« et ideo »non timebo quid faciat mihi homo.«

»Tota die uerba mea exsecrabantur aduersum me.« Ego, inquit, in Deo laudabam sermones meos, et fideles, et catholicos esse dicebam; illi e contra aduersum me disputantes exercebantur, et blasphemabant omnia uerba mea, et suis rationibus ea infirmare et destruere conabantur. Unde et subditur: »Omnia consilia eorum in malum.« In malum namque sunt omnia Iudeorum et hereticorum consilia,  que et animas interficiunt, et simplices quosque a uia ueritatis deuiare faciunt.

»Inhabitabunt et abscondent, ispi calcaneum meum obseruabunt.« Tales erant illi de quibus in Euangelio dicitur: quia »cum intrasset iehsu in domum cuiusdam principis Phariseorum Sabbato manducare panem, et ipsi obseruabant eum .« Unde et Apostolus conqueritur de quibusdam falsis fratribus qui subintroierunt, ut explorarent conscientias eorum, de quibus ipse quoque Dominus ait: »Attendite a falsis prophetis, qui ueniunt ad uos in uestimentis ouium, intrinsecus autem  sunt lupi rapaces .« Et isti quidem inter sanctos dolose habitantes, et cordis malitiam abscondentes Christianos se esse fingebant, et quoscunque poterant uel accusabant, uel decipiebant; obseruabant autem calcaneos eorum, qui si in aliquo eos offendere, uel cadere, uel contra legem facere cognouissent, hoc memorie commendabant, et opportuno tempore eos accusando obiiciebant. Calcaneus emim pro casu ponitur, quia qui cadit, calcaneo cadit. Sequitur:

»Exspectauit anima mea, pro nichilo saluos facies eos.« Desiderium sanctorum est, et ioc exspectant, ut, sicut digni sunt, impii puniantur, nisi ab impietate sua ad Deum conuertantur. Quod autem ait: »pro nichilo saluos facies eos,« tale est ac si  diceret: Nihil in eis est, pro quo saluari debeant. Unde et subditur: »in ira populos confringes.« Hoc erit in iudicio, quando Deum iratum sibi esse intelligentes in ignem mittentur eternum.

»Deus uitam meam nuntiaui tibi, posui lacrymas meas in conspectu tuo.« Felix illius hominis conscientia qui de uita sua tantum contidit, et lacrymas suas ante Deum ponit. Omnia uidet Deus, et ipsa corda nostra illi loquuntur, et quidquid in eis est sibi annuntiant.

»Sicut in repromissione tua conuertentur inimici mei retrorsum, in quacunque die inuocauero te.« Sicut, inquit, tu promisisti, in quacunque die te inuocauero, conuertantur retrorsum, ut mihi resistere  non ualeant inimici mei. Promissio namque illius hec est: »Non uos deseram, neque derelinquam .« Et: »Ecce uobiscum sum omnibus diebus usque ad consummationem seculi .« Itemque: »Ego dabo uobis os et sapientiam, cui non poterunt resistere et contradicere omnes aduersarii uestri .«---»Ecce cognoui quoniam Deus meus es tu.« Ecce, inquit, cognoui quoniam Deus meus es tu, qui nunquam deseris sperantes in te, et ecce que mihi futura sunt, mihi tam subito intus reuelare dignaris. Subito enim dum loquerentur sancti, plerumque spiritu prophetie de his que illis futura erant instruebantur.

»In Deo laudabo uerbum, et in Domino laudabo sermonem, in Deo sperabo, non timebo quid faciat  mihi homo  .« Quoniam, inquit, Deus meus tu es, in te laudabo uerbum, et in te laudabo sermonem, et fidem tuam quam predicaui, et doctrinam tuam quam annuntiaui; nullo modo negabo, sed usque ad mortem confirmabo. Et quoniam in te sperabo, non timebo quid faciat mihi homo. Nihil enim potest humana fortitudo contra Dei potentiam et uoluntatem.

»In me sunt, Deus, uota, que reddam. laudationes tibi.« Nemo se excusare potest, siue diues siue  pauper sit, unusquisque in se ipso et in corde suo habet quod Deo uouere et reddere potest. Non habes aurum, non habes argentum, non habes pecuniam quam Deo offeras neque ipse hoc exigit a te: audi ipsum dicentem: »Reddite que sunt Cesaris Cesari, et que sunt Dei Deo .« Hoc sit semper in uoto tuo et in desiderio tuo, ut eum semper laudes et benedicas, et ab omni iniquitate quiescas; et sufficit tibi. Hinc est enim quod toties in his psalmis dicitur: Laudate Dominum, benedicite Dominum, confitemini Domino, psallite Domino, etc. Hec etiam tacendo soluero potes, si cor mundum habeas, et in eo qui te fecit delecteris et gaudeas. Unde et alibi dicitur: »Delectare in Domino, et dabit tibi petitiones cordis tui .« Et Apostolus: »Gaudete, inquit, in Domino semper, iterum dico gaudete .« Et hoc quidem est illud sacrificium laudis, quod Deo quotidie immolare debemus.

»Quoniam eripuisti animam meam de morte;« non qualicunque pretio, sed proprio sanguine tuo. Unde Apostolus ait: »Empti enim estis pretio magno, glorificate, et portate Deum in corpore uestro .«---»Oculos meos a lacrymis,« quas uel fumus, uel dolo, uel aliqua molestia excutere solet. Qui enim in igne erunt, sine fumo et 413 molestia esse non poterunt. Hanc autem molestiam illi non sentient de quibus dicitur: »Absterget Deus omnem lacrymam ab oculis sanctorum, et mors non  erit ultra, neque luctus, neque clamor, sed nec ullus dolor, quia prima abierunt, et facta sunt omnia noua .«---»Pedes meos a lapsu.« Quid igitur illis profuit de quibus superius dicitur: »Ipsi calceamentum obseruabunt .« »ue soli, quia cum ceciderit, non est qui subleuet eum .« Sancti uero soli non sunt, quia semper cum Domino sunt, et dicunt: »Tenuisti manum dexteram meam, ut placeam coram Domino in lumine uiuentium.« Ideo, inquit: »Eripuisti animam meam de morte, oculos meos a lacrymis, pedes meos a lapsu, ut placeam Domino in lumine uiuentium,« quia aliter ibi neque esse, neque placere Domino potuissem. Et bene quidem dixit »in lumine uiuentium,« quia illi soli in lumine erunt, illi soli  uitam habebunt. Illa enim uita que semper in tormentis est potius mors quam uita dicenda est



PSALMUS LuI. IN FINEM: NE DISPERDAS DAuID, IN TITULI INSCRIPTIONE, CUM FUGERET A FACIE SAUL IN SPELUNCAM.

Qnando dictum est, »ne disperdas?« In tituli inscriptione. Quando fuit illa inscriptio? Cum Dauid fugeret a facie Saul in speluncam. Hoc autem secundum litteram nunquam factum est, et ideo in finem referendum est. In tituli namque inscriptione, de  qua iam superius diximus, cum Iudei dixissent Pilato: »Noli scribere regem Iudeorum;« respondit illis: »Quod scripsi .« Hoc autem tantum ualuit quantum si dixisset: ne disperdas. Seruata est itaque Scriptura, et, uenlint nolint Iudei, rex Iudeorum est Christus. Et tunc quidem fugit Dauid, id est Saluator noster, in speluncam sepulcri, a facie Saul, per quem Iudeorum principes intelligimus. Bene autem dixit, fugit, quia quasi furtiue et sub celeritate eius corpus sepultare traditum est  .

»Miserere mei, Deus, miserere mei, quoniam in te confidit anima mea.« Confidenter hoc Ecclesia dicere potest, quia adhuc mortuus est, ut eius misereretur. In te, inquit, confidit anima mea, qui  tantum me dilexisti, et animam tuam poneres pro anima mea. »Maiorem enim hac dilectionem nemo habet, quam ut animam suam ponat quis pro amicis suis .«

»Et in umbra alarum tuarum sperabo, donec transeat iniquitas.« uidi te, inquit, quasi dicat, in cruce modo pendentem, manus, et brachia, uelut alas extendentem; sub umbra istarum alarum protege me, quia ego in umbra alarum tuarum spero. Omnis enim spes Christianorum, crux et passio Domini est. Hanc autem spem habet Ecclesia, donec mundus transeat cum iniquitatibus suis; deinde uero iam spes non erit, susceptis omnibus que sperari possunt. Unde Apostolus ait: »Nunc autem manent fides, spes, caritas, maior autem horum est caritas  ;« quia semper erit.

»Clamabo ad Deum altissimum, et ad Dominum qui benefecit mihi.« Clamabo, inquit, donec transeat iniquitas, postea uero clamare necesse non erit. Sed ad quem clamabo? ad Dominum altissimum, et ad summum bonum; ad illum clamabo, a quo bona cuncta procedunt; ad Dominum, qui beneficit mihi. Computa nunc, si uales, quanta bona fecerit tibi Deus. Cum non esses te creauit et fecit, et non solum fecit, sed ad imaginem et similitudinem suam te fecit, uitam et misericordiam tribuit tibi: »Proprio Filio suo non pepercit, sed pro nobis omnibus tradidit illum .« Sed audiamus adhuc quomodo Dominus nobis benefecerit.

»Misit de celo, et liberauit me, dedit in opprobrium  conculcantes me.« Misit, inquit, de celo, de seipso, de sinu suo, et de corde suo, et liberauit me. »Dedit in opprobrium conculcantes me.« Malignos nempe spiritus, Iudeos, hereticos et tyrannos. Omnes isti in opprobrium dati sunt, quia statim de hac uita exeunt, in tenebras demerguntur. Misit igitur de celo, sed quid misit?

»Misit Deus misericordiam suam et ueritatem suam;« id est Iesum Christum, Filium suum. Egregie, cum non misericordem neque ueracem, sed  potius propter excellentie magnitudinem, misericordiam et ueritatem eum uocauit.

»Animam meam eripuit de medio catulorum leonum,« per quos inimicos homines et malignos spiritus intelligimus: quia iam ad deuorandum parati erant; inter quos dormiui longo tempore, sed conturbatus dormiui; non erat ille somnus quietis et pacis, sed conturbationis et obliuionis. Sic phrenetici dormire solent, et qui horribilia in somnis uident. Sepe enim somnis perterriti et conturbati iterum dormire timent, ne his similia uidere contingat.

414 »Filii hominum, dentes eorum arma, et sagitte, et lingua eorum machera acuta est.« Non mirum, inquit, si inter tales conturbatus dormiui, meique  oblitus pacem inter eos, et quietem habere non potui, quorum dentes arma et sagitte sunt, quorum lingue machere acute semper ad disputandum, ad litigandum, ad blasphemandum, ad maledicendum, ad decipiendum et contradicendam parate sunt.

»Exaltare super celos Deus, et super omnem terram gloria tua.« Dixit modo superius, misit Deus misericordiam suam, et ueritatem suam, id est Saluatorem nostrum, de quo in titulo dicitur quod in spelunca sepulcri latuerit; nunc autem eum rogat ut super celos ascendat, et cunctis gentibus suam gloriam manifestet. Quo expleto ad narrationem reddit, et ea que cepit ex ordine narrat.

»Laqueum parauerunt pedibus meis, et incuruauerunt  animam meam.« Multi sunt laquie, et multe sunt deceptiones, quas homines iniqui sanctis opponunt, quibus eos capiunt, et cadere faciunt. Anima autem, que erecta stat, celestia contemplatur; que uero incuruata est, sola terrena et transitoria intuetur. Qui igitur sola terrena et transitoria querit, animam suam incuruatam esse dubitare non debet.

»Foderunt ante faciem meam foueam, et ipsi inciderunt in eam. Sic enim alibi scriptum est: Qui fratri suo foueam parat, ipse prius cadit in eam .« Fouea itaque dolus et deceptio est, quam quicunque facit, sibi ipsi foueam parat, non tantum deceptionis, sed mortis quoque et perditionis. De qua uidelicet fouea Dominus ait: »Si  cecus cecum duxerit, ambo in foueam cadunt .«

»Paratum cor meum, Deus, paratum cor meum; cantabo, et psallam Domino  .« Faciant illi quidquid uelint, dicant quod uelint, laudent dogmata sua, uituperent nostra, cor meum tamen semper paratum est ad cantandum, ad iubilandum, ad laudandum et predicandum uerbum uite et salutis, cunctis gentibus nuntiandum. Et hoc est quod dicit: »Cantabo, et psalmum dicam Domino.« Sed  ubi? In psalterio et cithara. Hoc est enim quod sequitur:

»Exsurge gloria mea, exsurge psalterium et cithara, exsurgam diluculo.« Quid per psalterium et citharam, nisi uetus et Nouum Testamentum intelligamus? Decem chordas habet psalterium, quia decem sunt uerba legis. In cithara uero tres, uel quatuor sufficiunt. Et tres quidem mysterium Trinitatis, quatuor uero totidem Euangeliorum libros designant. Cantant igitur sancti, uel in psalterio, uel in cithara, quia alium cantum et citharam non habent, nisi uetus et Nouum Testamentum. Si igitur psalterium et cithara ab Ecclesia tollantur, quid dicat, quid cantet, et quid predicet non habebit. Est igitur omnis gloria eius in psalterio et cithara, quia  sine cantu, sine doctrina et scientia nullam gloriam habere potest. Et quamuis omnis modulatio psalterii et cithare suauis sit et dulcis ad audiendum, illa tamen dulcissima est, que tribus chordis in cithara modulatur. Et talis quidem est ille cantus quem, sicut Isaias propheta, et Ioannes euangelista dicit: »Seraphim et quatuor animalia cantare non cessant: Sanctus, sanctus, sanctus Dominus Deus omnipotens, plena est omnis terra gloria eius .« Merito igitur dicit Ecclesia: »Exsurge gloria mea, exsurge psalterium et cithara;« et ego quidem exsurgam diluculo. Tu, inquit, psalterium et cithara semper esto perfecta  , ut nullum mihi impedimentum uel moras faciatis, quia ego quidem ad cantandum exsurgam ualde diluculo. In hoc  autem se per totum diem a mane usque ad uesperum, id est omni tempore uite sue, se cantare et iubilare promittit, quod se diluculo exsurgere dicit.

»Confitebor tibi in populis, Domine, et psalmum dicam tibi inter gentes.« Paratus, inquit, sum, psalterium habeo, citharam habeo, et in psalterio et in cithara confitebor tibi, et laudabo te in populis, Domine, et psalmum dicam tibi inter gentes. Quia enim Iudei nolunt, psalmos se inter gentes cantare promittit. Psalmos cantare est uerbis et actione legis mandata adimplere

»Quoniam magnificata est usque ad celos misericordia tua, et usque ad nubes ueritas tua.« Misericordia Dei et ueritas Dei Saluator noster est, quia omni misericordia et ueritate plenus est, et in  ipso et per ipsum Patris misericordia et ueritas cunctis gentibus reuelata est. Hoc, inquit, confitebor, hoc predicabo, hoc in omnibus gentibus nuntiabo; quoniam usque ad celos et usque ad nubes, imo super omnes celos et super omnes nubes misericordia tua et ueritas tua magnificata et exaltata est. Sed ut uera sit hec predicatio mea, iam nunc exi de spelunca, egredere de sepulcro; et exaltare Deus super celos et super omnem terram gloria tua manifestetur. »Exaltare super celos Deus et super omnem terram gloria tua.«



PSALMUS LuII. 415 IN FINEM: NE DISPERDAS DAuID: IN TITULI INSCRIPTIONE.


Hoc precipit Dauid, ut neque Pilatus, neque Iudei disperdere audeant, que posita sunt in tituli inscriptione. Erat enim ibi positum Hebraice, Grece, et Latine: »Hic est iehsu Nazarenus Rex Iudeorum  ,« Ergo et Hebrei, et Greci, et Latini testes sunt quod infelices Iudei regem suum et dominum suum crucifixerunt.

»Si uere utique iustitiam loquimini, iuste iudicate filii hominum.« Ipse Propheta loquitur, et Iudeos redarguit de iniquitate sua. Si uere, inquit, quod utique facitis, iustitiam loquimini, quare non iuste iudicatis, nisi quia filii hominum estis? »Est  enim omnis homo mendax, Deus autem uerax .« Sicut legitur, filii hominum mendaces sunt; ita et filii Dei ueraces sunt. »Quotquot autem receperunt eum, dedit eis potestatem filios Dei fieri, his qui credunt in nomine eius .« Soli namque Christiani ueraces sunt; siquidem soli Christiani filii Dei sunt. uocatis, inquit, Christum magistrum bonum: dicitis quia uiam Dei in ueritate docet: dicitis quia sibi non est cura de aliquo, et quia non respicit personam hominis; uerum dicitis, iustitiam loquimini, quia ita est ut dicitis. Quare ergo non iuste iudicatis? Quare eum morte condemnatis? Quare aduersus eum crucifige clamatis? Et quasi malefactorem accusatis?

 »Etenim in corde iniquitates operamini in terra, iniquitates manus uestre concinnant.«---»Ex corde, dicit Dominus, exeunt cogitationes male, furta, homicidia, periuria, falsa testimonia, et similia .« Hec sunt igitur, que mali et iniqui homines operantur in corde suo, id est in terra, quia tale cor terra est, fatuum est, graue et ad inferiora trahens. Illorum autem manus iniquitates concinnant, quorum opera in malitia et iniquitate concordant.

»Alienati sunt peccatores ab utero, errauerunt a uentre, locuti sunt falsa.« Isti sunt illi peccatores, de quibus alibi dicitur: »Filii alieni mentiti sunt mihi .« Itemque »quoniam alieni insurrexerunt in me .« Alieni facti sunt  qui proximi erant, et econtra proximi facti sunt qui alieni erant. Unde et scriptum est: »uocabo non plebem meam, plebem meam, et non misericordiam consecutam, misericordiam consecutam .« Illis autem dicitur: non populus meus uos. Isti autem errauerunt ab utero, quia ex quo nati sunt, ueritatem recipere noluerunt, et ideo a uentre locuti sunt falsa. Quid enim ille qui errat, nisi falstatem dicere potest?

»Ira illis secundum similitudinem serpentis.« Sed cuius serpentis? »Sicut aspidis surde et obturantis  aures suas, que non exaudiet uocem incantantium, et ueneficia que incantantur a sapiente  .« Crudelissimum genus serpentis est aspis, de qua scriptum est quia »uenenum aspidum insanabile ,« contra quam nulla incantatio potest, nisi suas ipsa audiat incantationes; obturat enim aures cauda quando incantatur, et sic omnes incantationes pro nichilo ducit. Tales sunt Iudei, qui indurato corde Christiane religioni semper aduersantur, euangelicam predicationem neque audire, neque recipere uolunt. Incantotores sancti predicatores sunt, qui, quamuis sapienter eos incantent, ipsi tamen eorum sermones et incantationes audire despiciunt, magisque se preparant ad contradicendum et maledicendum, quam ad audiendum  et credendum. Sed eorum disputationes et argumentationes facile uincuntur et dissipantur. Unde et subditur:

»Deus conteret dentes eorum in ore ipsorum, molas leonum confringet Dominus.« Quid enim per dentes et molas eorum intelligamus, nisi eorum argumenta, syllogismos, et Scripturarum difficultates, quibus nos uulnerare et decipere conantur? Sepe enim dum loquimur cum illis, ita subito omnes illorum rationes contritas et confractas esse uidemus, ut penitus nichil habeant quod respondere ualeant. Unde et subditur:

»Ad nichilum deuenient, uelut aqua decurrens.« Fit enim multoties ut ille qui quasi torrens inundans paulo ante exemplis et rationibus abundare uidebatur,  mox desiccatus et rationibus destitutus, omnino quid dicat inuenire non ualeat. Quod qui non intelligit, illam disputationem legat, quam simul cum Iudeis beatus Siluester habuisse narratur  . Et hoc quidem ideo fit, quia Dominus »intendit arcum suum donec infirmentur.« Arcus Dei, apostoli sunt et doctores, per quos sagittas suas et Scripturarum certissimas rationes contra eos Dominus immittit, donec infirmati et uicti conquiescant. Hinc est enim quod suis discipulis 416 Dominus ait: »Ego dabo uobis os et sapientiam, cui non poterunt resistere et contradicere omnes aduersarii uestri .«

»Sicut cera liquefacta auferentur.« Hoc autem erit in iudicio, et post iudicium, quando simul cum  principe suo mittentur in ignem. Unde et subditur: »Super eos cecidit ignis, et non uiderunt solem.« Preteritum pro futuro suo more posuit. In iudicio, inquit, mox ut illa sententia terribilis data fuerit, quasi cera liquefacta auferentur, quia tante uiolentie resistere non ualebunt. Et tunc quidem ignis ille quo totus mundus succendetur cadet super illos, atque ita de igne transibit in ignem. »Et non uidebunt solem;« quia sicut scriptum est: Tollentur impii, ne uideant gloriam Dei . Nam et si ad  momentum eum uidebunt, propter illud quod scriptum est, quia »uidebit eum omnis oculus :« subito tamen inde auferentur, et hoc ipsum erit eis ad tormentum, quod eum uidere desiderabunt, et uidere non poterunt. »Priusquam producat spinas uester rhamnus  , sicut uiuentes, sic in ira absorbet eos.« Rhamnus quidem genus spinarum est, quod et florem gratissimum et spinas acutissimas habet. Significat autem Saluatorem nostrum, florem pulcherrimum de radice Iesse, qui de seipso loquitur, dicens: »Ego flos campi, et lilium conuallium .« Hic autem rhamnus modo quidem flores dat, quorum odore et suauitate mentes nostre reficiuntur et delectantur. Per quos uidelicet flores, eius uerba odorifera et suauissima  intelligimus. Spinas autem nondum ostendit, sed cum magna patientia peccatores exspectat: »Non enim uult mortem peccatoris, sed ut conuertatur, et uiuat .« Spinosus et terribilis in iudicio apparebit, sed peccatoribus, qui eius uulnera et aculeos sustinere non poterunt. Sed priusquam rhamnus iste uester, o sancti et fideles Dei, spinas producat, et sue seueritatis aculeos ostendat, sicut uiuentes, sic in ira absorbebit eos ignis. Nondum enim ad iudicium Dominus uenit, iam tamen omnium iniquorum et damnatorum anime igne sorbentur et cruciantur. Ante iudicium igitur sole anime, post iudicium uero et corpora simul cruciabuntur et anime. Et tunc quidem »letabitur iustus, cum uiderit uindictam impiorum.« Interim  autem »lauabit manus suas in sanguine peccatorum.« Et peccata quidem sanguinem non habent, sed per sanguinem mortem intelligimus, quia in sanguinis effusione mortem esse cognoscimus. Nunquam melius manus suas et opera sua  sancti Dei lauare possunt, quam peccata interficiendo, quorum contagione fuerunt maculate.

»Et dicet homo: Si utique est fructus iusto, utique est Deus iudicans eos in terra.« Contraria contrariis conueniunt, et tale est ac si diceret: Dicat, sciat et intelligat omnis homo, quia si boni habebunt fructum et retributionem de bonitate sua: mali quoque sustinebunt iudicium, et penam de  malitia sua. Sed ubi est Deus? Ubique. Est igitur in terra, uidet itaque et iudicat omnia que sunt in terra.



PSALMUS LuIII. IN FINEM: NE DISPERDAS, DAuID IN TITULI INSCRIPTIONE, QUANDO MISIT SAUL, ET CUSTODIuIT DOMUM EIUS, UT EUM INTERFICERET.

Nemo disperdere poterit que Spiritus sanctus disperdere interdixit. Hoc autem principes sacerdotum, ceterique Iudei, qui per Saul significantur,  facere uoluerunt; sed quia hoc non potuerunt, miserunt custodes ut eius sepulcrum custodirent et eum interficerent. Sed quomodo eum iterum interficere poterant, qui adhuc in sepulcro mortuus quiescebat? In hoc enim eum interficere uolebant, in quo eius resurrectionem impedire conabantur. Sunt enim usque hodie qui, quantum in eis est, eum interficiunt, dum eius resurrectioni contradicunt.

»Eripe me de inimicis meis, Deus meus, et ab insurgentibus in me libera me.« Sepe iam diximus quia, quoties Christus aliquid petit, aliquid orat, et aliqua re se indigere ostendit, quod non ad diuinitatem, sed ad solam humanitatem omnia spectant. Ipsa quoque humanitas nec locutione, nec deprecatione indigebat, que in sola uoluntate omnia  habebat et possidebat. Omnia autem completa sunt, que in Christi uoluntate erant, que et Propheta ideo scribit, ut nos quoque ea sciamus que quidem, nisi scripta fuissent, ad nostram notitiam non peruenissent. Hoc igitur sola uoluntate impetrabat humanitas Christi, quod precibus et orationibus alii homines impetrare solent. Orat autem etiam  uoce Saluator noster non pro se, sed pro nobis, ut nos orando doceat, instruat et suam uoluntatem et nostram utilitatem cognoscere faciat. Quod igitur hic 417 dicitur: Eripe me, et libera me, et salua me; tale est ac si diceret uolo ut eripias me: »de operantibus iniquitatem et de uiris sanguinum« salues me. Sic enim loquitur, et sic orat uoluntas Christi, non rogando, sed uolendo loquitur. Sic et  nos dicere solemus de omnibus rebus quas in nostra uoluntate et potestate certissime constare cognoscimus.

»Quia ecce occupauerunt animam meam, irruerunt in me fortes; neque iniquitas mea, neque peccatum meum, Domine.« Saluator noster non habuit necesse ista dicere; sed nos habuimus necesse ista audire; attamen si dixit, intus dixit, et in corde dixit: hoc Propheta, Spiritu sancto eum docente, audiuit et scripsit. Occupauerunt autem Iudei animam Christi non tantum in re, sed desiderio et spe. Usitatissimus est iste locutionis modus, ut id nos habere dicamus quod certissime nos habituros esse speramus. »Irruerunt in me fortes.«  Fortes enim ideo dicuntur, quia id quod de Christi morte uoluerunt ad affectum usque perduxerunt. Unusquisque enim in ea re fortis est, in qua suam intentionem adimplere ualet. »Neque iniquitas mea, neque peccatum meum, Domine.«

»Sine iniquitate cucurri, et dirigebar  .« Et quis ignorat? Que est ista excusatio? Que est ista defensio? Nunquid hoc diuinitas ignorabat? Que  humanitati ineffabiliter coniuncta, omnino eam mundissimam et irreprehensibilem esse sciebat. Non est tamen inconueniens, si hoc quod dixit de conscientia Christi, ad iniquos homines conuincendos scribere uoluit propheta Christi. Multa enim intus dicit Deo conscientia nostra que foris non loquitur lingua nostra. »Exsurge in occursum mihi, et uide.« uolo, inquit, ut in occursum mihi et in adiutorium uenias et istorum uoluntatibus resistas, ut contra permissionem mee uoluntatis nullam in me habeant potestatem. Hoc est enim quod Pilato Dominus dixerat: »Non haberes in me potestatem ullam, nisi desuper tibi datum fuisset .«---»Et uide.« Quid? illorum impiam uoluntatem et prauam intentionem, quod non solum me interficere  uolunt , uerum etiam nomen meum et memoriam nominis mei omnino de terra auferre conantur.

»Et tu, Domine Deus uirtutum, Deus Isrel, intende ad uisitandas omnes gentes.« Ille est Deus uirtutum, in cuius manu et potestate sunt omnes uirtutes, qui eas tribuit cui uult et ad se trahit quoscunque uult  . Ipse est Deus Isrel, per quem eos omnes intelligamus, qui in eum credunt, eum diligunt et cognoscunt. »Tu, inquit, Domine Deus uirtutum, Deus Isrel, intende ad uisitandas omnes gentes,« quia illi ad quos missus sum me recipere noluerunt. Hoc autem iam completum est, quia omnes gentes per discipulos suos Dominus uisitauit, et ad fidem uocauit, dicens eis: »Ite in uniuersum  mundum, predicate Euangelium omni creature .«---»Non miserearis omnibus qui operantur iniquitatem.« Omnes quidem uocati sunt, non omnes autem electi sunt. Qui enim iniquitatem operantur, et indurato corde in malitia usque in finem perseuerant, etiam si baptizati sunt et fidem Christi susceperunt, non tamen illorum miserebitur Deus.

»Conuertentur ad uesperam, et famem patientur ut canes, et circuibunt ciuitatem.« Isti, inquit, Iudei, qui modo sunt, inconuertibiles sunt; illi uero qui futuri sunt, ad te tandem conuertentur  , sicut scriptum est: »In diebus illis saluabitur Iuda, et Isrel habitabit confidenter .«  Et alibi: »Si fuerit numerus filiorum Isrel sicut arena maris, conuertentur .«---»Et famem patientur ut canes. Modo, inquit, stomachati, et sui erroris et malitie pleni, uerbum uite credere fastidiunt, sed tunc quidem quasi canes ualde famelici, ad cibos ecclesiasticos et spirituales suscipiendos importune se ingerent, et longam famem se sustinuisse ostendent  . Unde et subditur:  Et circuibunt ciuitatem,« sancte uidelicet Ecclesie, ut eius cibis spiritualibus alantur, quos prius attingere nolebant, et canum sollicitudine fideliter eam custodiunt.

»Ecce ipsi loquuntur in ore suo, et gladius est in labiis eorum.« Ecce, inquit, ipsi Iudei, qui modo sunt et qui fidem recipere nolunt, loquentur contra apostolos Ecclesieque doctores. »In ore suo,« in ore peruerso, et ad litigandum et contradicendum parato. Hoc est enim quod dicit: »Et gladius in labiis eorum.« Sicut enim gladius spiritus est uerbum Dei, ita gladius mortis et perditionis sunt uerba Iudeorum.

»Quoniam quis audiuit?« Hoc dicebant Iudei contra apostolos, et hoc usque hodie dicunt contra  Ecclesie doctores. 418 »Quoniam quis audiuit?« Quis prophetarum hanc nouam, quam uos predicatis, doctrinam annuntiauit? Et hoc quidem dicunt, quia littera eos occidit, et ad spiritualem intelligentiam accedere nequeunt; quoniam excecauit eos malitia eorum. Et non solum ipsi, sed alie quoque gentes similia sentiebant. Unde et subditur: »Et tu, Domine, deridebis eos, et Dominus subsannabit eos.« Pro nichilo uero habet Dominus omnes gentes, quia, sicut propheta ait: »Omnes gentes, quasi non sint, sic sunt coram eo, et quasi nichilum et inane reputati sunt ei .«

»Fortitudinem meam ad te custodiam, quia tu, Deus, susceptor meus es.« Tu, inquit, pro nichilo  habes omnes gentes quas et ego similiter haberem, si uoluissem; sed fortitudinem meam ostendere nolo, quam uidelicet fortitudinem totam ad te referam, et ad te custodiam, et quasi propriis uiribus destitutus, a te semper defensionem et auxilium exspectabo. »Quia tu, Deus, susceptor meus es,« qui iuxta mee uoluntatis arbitrium mihi omnia subministras.

»Deus meus, misericordia eius preueniet me.« Secundum hominem loquitur, et ideo Deum se habere dicit, et misericordiam aliunde exspectat, que misericordia tam presto est, ut eum semper preueniat si uocanda est.

»Deus meus, ostende mihi bona inter inimicos meos.« Que bona? »Ne occidas eos.« Quare?  »Ne quando obliuiscantur legis tue.« Hoc enim non de Iudeis, sed de Christianis dicit, ne obliuiscantur legis sue. Unde et in alia translatione, non »legis tue,« sed »populi mei« habetur. Hec igitur misericordia, ideo Iudeis facta est, ne penitus occiderentur, ne forte simul cum eis lex quoque  periret et obliuioni traderetur, cum nemo esset qui eam doceret  .

»Disperge illos in uirtute tua, et destrue eos, protector meus.« Domine, ne, inquit, occidas eos in hac arctissima qua simul clauduntur obsidione; sed disperge illos in omnes gentes, et populos, et nationes in uirtute tua, cui nemo resistere ualet. Et destrue eos, non ut occidantur, sed potius ut a pristina dignitate, honore et gloria deponantur  . Ecce dispersi sunt iudices, et nos legem habemus, et ipsi mortui non sunt; sine lege tamen, et sacerdotio, et sine honore sunt ubique.

»Delicta oris eorum sermo labiorum ipsorum, et comprehendantur in superbia sua.« Delicta, inquit, oris eorum est sermo labiorum ipsorum,  quibus nimium superbe contra Deum locuti sunt. Fecerunt illi omnia hec mala que superius enuntiata sunt, et ideo dignum est ut comprehendantur in superbia sua, ut tandem aliquando cognoscant et intelligant stultitiam suam. Hec autem de illis Iudeis intelliguntur qui usque hodie sunt; cetera que sequuntur de illis intelliguntur qui in fine seculi futuri sunt. De quibus nunc subditur: »Et de exsecratione et mendacio compellantur in ira consummationis, et non erunt.« Illi, inquit, dispersi et destructi sunt, et in superbia sua et phrenesi sunt. Illi uero qui in ira consummationis futuri sunt compellantur et cogantur a sanctis de exsecratione et mendacio respondere et penitentiam habere. »Et non erunt,« subauditur, in ira  consummationis; sed erunt simul cum sanctis in domo celestis habitationis. Ira consummationis a morte Antichristi incipit, quoniam certissima signa futuri iudicii apparebunt, et Iudei cognita ueritate ad Ecclesiam confugientes de blasphemiis et de mendaciis penitentiam agent.

»Et scient quia Deus dominabitur Iacob et finium terre.« Isti, inquit, hoc ignorant, sed illi scient et intelligent; quia ille Deus et Dominus, quem parentes illorum crucifixerunt, dominabitur Iacob, id est populi Iudeorum, qui inde originem ducit. »Et finium terre;« hoc est omnium gentium.

»Conuertentur ad uesperam, et famem patientur, ut canes.« Iste uersus iam superius expositus est.

 »Ecce ipsi dispergentur ad manducandum, et si non fuerint saturati murmurabunt.« Dispergentur quidem per singulas Ecclesias, et ubicunque Christiane religionis suscipientem aliquem esse cognouerint, tantus erit amor discendi et diuini spiritualisque cibi percipiendi; »et si non fuerint saturati,  murmurabunt.« Proprium est illius gentis murmurare, et uix aliquando sine murmuratione fuit. Murmurabunt itaque, si saturati non fuerint, et si episcopi, et sacerdotes, ceterique Christiane legis predicatores, qui tunc temporis erunt, ad omnia unde interrogati sunt eis non satisfecerint. Utinam hec scripta nostra inueniantur, quatenus uelut sic erubescant, et a sua murmuratione quiescant! Quis enim de omnibus ad plenum sensum ualeat reddere quod in sacris uoluminius continetur?

»Ego autem cantabo uirtutem tuam, et exaltabo mane misericordiam tuam.« Illis igitur interrogantibus, et omnia scire uolentibus, et omnibus questionem facientibus, per fideles meos, per episcopos et sacerdotes meos, cantabo et predicabo  419 uirtutem tuam, et exaltabo mane misericordiam tuam. Quando quibus erit uespera, sed ad fidem uenientibus erit mane; quia tunc de nocte exibunt, et aquis baptismatis renouati ad uerum lucis et claritatis diem peruenient; et tunc tandem Dei uirtutem et misericordiam recognoscent.

»Quia factus es susceptor meus et refugium meum in die tribulationis mee. Adiutor meus tibi psallam, quia Deus susceptor meus es: Deus meus misericordia mea.« Quanto affectu Christi humanitas eius diuinitati se humiliat, eique se psallere et obedire promittit, quia tam presto illi fuit, omnesque eius uoluntates tam efficaciter adimpleuit. Et merito nunc susceptorem suum et semel et iterum refugium suum, et misericordiam suam esse dicit,  quoniam simul cum membris suis ab ea suscipitur, et ad eterne beatitudinis gloriam subleuatur. Tunc igitur complebuntur omnia que in hoc psalmo continentur, quando, peracto iudicio, Saluator noster simul cum sanctis omnibus celos ascendet.



PSALMUS LIX.  IN FINEM, PRO HIS QUI IMMUTABUNTUR, IN TITULI INSCRIPTIONEM IPSI DAuID IN DOCTRINAM, CUM SUCCENDIT MESOPOTAMIAM SYRIAE, ET SOBAL, ET CONuERTIT IOAB, ET PERCUSSIT EDOM IN uALLE SALINARUM DUODECIM MILLIA  .

In finem, inquit, ista referuntur, et secundum litteram non intelligantur; sed potius intelligantur de his qui audita tituli inscriptione in nouum hominem immutabuntur, et suum regem, et dominum  Christum esse cognoscent. Hanc immutationem fecit Dauid, id est Saluator noster, ueniens manu fortis in doctrina sua; quoniam per milites, seu discipulos suos, omnem eleuationem, et sublimitatem, et uanam huius seculi uetustatem succendit et destruxit. Sic enim ipse ait: »Ignem ueni mittere in terram, et quid uolo, nisi ut accendatur?«  Interpretatur  enim Mesopotamia eleuatio, Syria sublimitas, Sobal uana uetustas; scilicet conuertit se Ioab dux, et princeps exercitus Dauid super eos qui sibi aduersabantur; et percussit Edom in ualle Salinarum duodecim millia. Ioab interpretatur inimicus. Ipse est de quo Dominus in Euangelio ait: »Esto consentiens aduersario tuo cito, dum es in uia cum eo .« Aduersarius noster est sermo diuinus, et ipse quidem est maximus princeps, maiorque hostium debellator in toto exercitu Dauid, cui quicunque non consenserit peribit. Iste igitur percussit de Edom, qui strenuus interpretatur, duodecim millia. Omnes homines terra sunt, quia de terra facti, sed illi soli beati qui gladio Ioab interficiuntur. Bonus gladius, et bona mors, que interficiendo uiuificat.  Sed quid per uallem Salinarum, nisi sanctam Ecclesiam intelligimus? Ibi est ille sal de quo suis discipulis Dominus ait: »uos estis sal terre .« In hac igitur ualle gladius Ioab principatum tenet; quia nemo est, qui ei contradicere audeat. Sic itaque in preliis et uictoriis Dauid Saluatoris nostri prelia et uictorie significate sunt.

»Deus, repulisti nos, et destruxisti nos, et misertus es nostri.« Repulit Dominus, et a se separauit omne humanum genus, quando primos parentes nostros de paradiso eiecit. Destruxisti autem, quoniam de tanta gloria, de tanta sublimitate, de tanta fortitudine et incolumitate et de ipsa qua prediti erant immortalitate mortis legibus subiecit. Iratus nobis est, quando dixit: »Maledicta terra in opere tuo;  cum operatus fueris eam, non dabit fructum suum, sed spinas et tribulos germinabit tibi .« Sed misertus est nobis, quia non penitus nos abiecit et interfecit. Sic enim iudices illorum misereri solent, quos, postquam ad mortem damnati sunt, grauiter uerberantes, uel aliquo membro diminutes uite reseruant, et abire permittunt.

»Commouisti terram, et conturbasti eam, sana contritiones eius, quia commota est.« Tempus enim stabilitum erat, et conturbari non poterat terra nostra, quia nullas molestias, nullas infirmitates, uel incommoditates timebat, et illam terram habitabat que omnibus aliis melior et suauior erat. Nunc autem omnibus modis commota et conturbata, infirmata et dissipata multa indiget consolatione, quia  innumerabiles patitur afflictiones. Et hoc est quod ait: »Sana contritiones eius, quia commota est.«

420 »Ostendisti populo tua dura, potasti nos uino compunctionis.« Hic est ille populus de quo alibi dicitur. »Nos autem populus eius et oues pascue eius .« Quamuis enim omnes populi ipsius sint, ille tamen specialiter proprius eius  dicitur, qui in utroque Testamento in eum credidit, et eius uoluntatem facit et fecit. Et hic est cui Dominus duriora semper ostendit, et grauioribus periculis affligi permittit. Et ideo fortasse ne mundi blanditiis et uoluptatibus decipi potuissent, et magis terrena quam celestia quererent et diligerent, uinum compunctionis, cuiuscunque doloris et afflictionis calix et potio intelligi potest. Est autem et alia compunctio bona, qua suis lacrymis reficiuntur sancti, de qua scriptum est: »Fuerunt mihi lacryme mee panes die ac nocte .« Et alibi: »Cibabis eos pane lacrymarum, et panem dabis nobis lacrymarum in mensura .«

»Dedisti metuentibus te significationem, ut fugiant a facie arcus et liberentur electi tui.« Hic  est ille arcus de quo alibi dicitur: »Quoniam ecce peccatores tetenderunt arcum, parauerunt sagittas suas in pharetra ,« etc. Dedit autem Dominus metuentibus se significationem, quomodo arcum, et hos sagittarios effugere et euitare ualeant? Per hos enim sagittarios omnes Ecclesie aduersarios, et precipue Iudeos et hereticos intelligere debemus. Habemus autem significationem contra istos, et sanctorum omnium auctoritates. Sed uis audire manifestam significationem? Audi ipsum Dominum dicentem: »Attendite a falsis prophetis, quoniam ueniunt ad uos in uestimentis ouium, intrinsecus autem sunt lupi rapaces: a fructibus eorum cognoscetis eos .«

»Saluum me fac dextera tua, et exaudi me;«  dicit Ecclesia, »ut liberentur electi tui.« Saluum me fac dextera et fortitudine tua, et exaudi me. Salus huius piissime matris omnium filiorum liberatio est.

»Deus locutus est in sancto suo, letabor, et diuidam spolia  , et conuallem tabernaculorum metibor.« Propheta loquitur modo, et Ecclesia consolatur, que de humani generis calamitatibus ab ipsa origine incipiens lamentabatur, que tamen de significatione gaudebat, quod fugere poterat a facie arcus. »Deus locutus est in sancto suo,« id est in dilecto Filio suo, et ea locutus est que letitiam tibi dabunt et exsultationem  ; quoniam usque ad finem terre te dilatabit, et totam terram, quam dimensus est et per suas partes  diuisit, tibi dabit. »Letabor, inquit, et diuidam spolia.« Egregie Dominus a letitia incipit, quia eius letitia omnibus fidelibus suis gaudium portat. Unde et in eius natiuitate gaudium annuntians pastoribus, angelus ait: »Ecce annuntio uobis gaudium magnum, quod erit omni populo, quia natus est uobis hodie Saluator, qui est Christus iehsu, in Bethlehem ciuitate Dauid .« Sichimam humeri interpretatur, et significat super humerale, quod in Exodo pontifex ferre iubetur. Ipsi autem sunt sancti apostoli, episcopi et sacerdotes, qui illo humeros  suos ornatos habent, ut alios omnes sapienter et fortiter portent. Ipsi enim sunt, quibus Dominus ait. »Tollite iugum meum super uos, et discite a me quia mitis sum et humilis corde .« Hos igitur dimisit Dominus, et totam uallem tabernaculorum inter eos partitus est. Conuallis tabernaculorum totus iste mundus intelligitur, in quo tabernacula Dei posita sunt, per que omnes Ecclesie significantur, de quibus subditur:

»Meus est Gaalad, et meus est Manasses, et Ephraim fortitudo capitis mei. Iuda rex meus, Moab olla spei mee; in Idumeam extendam calceamentum meum: mihi alienigene subditi facti sunt.« Ecce omnia sua sunt. Omnia hec ad Ecclesiam pertinent, et ita sancta mater Ecclesia ubique gentium magnificata  et dilatata est. Sed quid per Galaad, quod per aceruum testimonii interpretatur, nisi Ecclesie doctores et magistros intelligamus? Ipsi enim sunt, in quibus utriusque Testamenti testimonia coaceruata sunt, quibus et seipsos, et omnes alios defendere debent. Et merito primi ponuntur, qui inter omnes alios obtinent principatum. Manasses uero interpretatur obliuio, per quam nimirum illi significantur, qui sancti Spiritus calice inebriati terrenorum omnium obliuiscuntur, et sola celestia concupiscunt. Tales erant illi de quibus in Actibus apostolorum dicitur, quia »omnibus erat cor unum, et anima una, et nemo dicebat aliquid esse suum, sed erant illis omnia communia .« Inter hos autem monachi quoque et eremite conueniant.  At uero per Ephraim, qui frugifer dicitur, omnes illos intelligere debemus, qui boni operis fructum Domino reddunt. In his autem et clerici, et laici, et masculi, et femine, et diuites, et pauperes, et liberi, et serui, et omnes alii, qui otiosi non sunt, sed in uinea Dei fideliter laborant, intelliguntur. Quod autem ait, »fortitudo capitis mei,« tale est ac si diceret fortitudo mea. Ad hanc autem significationem boues nostros et operarios fortitudinem nostram dicere solemus. »Iuda rex meus.« Iuda confessio interpretatur. Isti autem sunt, qui pro aliis pugnant, et Deum assidue laudant, 421 et benedicunt, inter ipsa tormenta sua Dominum, et Creatorem suum Christum esse confitentur. Et tales quidem digni sunt, ut reges a Domino confiteantur. »Moab olla  spei mee.« Bene post confessionem ollam posuit, quia sola confessio sanctorum carnibus ollam implebat, et ad ignem et ad alia tormenta ducebat. Per ollam enim hoc in loco tormentorum omnium genera significantur. Interpretatur autem Moab ex patre, per quem illos intelligimus, quibus Dominus in Euangelio ait: »uos ex patre diabolo estis .« Demum uero fidelibus suis ollam se Dominus habere sperabat. Sperabat quidem quia libenter et sua sponte sustinuit passionem. »In Idumeam extendam calceamentum meum,« id est calcaneos  nicos, per quos apostolos significat, qui sicut scriptum est, calceati erant in preparationem Euangelii pacis . Hos autem extendit Dominus, et misit in Idumeam, que sanguinea interpretatur; quidem significat manifestissimam esse. »Mihi Allophyli subditi sunt.« Per Allophylos, qui sine capite interpretantur, uniuersales omnes infideles, et qui cogitationem non habent, intelligere debemus. Quomodo enim caput habebant, qui ceci et surdi; et aures et oculos non habebant? Si enim oculos habuissent, nequaquam ligna et lapides deos esse dixissent. Isti enim apostolica predicatione Saluatori nostro subditi sunt, quia de talibus Ecclesie muri fabricati sunt. Isti enim sunt illi lapides impoliti et incircumcisi, quos ferrum non tetigit, quia de talibus  altare sibi Dominus instituit. Huc usque Dominus locutus est, nunc autem Ecclesia sue narrationis ordinem seruat.

»Quis deducet me in ciuitatem munitam? quis deducet me usque in Idumeam?« Quis igitur deducet me in ciuitatem munitam, id est celestem Ierusalem, ubi neque ollas Moab, de quibus modo locutus est, neque sanctorum sanguine cruentatos Idumeorum gladios timeam? Aut si in Idumeam extendere uis, quis est qui me deducat, et itineris uiam ostendat, et euntem et redeuntem custodiat?

»Nonne tu, Deus, qui repulisti nos et destruxisti nos, iratus es et misertus es nobis, et non egredieris, Deus, in uirtutibus nostris?« Egredieris utique,  quia sic promisisti nobis, et sic te facturum speramus. Hoc est enim quod Dominus in Euangetio ait: »Qui credit in me, opera que ego facio et ipse faciet, et maiora horum faciet, quia ego ad Patrem uado .« Itemque: »Signa autem eos qui crediderint hec sequentur: In nomine meo demonia eiicient, linguis loquentur nouis, serpentes tollent, super egros manus imponent, et bene habebunt .« Da nobis auxilium de tribulatione, quia nos aliunde non speramus; et uana est salus hominis; siquidem »uniuersa uanitas est ipse omnis homo .«

»In Deo faciemus uirtutem, et ipse ad nichilum deducet tribulantes nos.« In Deo, inquit, faciemus uirtutem, et ipse ingredietur in uirtutibus nostris;  quia, sicut ipse dixit, nichil sine eo facere possumus. »Et ipse ad nichilum deducet tribulantes nos.« Tale est illud quod alibi dicitur: »Ad nichilum deueniet, sicut aqua decurrens .« Ad nichilum deducitur, cuius intentio non adimpletur. Est enim usitatissimus modus iste locutionis, ut nichil eum fecisse dicamus, qui id quod cepit facere non potuit. Sic igitur ad nichilum deuenerunt qui uoluntates tuas ad effectum perducere non potuerunt  .



PSALMUS LX. IN FINEM, IN HYMNIS DAuID.


Precipit Dauid in hymnis et laudibus hec cantare, ubi leta et prospera nuntiantur.

»Exaudi, Deus, deprecationem meam, intende orationi mee. A finibus terre ad te clamaui.« Catholice et uniuersalis Ecclesie uox est, que a finibus terre, id est ex omnibus mundi partibus se clamare dicit. Clamat autem et ille a finibus terre, qui carnis uoluptatibus et concupiscentiis in se finitis et superatis, letus ad Dominum clamat, et gratias agit.

»Dum anxiaretur cor meum, in petra exaltasti me.« Cor Ecclesie apostoli sunt, episcopi et doctores, quoniam in illis et sapientia, et uoluntas, et consilium Ecclesie continetur. Quando isti anxiabantur,  affligebantur, et duris suppliciis torquebantur et occidebantur, attamen a Christi fide separari non poterant; tunc tota Ecclesia, omnisque fidelium multitudo in petra exaltabatur et altis fidei radicibus firmabatur. »Petra autem,« ut dicit Apostolus, »erat Christus ,« in cuius fide qui firmiter fundati sunt, uentorum impetus uincunt. Et multum quidem S. Ecclesia 422 in Christi fide firmabatur, quoniam suorum predicatorum tantam constantiam intuebatur.

»Deduxisti me, quia factus es spes mea: turris fortitudinis a facie inimici.« Quotidie Ecclesia deducitur; quotidie enim iusti, qui de hac uita exeunt, ad celestia transferuntur. Sic sunt populi in Ecclesia, quasi in flumine; unde alii precedunt, alii sequuntur,  nullique diutius in ea permanere possunt, et meliorem sue habitationis locum inueniunt; quoniam Dominus ipse sit fons unde procedunt. Habent ibi turrem munitam et fortem, ad quam nulli hostes accedere possunt  ; unde et subditur:

»Inhabitabo in tabernaculo tuo in secula: protegar in uelamento alarum tuarum.« Hic quasi dicat: Longo tempore esse non possum; et super hoc, quoniam hic secura non sum, ibi habitabo per omnia secula, et alarum tuarum protectione nichil erit quod me timere oporteat. Deus alas non habet, sed per eius alas omnis illius protectio metaphorice significatur.

»Quoniam tu, Deus meus, exaudisti orationem meam: dedisti hereditatem timentibus nomen  tuum.« Hoc erat, inquit, quod ego orabam, hoc erat unde exaudiri desiderabam, ut ad illa tabernacula peruenirem, et illam hereditatem susciperem. Ecce, Deo gratias, exaudita sum, quia dedisti hereditatem timentibus nomen tuum. Idem igitur et per tabernacula et per hereditatem significatur.

»Dies super dies regis adiicies: annos eius usque in diem generationis et generationis.« Rex noster Christus est, qui secundum diuinitatem eternus  est; secundum humanitatem uero temporalis, et paucorum annorum. Sed quia humanitas quando suos dies et suos annos habet, dies sibi super dies, et anni super annos additi sunt, id est temporales additi sunt super eternos, ut simul sint temporales et eterni. Sed secundum aliud temporales, et secundum aliud eterni. Aeterni quidem neque initium, neque finem habent; temporales uero initium quidem habent, sed non finem. Hec, ut opinor, ad euincendos hereticos Propheta dicere uoluit, qui Christi diuinitatem et humanitatem male distinguere nouerunt: quales Nestorius et Eutyches fuisse dicuntur. Dies igitur super dies regis, et annos super annos eius adiicies, usque in diem seculi, et usque in eterna secula.

 »Et ipse permanebit in conspectu eius, et sedebit a dextris eius.« Non Deus tantum, nec homo tantum, sed simul Deus et homo, et eternus, et temporalis, per omnia secula.

»Misericordiam et ueritatem quis requiret eorum  ?« Dixit modo superius quia dedit hereditatem timentibus nomen suum. Modo ostendit, quia cum hereditate dedit eis felicitatem. Et hoc est quod dicitur, »misericordiam et ueritatem quis requiret eorum?« Nemo est in hac uita qui his duabus non indigeat, et has semper non requirat. Cui enim misericordia necessaria non est, ut quis de omnibus ueritatem cognoscere possit? cum Apostolus dicat: »uidemus nunc per speculum in enigmate; tunc autem facie ad faciem .«

 »Sic psallam nomini tuo, ut reddam uota mea de die in diem.« In hymnis titulatur psalmus iste, in hymnis finitur. Sic psallam, inquit, nomini tuo, Deus, omni tempore; sic cantabo, et sic te laudabo, ut per singulos dies reddam uota mea, et quotidie in hymnis, et psalmis et canticis spiritualibus compleam desideria cordis mei.



PSALMUS LXI. IN FINEM PRO IDITHUM PSALMUS DAuID.

Quid per Idithum, quod transiliens eos interpretatur, nisi perfectiores quosque in Ecclesia intelligere debeamus, qui sapientia, constantia, et fortitudine et religione alios transcendunt? Isti sunt, qui se Deo subiectos affirmant, qui non sunt parietes  inclinati, sed quasi turris fortissima contra omnes aduersitates.

»Nonne Deo subiecta erit anima mea? ab ipso enim salutare meum.« Contra Iudeos, hereticos et tyrannos loquitur Ecclesia in persona perfectorum, qui eam blanditiis et persuasionibus, syllogismis et argumentationibus, minis et terroribus a Deo separare nituntur. Ipsa uero seipsam consolatur, et in secreto cordis loquitur, dicens: »Nonne Deo subiecta erit anima mea?« quia isti malitiosi suis eam erroribus subdere uolunt. Ab ipso enim est omnis  salus mea, qui me suo sanguine saluauit, et a morte perpetua liberauit. Illi soli me obedire oportet, qui nobis quotidie in Euangelio dicit: »Nolite timere eos qui occidunt corpus, animam autem 423 non possunt occidere; sed potius eum timete qui potest corpus et animam perdere in gehennam .« Hunc igitur timebo, huic per omnia subdita ero, et amplius ab eo non mouebor cui fide et caritatis uinculis incessabiliter deuincta sum. Et hoc est quod dicit:

»Etenim ipse est Deus meus, et salutaris meus, adiutor meus, non mouebor amplius.« Semel, inquit, mota sum et bene mota, quia de tenebris transiui ad lucem, et de erroribus ad ueritatem. Diabolum dereliqui, ueni ad Christum: ipse enim  est Deus meus, qui suo sanguine me saluauit. »Adiutor meus« in tempore tribulationis, »non mouebor amplius.« Cessate igitur, quoniam in uanum laboratis, qui me ab illo diuellere et separare putatis.

»Quousque irruitis in homines?« Homines, inquit, sunt in quos irruitis, rationem habent, ueritatem agnoscunt. uos autem ceci estis, qui ligna et lapides pro Deo adoratis. Quousque irruitis in eos »tanquam parieti inclinato et macerie depulse?« Non sunt isti quales esse putatis; firmi sunt, stabiles sunt; occidi quidem possunt, sed moueri non possunt, et ideo interficitis uniuersos; quia neminem illorum a Christi fide et dilectione separare ualetis. De istis erat ille qui dicebat: »Certus sum autem,  quia neque mors, neque uita, neque altitudo, neque profundum, neque creatura aliqua poterit me separare a caritate Dei, que est in Christo Iesu .«

»uerumtamen honorem meum cogitauerunt repellere; cucurri in siti.« Quamuis, inquit, tales essent, illi tamen eos tentare non cessabant, et eos se posse decipere stultissime cogitabant. Honor sanctorum martyrum erat ipsa uictoria, quia, si uicti fuissent, omnem honorem amisissent. Sed illi tunc tanto desiderio currebant ad mortem, quanto aliquis ualde sitiens currit ad aquarum fontem. Et hoc est quod dicitur »cucurri in siti.« Mori sitiebant, quia se per mortem ad eternam uitam uenire sciebant. »Ore suo benedicebant, et corde suo maledicebant.«  Adulatorum et deceptorum hominum proprium est aliud in re, et aliud in corde habere Unde et quidam ait: aliud in corde, aliud in lingua promptum habebant.

»uerumtamen Deo subiecta erit anima mea, quoniam ab ipso patientia mea.« Dicant quidquid uelint, cogitent et faciant quod uelint; maledicant et benedicant; quia eorum maledictiones et benedictiones pro nichilo duco; quoniam nullo ingenio, nulla calliditate animam meam a Deo separare ualebunt.  Et hoc ideo, quoniam »ab ipso est patientia mea.« Neque enim aliter sancti tot tantaque tormenta pati potuissent, nisi eis tolerandi fortitudinem et patientiam Deus dedisset.

»Etenim ipse est Deus meus, et salutaris meus, adiutor meus, non emigrabo.« Hoc autem iam superius expositum est, quod ideo quoque repetitur, ut firmissime credatur.

»In Deo salutare meum et gloria mea: Deus auxilii mei, et spes mea in Deo est.« Ideo, inquit, salus mea, quia ipse me liberat, et saluat de omnibus angustiis meis. Unde et alibi ait: »In Deo faciemus uirtutem, et ipse ad nichilum deducet inimicos nostros .«---»Deus auxilii mei, et spes mea in Deo est.« Ipse, inquit, et Dominus,  et auctor est auxilli mei, quia ego aliunde auxilium non exspecto. »Auxilium meum a Domino, qui fecit celum et terram , et omnis spes mea in Deo est.«---»Spes autem non confundit .«---»Beati omnes qui sperant in eo .«---»Sperate itaque in eo, omnis conuentus plebis; effundite coram illo corda uestra: Deus adiutor noster in eternum.« Omnis fidelium multitudo, et quicunque in centro diuitiarum spem non habetis, effundite coram illo corda uestra id est quidquid in corde habetis, illi reuelate et manifestate. Et sicut scriptum est: »Confitemini alterutrum peccata uestra, et orate pro inuicem, ut saluemini .« Deo enim confiteris, quod eius uicariis, id est episcopis et sacerdotibus,  confiteris. Celat autem Deo peccatum suum ille qui nullum penitentie signum ostendit. Maximum autem signum penitentie dolor et lacryme sunt, et cordis compunctio, quia cor contritum et humiliatum Deus non spernit. Effundamus igitur coram eo corda nostra, quia Deus adiutor noster est. Quia iacentes eriguntur; uulnera ligat et sanat, et ouem perditam et inuentam super humeros ipse ponit et reducit ad pascua.

»uerumtamen uani filii hominum mendaces filii hominum in stateris, ut decipiant ipsi de uanitate sua in idipsum.« Quamuis itaque Deus sua pietate et bonitate omnium in se sperantium adiutor sit; tamen filii hominum hoc non considerant, et de  tanti adiutoris misericordia diffidunt; qui nunquam deserit sperantes in se, et in sua uanitate persistunt, mendaciis et deceptionibus furtim, et per latrocinia sola terrena et transitoria querunt. Et hoc est quod ait: »Mendaces filii hominum in stateris.« Et mensura, pondus et statera eorum dolosa dicitur a Scriptura. Abominabilis est dolus. Illi quoque in stateris mendaces sunt qui iniuste iudicantes personam attendunt. Siue etiam in deceptionibus idem sunt, et ipsi qui in deceptionis magisterio non differunt.  Unde et subditur, »de uanitate sua in idipsum.«

»Nolite sperare in iniquitate. Et rapinas nolite concupiscere.« Hoc autem exponit: »Diuitie si affluant, nolite cor apponere.« Nam et Apostolus hoc dicit: »Precipe diuitibus huius seculi non superbe sapere, nec sperare in incerto diuitiarum .« Unde et Dominus ait: »Facite uobis amicos de mammona iniquitatis ;« ostende tales diuitias iniquas esse, presertim si de rapinis 424 et deceptionibus coinquinentur.

»Semel locutus est Deus. Duo hec audiui: quia potestas Dei est, et tibi, Domine, misericordia, quia tu reddes unicuique secundum opera sua  .« Semel locutus est Deus, et secundo id ipsum non  repetit. Ille semel loquitur, cuius uerbum firmum, stabile et immutabile est. Scilicet contra fallaces homines est qui semper suos uariant sermones, ut quod potissimum quis dixerit, non facile interpretari ualeat. Semel igitur locutus est Deus, quia sicut ipse ait: »Celum et terra transibunt, uerba autem mea non transibunt .« Illo igitur loquente, dicit Propheta, siue Ecclesia: ego quidem duo hec audiui quia potestas et misericordia Dei est. Que potestas? dicat ipse. »Potestatem, inquit, habeo ponendi animam meam, et iterum sumendi eam .« Hanc potestatem nullus alius habuit, ut poneret animam suam quando uellet, et susciperet quando uellet. De misericordia uero quod attinet dicere? Si nimirum misericordiam  non habuisset, pro nobis mortuus non fuisset. Cum enim aliquando dixisset discipulis suis quia oporteret eum tradi et crucifigi; et beatus Petrus responderet: »Absit a te, Domine, non fiet istud!« ut hanc misericordiam se habere ostenderet respondit, dicens: »uade post me, Satanas, quia non sapis que Dei sunt, sed que hominis .« Hec sunt illa duo excellentissima que, Domino loquente, Propheta se audiuisse dicit. Quod autem sequitur, quia tu reddes singulis secundum opera eorum, ad potestatem refertur, ut qui bene tantam misericordiam habuit, potestatem illam quoque habuisse dubitari non possit. Nullus enim alius est qui reddere possit unicuique secundum opera sua, nisi solus Deus Pater, et Filius, et Spiritus sanctus.  Habuit igitur potestatem sicut uoluit et ponendi et sumendi animam suam, qui habet potestatem reddere singulis secundum opera sua.



PSALMUS LXII. PSALMUS DAuID, CUM ESSET IN DESERTO IDUMAEAE. .

Idumea terrena et sanguinea interpretatur. Significat autem mundum istum, qui maxima ex parte a terrenis et sanguineis habitatur. Ex eo igitur tempore  psalmus iste cantatur, et clare resonat in Ecclesia, ex quo Saluator noster cepit esse in deserto Idumee, id est in hoc mundo, uel in Iudea. De hoc deserto dicit Ioannes Baptista: »Ego sum uox clamantis in deserto .«

»Deus, Deus meus, ad te de luce uigilo  .« »Nox, inquit, precessit, dies autem appropinquauit .«---»uenit lux uera, que illuminat omnem hominem uenientem in hunc mundum .«---»Surge itaque, illuminare, Ierusalem, quia uenit lumen tuum, et gloria Domini super te orta est .«---»Populus enim, qui sedebat in tenebris uidit lucem magnam .« A tempore itaque huius lucis et huius diei uigilat Ecclesia, secundum hoc quod Apostolus uigilare  precepit. »uigilate, inquit, et orate, state in fide, uiriliter agite, confortamini in Domino; omnia uestra in caritate fiant .« Hic est modus uigiliarum. Sic et Dominus nos uigilare iubet, quia nescimus diem neque horam.

»Sitiuit in te anima mea, quam multipliciter tibi caro mea.«---»Beati qui esuriunt et sitiunt iustitiam, quoniam ipsi saturabuntur .« Sitiuit in te anima mea, id est amore et desiderio tui, te uidere, ad te uenire, tecum esse desiderans. Et hanc sitim patitur anima mea, caro uero multo maiorem, utpote que maioribus angustiis et tribulationibus premitur. Et hoc est quod ait: »Quam multipliciter tibi caro mea.« Hinc est enim quod Apostolus ait: »uanitati enim creatura subiecta  est non uolens, sed propter eum qui subiecit eam in spe; quia ipsa creatura liberabitur a seruitute corruptionis in libertatem glorie filiorum Dei .«

»In deserto, et inuio, et inaquoso, sic in sancto apparui tibi, ut uiderem uirtutem tuam et gloriam tuam.« Hec est igitur causa tante sitis tantique desiderii. Quia sicut Apostolus ait: »Cum adhuc peccatores essemus, Christus pro impiis mortuus est .« Si enim pro impiis mortuus est, per eum item iustificati esse putamus. Sic igitur apparui tibi in deserto, et tale me tibi manifestaui inter impios et peccatores, ut uirtutem tuam et gloriam tuam uidere merear. Hanc uirtutem  et hanc gloriam soli Christiani adhuc in hoc 425 mundo positi in speculo, id est per speculum et uidere et cognoscere possunt. Ceteri uero non possunt. Istum speculum, imo speculum speculorum Saluator noster est, qui tales nos fecit, et sic mentis nostre oculos illuminauit et purificauit, ut eius uirtutem et gloriam intelligere ualeamus. Hanc autem uirtutem et gloriam Petrus, Iacobus et Ioannes pre ceteris uidere meruerant, qui eum in monte transfiguratum uiderunt . Erat autem mundus  iste, priusquam Dominus ueniret, desertus et adeo derelictus, et sine uia que ad patriam duceret, et sine aqua sapientie, que nos lauaret et sanaret. Omnia autem hec, ut non ex suis meritis, sed ex sola Dei misericordia se habuisse ostenderet, subdidit, dicens:

»Quia melior est misericordia tua super uitas, labia mea laudabunt te.« Melior est misericordia Dei quam uita, quia et uitam dat, et multa alia super ipsam uitam, sine quibus misera est omnis humana uita. Unde et merito ab omnibus fidelibus suis laudandus est semper et glorificandus.

»Sic benedicam te in uita mea, et in nomine meo lauabo manus meas; sicut adipe et pinguedine repleatur anima mea.« Bonus adeps et bona pinguedo quibus anima impinguatur, per que uidelicet  fides, spes, et caritas, et cetere uirtutes significantur, sine quibus omnis anima tenuis et debilis misera est, et a suis aduersariis se defendere non potest. Ut igitur tali adipe et tali pinguedine repleatur anima nostra, benedicamus et glorificemus Deum in tota uita nostra, et ad bonum opus faciendum leuemus manus nostras, et quidquid facimus, in nomine Domini faciamus. »Et labia exsultationis laudabunt nomen tuum.« Sola labia sanctorum sunt labia exsultationis; quia quidquid dicunt, quidquid cantant et predicant, et sibi ipsis, et credentibus et obedientibus gaudium pariunt, et exsultationem. Cetera uero labia non sunt exsultationis, sed potius tristitie et meroris, que non docent nisi uanitatem, immunditiam et iniquitatem.

 »Sic memor fui tui super stratum meum, in matutinis meditabor in te.« Sic itaque memor fui tui usque nunc super stratum in matutinis, in omni tempore meditabor in te, ut adipe et pinguedine repleatur anima mea. Impii homines et peccatores in nocte et in tenebris sunt. Sancti uero in matutinis, utpote qui ueritatis lumen uident et soli iustitie appropinquant. »Quia factus es adiutor meus  .« Merito itaque tui semper memor fui, et memor ero, quia ubique et in omnibus necessitatibus meis factus es semper adiutor meus.

»Et in uelamento alarum tuarum exsultabo, adhesit anima mea post te: me suscepit dextera tua.« Quid per alas Dei, nisi perfectiones intelligamus?  Tot sunt ale, quot sunt angeli et uirtutes, sacrarum Scripturarum testimonia, quibus fideles suos protegit atque defendit. Inter has autem alas, caritas, pietas et misericordia mihi precipue esse uidentur. »Adhesit anima mea post te, me suscepit dextera tua.« Non despexisti quid dicat anima mea, que per fidem et dilectionem tibi adherebat, et post te tui amoris desiderio capta currebat; sed extendisti dexteram tuam, et suscepisti me, et de luto profundi extraxisti me.

 »Ipsi uero in uanum quesierunt animam meam, introibunt in inferiora terre, tradentur in manus gladii, partes uulpium erunt.« In uanum quidem, quia tu eam dextera tenebas, et defendebas et sub uelamento alarum tuarum protegebas. Ipsi, inquit, quos melius tu nosti, inimici mei »in uanum quesierunt animam meam, introibunt in inferiora terre: tradentur in manus gladii, partes uulpium erunt.« Inferiora terre loca penarum sunt, ubi impii cruciantur. Sed per manus gladii quid, nisi omnia tormentorum genera significantur? uulpes uero maligni spiritus sunt, fraudulenti semper, et deceptores, qui istos quidem in partes suscipient; quoniam agni ab hedis, et iusti a peccatoribus diuidentur.

»Rex uero letabitur in Deo, laudabuntur omnes  qui iurant in eo, quia obstructum est os loquentium iniqua.« Iudicatus est Christus, et damnatus, et crucifixus, sed secundum humanitatem. Iudicabit igitur Christus, sed secundum humanitatem iudicabit. »Pater enim non iudicat quemquam, sed omne iudicium dedit Filio .« Ille iudicabit, quibus potitur, quia »in nomine Iesu omne genu flectetur celestium, terrestrium et infernorum .« Ille iudicabit de quo dicitur: »Et uidebit eum omnis oculus, et qui eum confixerunt .« Neque enim diuinitatem ipsam impii uidere poterunt, qui uix ipsam humanitatem super solis radio glorificatam uidebunt; quibus et dicetur: »Tollantur impii, ne uideant gloriam Dei .« Sedebit igitur  Christus in iudicio cum senatoribus terre, et cum principibus populi sui, et tunc quidem letabitur in Domino de tanta gloria diuinitatis sibi concessa; quia, sicut alibi dicitur: »Magna est gloria eius in seculum seculi,« tecum quoque laudabuntur omnes, qui iurant in eo. Quomodo laudabuntur? »Esuriui, inquit Dominus, et dedistis mihi manducare; sitiui, et dedistis mihi bibere; hospes fui, et collegistis me; infirmus, et uisitastis me .« Et iste quidem sanctorum laudes in Euangelio scripte sunt; sed alias 426 futuras non dubitamus. Omnes autem Christiani in Domino iurant, et sine iuramento ad fidem nemo suscipitur. Quomodo autem iurant, et quid iurent, notissimum est, et expositione non eget. »Quia obstructum est os loquentium iniqua.« Boni,  inquit, laudabuntur a Domino; mali uero a nullo laudabuntur; quia nemo erit, qui ad laudandum, uel excusandum uel defendendum os aperire audeat.



PSALMUS LXIII. IN FINEM, PSALMUS DAuID.

Hic, inquit, psalmus referatur in finem, id est ad Christum, in quo ipsius passionis mysterium continetur.

»Exaudi, Deus, orationem meam, cum tribulor, a timore inimici eripe animam meam.« Sepe iam diximus quia, quando Saluator noster aliquid orat, aliquid petit et aliqua re indigere uidetur, totum ad humanitatem referendum esse. Ipsa quoque humanitas non pro se orat, sed pro nobis; quia quidquid  est in eius uoluntate, hoc est et in eius potestate. Ipsum igitur orasse, uoluisse fuit. Sed nos eius uoluntatem scire non possumus, nisi per orationem, quia neque nostras uicissim cognoscere possumus, nisi per allocutionem. Necesse itaque habuimus ut eius uoluntas diceretur nobis, quia aliter eam intelligere non poteramus. Est igitur Propheta internuntius inter nos et uoluntatem Christi, quia quod ibi uidet nobis annuntiat, atque ipsam uoluntatem orantem introducit. Clamet igitur, et iterum clamet uoluntas Christi, et Propheta nobis annuntiet hoc, quod uidit et audierit in uoluntate Christi. »Exaudi, inquit, Deus, orationem meam,« et modo exaudi, quia modo tribulor, et a timore inimici eripe animam meam. Inimicus iste diabolus, et populus Iudaicus intelligitur,  qui Christi animam auferre conabatur.

»Protexisti me a conuentu malignantium, et a multitudine operantium iniquitatem.« Non habebat necesse diu orare, cuius uoluntas tam subito exaudiebatur. Similiter enim in ipso erant et uoluntas et uoluntatis effectus; neque prius uelle aliquid poterat, quam habere quod uellet. Quid enim est inter petitionem et exauditionem, nisi quia utrumque simul dici non potest? Statim enim, ut dixit, »a timore inimici eripe animam meam;« illico se exauditum esse ostendens, subdidit, dicens: »Protexisti me a conuentu malignantium.« Poterat itaque Christi uoluntas precedere orationem, sed non precedere exauditionem. Ille igitur qui antequam peteret exauditus erat, quid ei petere uel orare necesse  erat? »Protexisti me, inquit, a conuentu malignantium, et a multitudine operantium iniquitatem;« quia nisi ego uoluissem, nullam in me potestatem habere potuissent. Et ego quidem nichil passus sum, nisi quod uolebam; quamuis illi multa fecerunt in me, que facere non debuissent. Que sint autem illa, Propheta narrante, audiamus.

»Quia exacuerunt ut gladium linguas suas, intenderunt arcum, rem amaram, ut sagittent in occultis immaculatum.« Propheta loquitur, et Christi passionem per ordinem narrat. »Exacuerunt, inquit, Iudei, ut gladium linguas suas,« quoniam communicato consilio ad Saluatoris nostri accusationem pariter se preparauerunt. Intenderunt uero arcum, ut sagittent in occultis immaculatum; quoniam  inter se constituerunt, ut simul omnes una uoce clamarent. De doloso arcu dolose et inique sagitte iaculantur. De corde impio et iniquo, impia et amara sententia procedit. Maledicte lingue, maledicta manus, maledicte sagitte, que tantum scelus facere non timuerunt. Quare quidem tentus est, quia consiliumillud iniquum perditionis et deprauationis in secreto inuentum est. Sagitte uero in manifesto misse sunt, quia palam, et cunctis audientibus et semel et iterum Crucifige acclamatum est. Quot fuerint uoces clamantium, tot fuerunt et sagittarii sagittas illas mortiferas iaculantes. Sed melius sequentia manifestabunt.

»Subito sagitabunt eum, et non timebunt: firmauerunt  sibi sermonem nequam.« Subito sagittabunt eum, et quidem subito. Cum enim Pilatus dixisset, »quem uultis uobis de duobus dimitti, Barabbam an Iesum, qui dicitur Christus?« responderunt Iudei dicentes, »Barabbam.« Cumque ille dixisset: »Quid igitur faciam de Iesu, qui dicitur Christus?« illi subito sine consilio, sine ratione, sine criminatione, sine iudicio, et legis sententia, et uoluntate, quasi phrenetici et insani clamauerunt, dicentes, »Crucifigatur .« Hoc est igitur quod ait, subito sagittabunt eum, quia non solum sagittauerunt; sed sicut modo diximus, subito et ante audientiam sagittauerunt eum. »Et non timebunt.« Miratur Propheta, non tantum quia hoc fecerunt, uerum etiam quia facere non timuerunt.  Et peius quidem est peccare cum audacia, quam cum timore. Et mirum ualde, quod isti non timebant qui talem tantumque hominem morti condemnabant, quem immaculatum, sanctum et iustum non dubitabant. Quem illis ipsis diebus uiderant Lazarum iam quatriduanum a morte resurrexisse. Qui, ipsis uidentibus, cecos illuminauit, leprosos 427 mundauit, paralyticos curauit, demonia fugauit, et alia multa et stupenda inter eos operatus est que sicut ipse nemo alius fecit. Quomodo ergo non timuerunt; »quia firmauerunt sibi uerbum malum.« Multa uiderat Propheta de Christi passione, et de Iudeorum impia machinatione, que ipsi quoque euangeliste non narrant. Ostendit enim in iis uerbis quia Iudei hoc uerbum malum inter se firmauerant  et iurauerant, quod Dominum et Saluatorem nostrum sine ulla retractatione interfecissent. Et ideo fortasse non timebant, quia si uicissim hoc perficere hortabantur, unde et simul consiliati erant.

»Disputauerunt ut absconderent laqueos: dixerunt: Quis uidebit eos?« Disputauerunt, inquit, et inter se diutius tractauerunt quo eum dolo et falsis asertionibus conuincere possent. Coniurati omnibus modis preualere nitebantur contra quem iniustam causam se habere sciebant. Quid enim nisi laquei erant omnes ille deceptiones, quas contra Saluatorem nostrum in abscondito machinabantur? Quas quidem tam sapienter, tam callide et astute facere arbitrabantur, ut nemo preter se cognoscere  et intelligere posset. Et hoc est quod sequitur: »Dixerunt: Quis uidebit eos?« Et ego e contra dico: quis ibi erat tam insipiens qui eos non cognosceret, et non uideret quod omnia quecunque faciebant dolose fraudulenterque agebant?

»Scrutati sunt iniquitatem, et defecerunt scrutantes scrutinio.« Scrutati, inquit, sunt, multumque in hoc laborauerunt, ut aliquam iniquitatem inuenire potuissent que deceptioni et accusationi apta esse uideretur. Et scrutantes defecerunt, quia nichil tale in illo suo scrutinio inuenire potuerunt.  Sic enim dicit euangelista, quia cum multi falsi testes accessissent aduersus eum, nouissime uenerunt duo falsi testes, dicentes: Hic dixit: Possum destruere hoc templum manufactum, et in triduo excitabo aliud non manufactum . »Et non erat, inquit, conueniens testimonium illorum;« et sic quidem deficiebant omnes scrutantes scrutinio. Preualuerunt tamen, et fallendo, mentiendo, decipiendo, damnando, Crucifige clamando, tandem ad mortem et ad crucem eum traxerunt. Et hoc est quod dicitur: »Accedet, inquit, homo ad cor altum, et exaltabitur Deus.« Accedit, inquit, homo ad crucem, et optime diximus: accedet homo, quia, cum simul Deus esset et homo, solus tamen homo crucifixus est. Accessit igitur  homo, sed non qualiscunque homo, sed cor altum, sublime et profundum, omnisque sapientie et scientie plenum, de quo Apostolus ait, quia in ipso requiescit omnis plenitudo diuinitatis corporaliter . Hic est ille flos de quo Isaias ait; quia »in ipso requiescet spiritus Domini, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini .«---»Et exaltabitur Deus.« Hoc est enim quod ipse Dominus ait: »Sicut Moyses exaltauit serpentem in deserto; ita exaltari oportet Filius hominis .« Quod Iudei intelligentes, dixerunt: »Quis est iste Filius hominis? nos audiuimus ex lege, quia Christus manet in eternum. Quomodo ergo tu dicis quia  oportet exaltari Filium hominis?«  Exaltatus est igitur in cruce Dominus, ut, sicut ipse ait, omnia traheret ad seipsum. Quidam codices habent: »Accessit homo ad cor altum,« per quod intelligimus quia post Christi passionem liber apertus est qui septem sigillis signatus erat . Accessit homo ad cor altum, id est ad maiorem et spiritualem intelligentiam. Et Deus exaltatus est in cordibus illorum, qui ad cor accedere meruerunt. In illorum corde exaltatur Deus qui, eius altitudinem et magnificentiam bene et catholice intelligentes, eum sicut dignum magnificant et exaltant. Exaltatur autem et aliter Deus, quia tanto sublimius mentis nostre intuitum fugit, quanto de eo subtilius cogitamus, et interioribus oculis eum uidere  desideramus. Unde et in Canticis canticorum Ecclesie dicitur: »Auerte oculos tuos, quia ipsi me auolare facerunt .« Et Salomon dicit: »Tentaui sapientiam  , et ipsa longius recedet a me .« Moysique cum Dei faciem et maiestatem uidere optaret, dictum est: »Non uidebit me homo, et uiuet .«

»Sagitte paruulorum facte sunt plage eorum, et pro nichilo habuerunt.« Sagitte paruulorum, quia leui impetu feriunt, aut nullas, aut paruissimas plagas facere possunt  . Talia autem computantur  a Domino omnia illa uerba et insidie Iudeorum, quia quantum ipse uoluit et ipse permisit, tantum et non amplius aduersus eum potuerunt. Pro nichilo igitur inutiliter et sine causa tales sagittas Iudei habuerunt, quibus contra Dei uoluntatem nichil facere ualuernut; sed potius semetipsos suis sagittis uulnerarunt. Et hoc est quod ait: »Contra eos lingue ipsorum.«

»Conturbati sunt omnes, qui uidebant eos, et timuit omnis homo.« Isti sunt de 428 quibus in Euangelio dicitur quia »Omnis turba eorum qui simul aderant ad spectaculum istud, et uidebant ea que fiebant, percutientes pectora sua reuertebantur .« Inter quos et centurio glorificabat Deum, dicens: »uere iustus erat homo  iste .«---»Stabant autem iusti et noti eius a longe, et mulieres que secute erant eum a Galilea hec uidentes .«---»Omnes igitur conturbati sunt,« uidentes eos tam crudeliter et impie agere. »Et timuit omnis homo;« et qui non timuit et de tanta crudelitate non doluit, diabolus fuit, et non homo. Et hec quidem de Saluatoris nostri passione dicta sint. Hic autem quid apostoli demum fecerint audiamus.

»Annuntiauerunt opera Dei, et facta eius intellexerunt.« Hoc est enim quod in Euangelio dicitur: quia »profecti predicauerunt ubique, Domino cooperante, et sermonem confirmante, sequentibus signis .« Ipsi, inquit, annuntiauerunt opera Dei et mirabilia eius, que per seipsum et fideles  suos operatus est. Et omnes populi, tribus et lingue ea audientes facta eius intellexerunt, et a sua infidelitate ad fidem conuersi in Christum Dominum crediderunt.

»Letabitur iustus in Domino et sperabit in eo, et gloriabuntur omnes recti corde.« Amodo ergo letabitur iustus in Domino, qui prius in mundi huius uanitatibus et uoluptatibus letabatur. Et sperabit in eo, qui antea sperabat in incerto diuitiarum. »Et laudabuntur omnes recti corde.« Sicut omnes recti corde laudandi sunt; ita subdoli et fallaces reprobandi. Rectum cor ille habet qui a ueritate et rectitudine non recedit; sicut e contra  illi prauum cor habent, qui illum sequuntur, de quo scriptum est:. »Quia ab initio mendax fuit, et in ueritate non stetit .«



PSALMUS LXIu.  IN FINEM, PSALMUS DAuID. CANTICUM IEREMIAE ET EZECHIEL DE uERBO PEREGRINATIONIS QUANDO INCIPIEBANT PROFICISCI .

Hunc psalmum scripsit Dauid de Babylonis captiuitate, et dicit hunc esse canticum Ieremie et Ezechiel, quoniam et ipsi de eadem captiuitate scripserunt, et in ea fuerunt. Quod autem Dauid prophetauit et scripsit, hoc Ieremias simul cum Ezechiele, sustinuit et uidit. Isti enim duo prophete simul cum aliis in captiuitatem ducti sunt, eosque consolabantur,  et equo animo esse admonebant, et dicebant, post annos septuaginta duos in patriam eos redituros esse, et interim ciuitatem restaurandam, et templum reedificandum, et hymnos et psalmos ibi canendos esse predicabant. Hoc autem faciunt quotide episcopi et sacerdotes in Ecclesia, qui per duos illos prophetas significantur, et post annos septuaginta, omnes sanctos, qui in huiusmodi captiuitate tenentur, ad patriam celestis Ierusalem redituros esse confirmant. Quid enim per annos septuaginta, nisi totam hanc uitam presentem intelligamus? Septies namque decem, uel decies septem, septuaginta, faciunt. Sed uterque ille numerus uniuersitatem significat; quoniam et in decem omnes numeri, et id septem omnes dies continentur.

 »Te decet hymnus, Deus, in Sion, et tibi reddetur uotum in Ierusalem.« Uterque populus loquitur de captiuitate liberatus: alter Babyloniorum, alter demoniorum. Quanto tempore  in captiuitate fui, non potui te laudare, quia et dura captiuitate comprimebar, neque conueniens mihi uidebatur ut cantarem canticum Domini in terra aliena. Nunc autem quia liberati sumus, multum decet ut laudes tuas et hymnos tuos cantemus, et clarissime resonemus tibi in Sion, et uota nostra, que tibi uouimus in captiuitate, nunc reuersi, reddamus tibi in Ierusalem. Hoc ipsum dicere possunt illi quoque  qui per penitentiam 429 sunt liberati, et sacramentis Ecclesie reconciliati.

»Exaudi orationem meam, ad te omnis caro ueniet.« Exaudi, inquit, orationem meam, ut totus mundus et purificatus ueniam ad te, qui ex hoc multis modis me maculatum esse confiteor, et cognosco, quod tanto tempore inter homines iniquos, et inter uitia et peccata conuersatus sum. Scio enim et certus sum quia omnis caro ad te ueniet. Hoc est enim quod per prophetam Dominus ait: »uiuo ego, dicit Dominus, quia mihi curuabitur omne genu et confitebitur omnis lingua .« Unde et Apostolus ait: »Omnes enim siue boni, siue mali astabimus ante tribunal Christi .«

»uerba iniquorum preualuerunt super nos, et  impietatibus nostris tu propitiaberis.« Ideo enim multa indiget purificatione multaque misericordia, quia uerba iniquorum preualuerunt super eum, et maculauerunt eum. Sed bonam spem habe, quia Dominus miserebitur eius.

»Beatus quem elegisti et assumpsisti  , inhabitabit in atriis tuis.«---»Multi sunt uocati, pauci uero electi .« Sed beatus ille, quem Dominus sua pietate elegit, et de tanta hominum multitudine sibi assumpsit: iste enim perire non poterit, sed absque ulla dubitatione bona sibi predestinata percipiet. Et iste quidem habitabit in tabernaculis eius, et de quibus ipse Dominus ait: »In domo Patris mei mansiones multe sunt .«

»Replebimur in bonis domus tue, sanctum est  templum tuum, mirabile in equitate.« Prius, inquit, quam ueniamus ad illa tabernacula tua, ad que utinam aliquando peruenire ualeamus! replebimur hic in bonis domus tue, per quam S. Ecclesia significatur. Sed quis enumerare ualeat que et quanta bona sunt in Ecclesia Dei, quibus quotidie fideles satiantur et implentur? Hic habemus omnes libros utriusque Testamenti: hic habemus, et multos alios, quos SS. Patres ediderunt nobis: hic habemus Christi corporis et sanguinis diuitias et delicias inenarrabiles. Hec sunt igitur illa bona de quibus hic dicit: »Replebimur in bonis domus tue,« de qua uidelicet domo subditur: »Sanctum est templum tuum, mirabile in equitate.« Non solum, inquit, illa superna tabernacula sancta sunt,  quibus utique nulla alia tabernacula comparari possunt. Sed etiam hoc templum Dei, quod in terris est sanctum et uenerabile est. »Et mirabile in equitate.« uides, quia de equitate laudatur Ecclesia; sed pauci sunt illi, ad quos laus ista peruenire uidetur. Sic enim de ea dicitur, quia »non habet maculam neque rugam ,« quod quidem si ad uniuersitatem referatur, stare non potest.

»Exaudi nos, Deus salutaris noster, spes omnium finium terre, et in mari longe.« Exaudi, inquit, nes,  Deus salutaris noster, cuius sanguine saluati et redempti sumus, in quo sperant, et per quem se ab omni malo liberari confidunt omnes fines terre, per quos tota uniuersalis et catholica Ecclesia significatur. Per eos uero, qui sunt in mari longe Scotos et Britannos, et alias maris insulas intelligere possumus.

»Preparans montes in uirtute tua, accinctus potentia, qui conturbas fundum maris, sonum autem fluctuum eius quis sustinebit?« Tu, inquit, exaudi nos, qui preparas montes in uirtute tua, per quos apostolos et doctores intelligimus, qui sapientie sermone et religione omnibus aliis sublimiores sunt  . Hos autem preparauit Dominus ad pugnandum et ad predicandum, ad hereticos conuincendum  et totum populum gubernandum et regendum. Est autem Dominus accinctus potentia, et tanta talique potentia, ut nemo sibi resistere ualeat. Unde et alibi dicitur: »Accingere gladio tuo super femur tuum .« De talibus autem gladiis scriptum est: »Et gladii ancipites in manibus eorum .« Unde et Apostolus ait: »uiuus est sermo Dei, et efficax, et penetrabilior omni gladio ancipiti .« Ille igitur est accinctus potentia, qui tali gladio armatus est. Conturbat quoque Dominus fundum maris, sicut ipse per Isaiam dicit: »Ego Dominus qui conturbo mare, et intumescunt fluctus eius .« Quid per mare nisi mundus iste significatur? De quo alibi dicitur: »Hoc mare magnum et spatiosum, illic reptilia,  quorum non est numerus .« Audiamus ergo quomodo hoc mare conturbatur a Domino: »ueni, inquit, ignem mittere in terram; et quid uolo, nisi ut accendatur?«  »Non ueni pacem mittere, sed gladium .«---»Ex hoc erunt quinque in domo una, duo in tres, et tres diuidentur in duos .« Sic igitur conturbat Dominus fundum maris, quando bonos separat a malis, et alios contra alios insurgere facit; dum alii iustitiam impugnant, et alii usque ad mortem pro iustitia pugnant. »Sonitum fluctuum eius quis sustinebit?« Habet hoc mare et bonos et malos fluctus. Boni fluctus boni homines sunt, mali autem fluctus mali homines. Clamant  isti et illi, et tantum sonum multoties reddunt, ut se uicissim sustinere non ualeant, nec isti, nec illi. Nam neque boni audire uolunt fatuitates malorum, neque mali sustinere et recipere uolunt salutiferas uoces bonorum. 430 Fit autem multoties, ut illi qui sanctorum uoces audire dedignantur, uisis signis et miraculis, conuertantur. Unde et subditur:

»Tnrbabuntur gentes, et timebunt omnes qui habitant fines terre a signis tuis.« uidentes enim signa que sancti apostoli faciebant, iidem ipsi qui prius eorum predicationem deriserunt, mox conturbati  et in admirationem conuersi, Christum timere incipiebant; in cuius nomine tam mira et stupenda fieri uidebant.

»Exitus matutini, et uespere delectabis. Bonus exitus, in quo Dominus delectatur. Et alius quidem fuit exitus Isrel de Aegypto, et domus Iacob de populo barbaro. Delectatur itaque Dominus exitus illorum qui exeunt et fugiunt de cetu malorum. Matutinus est ille exitus qui cito uel in primeua etate fit: uespere autem qui sero uel ultima etate fit. Omnes tamen recipit Deus, et primis et nouissimis denarium tribuit. Recordare illius Euangelii, in quo paterfamilias conducit operarios in uineam suam .«

»uisitasti terram, et inebriasti eam, multiplicasti  locupletare eam.« Miratur Propheta de tam subita omnium gentium conuersione, et de tanto populo undique ad Ecclesiam confluente. Atque in hoc non immerito terram a Deo uisitatam esse dicit. Unde est etiam illud: »Benedictus Dominus Deus Isrel, quia uisitauit, et fecit redemptionem plebis sue .« Inebriauit autem Deus terram ab ubertate domus sue, et torrente uoluptatis sue potauit eam, per quod nimirum S. Spiritus gratias intelligimus, quibus Ecclesia inebriata omnibus linguis loquitur, et omnes Scripturas exponit, et terrenorum omnium oblita a stultis hominibus, non ebria tantum, sed etiam insana esse putatur. Bona ebrietas que sic homines conuertere potest. Sed quid est: »Multiplicasti locupletare eam«, nisi multipliciter  locupletasti eam? Multipliciter quidem; quia sapientia et scientia, fortitudine et pietate, uirtutibus et honestate, gloria et honore, et omnibus bonis que a uiro iusto desiderari possunt.

»Flumen Dei repletum est aqua; parasti cibum illorum, quia ita est preparatio eius.« Quid mirum, inquit, si terra inebriata est, que tanto flumine irrigatur? Hoc est illud flumen de quo alibi dicitur: »Fluminis impetus letificat ciuitatem Dei .« Et hoc quidem flumen repletum est aqua, quia septem sunt gratie Spiritus sancti, de hoc uno flumine procedentes, quibus omnes habitantes in terra reficiuntur et satiantur. Unde et subditur: »Parasti cibum illorum, quia ita est preparatio  eius.« Hec aqua, et cibus, et tota refectio est. Et hunc preparauit Dominus cibum sanctorum suorum, quia sine hoc cibo ad tantum laborem tolerandum preparari non possent.

»Riuos eius inebrians, multiplicans generationes eius, in stillicidiis suis letabitur, dum exoritur  .« Habet et hec aqua suos riuos per quos assidue currit, et fluit. Isti autem sunt episcopi et sacerdotes qui omnibus aliis necessaria subministrant, et ad quos, quasi ad riuos, sua uascula deferentes, alii plus, alii minus, pro sensus capacitate, inde suscipiunt. Dicatur ergo; Tu, Domine,  parasti hanc aquam cibum illorum, riuos eius inebrians, et multiplicans generationes eius, quod utique non fecisses, nisi eius riuos inebriasses, et eius generationes multiplicasses. Si enim in riuis non inueniretur, ubi hec aqua quereretur? Sed quia riui ebrii sunt, quicunque eam querunt, paratam inueniunt. Multiplicat autem Dominus huius aque generationes, quia multi et innumerabiles sunt, qui quotidie ex ea renascuntur, nullus enim in Ecclesia est qui inter eius generationes non computetur. Et diuites, et pauperes, et quicunque in Ecclesia sunt, omnes eius filii sunt. »Nisi enim quis renatus fuerit ex aqua et Spiritu sancto, non intrabit in regnum Dei .« Aqua igitur est que foris, et aqua que intus homines lauat: sed altera uideri  potest, altera uero uideri non potest. »In stillicidiis suis letabitur, dum exoritur.« Statim, inquit, ut hec aqua a flumine suboritur et deriuatur, in stillicidiis suis letatur. Eos quos riuos superius dixerat, nunc stillicidia uocat. Quamuis per stillicidia illi qui riuis inferiores et minoris meriti sunt conuenienter intelligi possunt. Quicunque igitur ille est in quem defluit aqua Spiritus sancti, statim in ipso exortu spirituali letitia letificatur.

»Benedicens corone anni benignitatis tue, et campi tui replebuntur ubertate.« Et hoc quidem superioribus iungitur, et tale est ac si diceret: Tu quidem riuos eius inebrians, et generationes multiplicans, et coronam benedicens, facis ea que superius dicta sunt. Annus autem benignitatis Dei ex eo  tempore cepit, ex quo Saluator noster in hunc mundum uenit. De quo anno ipse Dominus ait: »Spiritus Domini super me, propter quod unxit me, euangelizare pauperibus misit me, predicare captiuis remissionem, cecis uisum, et annum acceptabilem Domino .« De quo et Apostolus dicit: »Ecce nunc tempus acceptabile, ecce nunc dies salutis .« Totus autem hic annus coronatus est, quia quotidie fideles contra uitia et malignos spiritus preliantur, uincunt et coronantur. 431 »Nemo autem, dicit Apostolus, coronabitur, nisi legitime certauerit .« Omnes autem anni usque ad hunc annum sub maledictione fuerunt; sed iste annus, et corona huius anni Christi benedictionem suscipere meruit. Notandum  tamen quod non annum, sed anni coronam Dominus hic benedicere dicitur, per hoc solos pugnatores et uictores hanc benedictionem habere intelligamus. »Et campi tui replebuntur ubertate.« Campi Dei, singule Ecclesie sunt utriusque Testamenti fecunditate, et sancti Spiritus ubertate omniumque uirtutum abundantia replete. Sterilis erat omnis terra que in primo homine maledicta fuerat; sed in Saluatore nostro benedictionem simul et fecunditatem accepit.

»Pinguescent fines deserti, et exsultatione colles  accingentur.« Per fines deserti illos intelligimus qui, quamuis deserto propinqui sint, in deserto tamen non sunt; quoniam et si inter alios conuersantur, malos tamen non imitantur. Isti autem pinguescent, illa uidelicet pinguedine de qua in alio psalmo dicitur: »Sicut adipe et pinguedine repleatur anima mea .« Et illi quidem fines, qui sic pingues sunt, omnis boni operis fructificatione uberes sunt. »Et exsultatione colles accingentur,« per quos omnes illos intelligere debemus, quos religione, uirtute et sanctitate excellentiores in Ecclesia esse uidemus. Isti autem accincti sunt exsultatione, quia optimos gladios habent, quibus suos iugulant inimicos. Beati qui talibus gladiis sunt accincti, taliterque ad preliandum parati.

 »Induti sunt arietes ouium  , et conualles abundabunt frumento; etenim hymnum dicent.« uidetur hoc in loco illos arietes excludere, qui steriles sunt, et ouibus ad filiorum progeniem utiles non sunt. Illi igitur arietes, illi totius gregis doctores, et principes gloria et honore, ueste nuptiali et stola immortalitatis induti sunt, qui uerbo predicationis insistunt, multosque filios Domino generant.

»Et conualles abundabunt frumento.« Quid enim per conualles, nisi humiles, mites, simplices, mansuetos et totam fidelium multitudinem intelligamus? Qui aliunde, id est ab Ecclesie cultoribus, episcopis uidelicet et sacerdotibus, uerbi Dei sementem suscipientes, frumentum boni operis, laudis et iubilationis abundanter Domino reddunt. Unde et subditur:  »Etenim clamabunt, et hymnum dicent.« Hoc est ergo frumentum quod conualles Domino reddunt, et hic est fructus labiorum confitentium nomini eius. Nihil enim est in quo Deus amplius delectetur, quam in sacrificio laudis et iubilationis.



PSALMUS LXu. IN FINEM: PSALMUS DAuID. CANTICUM RESURRECTIONIS.

De illa resurrectione loquitur de qua Apostolus dicit: »Si consurrexistis cum Christo, que sursum sunt querite, ubi Christus est in dextera Dei sedens .« Qui uult resurgere, ut prius moriatur, necesse est. Unde et Apostolus ait: »Mortuus sum mundo .« Ipse autem seipsum resurrexisse, ait: »uiuo ego, iam non ego, uiuit uere in me Christus .« Et alibi: »Insipiens,  inquit, tu quod seminas non uiuificatur, nisi prius moriatur .« Bene igitur resurgit, qui uiuus moritur, et Deo uiuit, quales isti sunt qui in hoc psalmo iubilant et psallunt.

»Iubilate Deo, omnis terra, psalmum dicite nomini eius, date gloriam laudi eius.« Ecclesia loquitur, et hortatur omnem terram ad laudem Dei et iubilationem. Iubilatio ineffabile gaudium est quod de amore Dei in mente habetur. Psalmum dicere est in  psalterio cantare. In psalterio uero ille cantat, qui decem cordas sonat et tangit, id est, decem legis mandata custodit: »Iubilate, inquit, Deo, omnis terra;« ipse sit gaudium uestrum, et uita uestra: »Psalmum dicite nomini eius,« ut quecunque facitis, in eius nomine faciatis. Date gloriam nomini eius, ut iubilatio uestra, et cantatio uestra gloriosa et laudabilis fiat. Deum laudare quilibet potest, sed laudi gloriam dare perfectorum est, qui ea que cantant opere compleant. Et tales quidem bene psalmos dicunt, et bene in psalterio cantant, dulcemque et bene conuenientem omnium chordarum sonitum reddunt.

»Dicite Deo: Quam terribilia sunt opera tua: in multitudine uirtutis tue mentientur tibi inimici  tui.« Hoc est enim quod Apostolus ait: »Nunquid dicit figmentum ei, qui se finxit, cur me fecisti sic? An non habet potestatem figulus luti aliud facere uas in honorem, et aliud in contumeliam?«  »O altitudo diuitiarum sapientie 432 et scientie Dei, quam incomprehensibilia sunt iudicia eius, et inuestigabiles uie eius!«  Hoc nobis sufficiat, admiremur opera et iudicia Dei, non ea discutiamus que supra nos sunt nostramque scientiam excedunt. »In multitudine uirtutis tue mentientur tibi inimici tui.« Hoc autem tale ac si diceret: Propter multitudinem uirtutis et fortitudinis tue, non dimittent, quin tibi mentiantur inimici tui.

»Omnis terra adoret te, et psallat tibi, psalmum  dicat nomini tuo, Altissime.« Dignum est ut omnis creatura eum adoret a quo facta est. »Scriptum est enim: Dominum Deum tuum adorabis, et illi soli seruies .« Quid sit autem psallere, et psalmum dicere, superius diximus.

»uenite, et uidete opera Domini, quam terribilis in consiliis supra filios hominum.« uenite, inquit, et uidete opera Domini, que inferius in hoc psalmo continentur, et considerate quam terribilis et quam metuendus est in consiliis et in uoluntatibus suis, de omnibus que agit supra filios hominum. Et quia ea comprehendere non ualemus, sint tantum nobis in admiratione et gratiarum actione.

»Qui conuertit mare in aridam, et flumina pede pertransibunt, ibi letabimur in idipsum  .«  Per mare mundum, per aridam uero Ecclesiam intelligamus. Illud procellis et tempestatibus erigitur; hec firma semper et stabilis manet. Conuertit autem mare in aridam, quando gentiles et idololatre ad Ecclesiam transeunt et Christianorum fidem suscipiunt. Per flumina uero, quia aque multe, populi multi, diuerse huius mundi gentes et nationes significantur. Que autem flumina pede transire possumus, ea ingredi non timemus. Quando igitur sancti predicatores,  episcopi et sacerdotes secure et sine timore in populis predicant, tunc dicere possumus quia per flumina pede transeunt. »Ibi letabimur in idipsum.« Ubi prius erat timor, ibi letitia nuntiatur. Ibi ergo, id est in populis qui per flumina significantur, letantur modo sancti in idipsum, id est simul et communiter omnes. Omnium communis letitia est, quia una fides omnium est, nullus nulli contradicit, sed omnes pariter Christum laudant et benedicunt. De quo subditur.

»Quia dominatur in uirtute sua in eternum; oculi eius super gentes respiciunt: qui in ira prouocant, non exaltentur in semetipsis.« Solus Deus propria uirtute dominatur, quia omnipotens est et nullius eget auxilio. Unde et alibi dicitur: »Dixi Domino:  Deus meus es tu, quoniam bonorum meorum non eges .« Dominatur autem in eternum, quia »regni eius non erit finis .« »Oculi eius super gentes respiciunt,« ut eas custodiat, et ab omnium inimicorum defendat insidiis. De Iudeis autem quid dicis? »Qui in ira prouocant, non exaltentur in semetipsis.« Hec est illa domus exasperans, pro qua Propheta orare prohibetur. uideant igitur isti furibundi prouocatores et preuaricatores, ut non exaltentur in semetipsis, id est in uirtute et fortitudine sua, quia sublata est illis omnis fortitudo eorum et gloria. uidemus itaque quia Iudei abiiciuntur, et gentes eliguntur, ut adimpleatur quod scriptum est: »uocabo non plebem meam plebem meam, et non dilectam dilectam, et non misericordiam  consecutam misericordiam consecutam ;« et quibus dictum fuerat, »non populus meus uos,« illi uocantur filii Dei uiui. Et hoc est quod superius dixerat: »uenite, et uidete opera Domini, quam terribilis in consiliis super filios hominum.«

»Benedicite, gentes, Deum nostrum, et obaudite uocem laudis eius.« uos, inquit, gentes, que a Domino electe et in hereditatem uocate estis, »benedicite Dominum Deum nostrum, et auditam facite uocem laudis eius.« Sic enim in alia translatione habetur. Quid est autem auditam facite uocem laudis eius, nisi ea predicare, et annuntiare ea que pertinent ad gloriam eius? Quod autem hic dicitur: »obaudite uocem laudis eius,« sic uidetur esse dictum,  ac si dixisset: Quando laus eius annuntiatur, uos e contra ad audiendum et obediendum estote parati. Unde obedire, quasi obaudire dicitur.

»Qui posuit animam meam ad uitam, et non dedit commoueri pedes meos  .« Ecclesia una est, et ipsa pro omnibus loquitur. uiuunt igitur omnium fidelium anime, si Ecclesie anima uitam habet. Pedes quoque omnium fidelium firmi stant, si Ecclesie pedes non mouentur. Pedes autem eius sunt fides, constantia, et bona intentio.

»Quoniam probasti nos, Deus, igne nos examinasti,  sicut igne examinatur argentum.« Et in hac quidem examinatione quales isti pedes fuerint, satis probatum est; nisi enim firmi fuissent, in tanto discrimine stare non potuissent. In igne igitur quasi argentum examinati sunt sancti, per quem uidelicet ignem omnia tormentorum genere significantur.

»Induxisti nos in laqueum, posuisti tribulationes 433 in dorso nostro, imposuisti homines super capita nostra.« Hoc facere dicitur Dominus, quod cum prohibere possit, fieri permittit. Unde, et quotidie dicimus: »Et ne nos inducas in tentationem :« non quod ipse inducat, sed quia induci non prohibet. Laqueus iniquorum, omnis illorum fraudulenta deceptio et uiolentia est quibus uiros iustos capiunt et tenent sueque  subiiciunt potestati. Imposuit autem tribulationes super dorsa illorum, quia et uerberibus eos et multis modis affligi permittit. Unde et Apostolus de seipso dicit: »Ter uirgis cesus sum, et a Iudeis quinquies quadragenas una minus accepi .« Super capita uero eorum homines imposuit, uel spiculatores ad decollandum, uel qui quolibet alio modo eorum capitum haberent potestatem.

»Transiuimus per ignem et aquam, et induxisti nos in refrigerium.« Omnia, sicut diximus, tormentorum genera per ignem et aquam significantur. Sed inducti sunt in refrigerium, quia statim ut eorum anime, que de corpore exibant, in superne beatitudinis gloriam introducebantur.

 »Introibo in domum tuam, in holocaustis; reddam tibi uota, que distinxerunt labia mea.« Holocausta, inquit, offeram, atque per ipsa in domum tuam introibo. Holocaustum autem totum incensum interpretatur. Ille igitur offert holocaustum qui seipsum totum Domino immolat, paratus per omnia eius facere uoluntatem.

»Reddam tibi uota mea, que distinxerunt labia mea.« Quecunque, inquit, in corde meo facere disposui de tuo seruitio, omnia reddam, et nichil pretermittam.

»Hec locutum est os meum in tribulatione mea. Holocausta medullata offeram tibi cum incenso et arietibus, offeram tibi boues cum hircis.« Solent homines in angustiis et tribulationibus positi et  plura et maiora uota uouere. Hec, inquit, uota tibi persoluam, que locutus est os meum. Os interioris hominis, illud os est quod tibi soli loquitur, et a te solo sub silentio auditur. Holocausta medullata, inquit, holocausta plena, integra, leta et pinguia, et in nullo diminuta offeram tibi. Talis est illa hostia de qua Apostolus ait: »Obsecro uos per misericordiam Dei ut exhibeatis corpora uestra hostiam uiuentem, sanctam, Deo placentem, rationabile obsequium uestrum .« Offertur autem holocaustum cum incenso in odorem suauitatis, ut Domino placeat.  Sicut illa de quibus legitur: »Odoratusque est Dominus odorem suauitatis .« Hoc incensum offerebat Zacarias pater Ioannis Baptiste, de quo legitur: »Qui sorte exiit, ut incensum poneret in ordine uicis sue .« Unde et in Apocalypsi dicitur: »Quia stetit angelus iuxta aram templi, et data sunt ei incensa multa, ut adoleret ea ante altare aureum, quod est ante conspectum Domini .« Offeruntur autem et arietes in hoc holocausto, per quos apostolos intelligimus totius ecclesiastici gregis patres, et ductores et principes  . Offeruntur autem et boues, episcopi uidelicet et sacerdotes, a quibus ager Dei colitur, et aratur et ad uerbum uite suscipiendum preparatur. Hirci quoque in hoc holocausto Domino offeruntur,  per quos peccatores significantur, dura penitentia mundati et sanctificati. ualde medullatum est illud holocaustum, in quo talia et tanta offeruntur. Cum tali itaque holocausto mater nostra sancta Ecclesia in domum Dei se intraturam esse promittit, quoniam omnes istos in gaudio et exsultatione Domino presentabit. Hoc significauit sacrificium Ne, in quo de omnibus animalibus mundis aliquod immolatum est.

»uenite, et audite me, et narrabo uobis, omnes qui timetis Deum, quanta fecit anime mee  .« Omnes ad audiendum inuitat, ut exemplo sui ad Dei amorem prouocet et incendat, qui tanta bona fecit diligentibus se.

»Ad meipsum ore meo clamaui, et exsultaui sub  lingua mea.« Ore, inquit, meo, ore cordis, ore interioris hominis clamaui ad Dominum; et exsultaui sub lingua mea; id est in silentio cordis mei, cuius exsultatio intus est, neque uoce manifestatur. Que enim exsultatio sub lingua est, in corde latet, que uero in lingua est, foris auditur.

»Iniquitatem si aspexi in corde meo, non exaudiet Deus.« Hoc autem tale est ac si diceret: Si uis exaudiri, sit munda et pura oratio tua, et de his et pro his ora que spectant ad salutem anime tue Hoc est enim quod in Euangelio Dominus ait: »Si quid petieritis Patrem in nomine meo, dabit uobis .« Qui autem aliter petunt, etsi multoties accipiant quod petunt, non tamen exaudiuntur  a Domino, quia Dominus nescit dare, nisi bona data filiis hominum.

»Propterea exaudiuit me Deus, et intendit uoci deprecationis mee.« Propterea, inquit, quia non aspexi iniquitatem in corde meo, ut ea mihi concedi peterem et desiderarem que ad iniquitatem pertinent,  exaudiuit me Deus, et fecit 434 mihi secundum desideria cordis mei.

»Benedictus Dominus, qui non amouit deprecationem meam  et misericordiam a me.« Si amouisset, non exaudiuisset  .



PSALMUS LXuI. IN FINEM IN HYMNIS PSALMUS CANTICI DAuID.

In finem hic psalmus referatur, in hymnis et laudibus cantetur. Psalmus cum cantico operationem cum laude significat. Multi habent canticum, qui psalmum non habent, quia laudem habent sine operatione.

»Deus misereatur nobis, et benedicat nos, illuminet uultum suum super nos, et misercatur nostri« Ecce, inquit, sicut in sequentibus legitur, »terra  nostra dedit fructum suum.« Et uirgo mater peperit Saluatorem. Et ideo »benedicat nos Deus, Deus noster, benedicat nos Deus.« Ter in loco dicitur Deus, quia Deus est Pater, Deus est Filius, Deus est Spiritus sanctus, et ideo non pluraliter, sed singulariter dicitur, »benedicat nos Deus.« Totus mundus sub maledicto erat, sed ueniente Christo benedictionem accipere meruit. Ipse est enim, de quo ad Abraham Dominus ait: »In semine tuo benedicentur omnes gentes .« Et Apostolus: »Christus, inquit, iehsu nos redemit de maledicto legis, factus pro nobis maledictum .« Hinc est itaque quod modo Ecclesia dicit: »benedicat nos Deus, Deus noster, benedicat nos Deus.« Bene autem dixit Deus noster, quia non  Iudeorum Deus tantum, sed omnium gentium, et Deus, et Dominus et Saluator est. Unde et conuenienter subditur: »Et metuant eum omnes fines terre.« Hic igitur Deus noster misereatur nobis et benedicat nos, qui ad hoc uenit, ut misericordiam faciat, et tantam misericordiam, quantam nec dicere, nec cogitare ualemus. Unde et alibi dicitur: »Misericordia Domini plena est terra .«--- »Illuminet uultum suum super nos, et misereatur nobis.« uultum, inquit, suum super nos illuminet, hilarem et letam faciem nobis ostendat, ut per hoc omnem iram et indignationem fugatam esse intelligamus, et eius gratiam, et bonam uoluntatem nos habere sciamus. Siue etiam, »illuminet uultum suum super nos;« ut qui ad eius imaginem et similitudinem  reformemur. Huc usque in tertia persona locutus, nunc ad ipsum Patrem apostrophem facit, et cetera que sequuntur ad secundam personam loquitur.

»Ut cognoscamus in terra uiam tuam, in omnibus gentibus salutare tuum.« Ipse, inquit, quem terra  nostra dedit et quem uirgo Maria genuit, ipse misereatur nobis et benedicat nos, ut eumdem ipsum cognoscere ualeamus, qui uita nostra est et salutare nostrum. Hunc enim soli Christiani cognoscunt, et quante bonitatis et misericordie sit, soli Christiani intelligunt. Est autem Christus uia Patris, quia per ipsum uenitur ad Patrem. Unde ipse ait: »Ego sum uia, ueritas et uita. Nemo uenit ad Patrem, nisi per me .« Est autem et salutare, quia per ipsum ubique gentium salutem operatur. Hoc est enim salutare de quo alibi dicitur: »Notum fecit Dominus salutare suum .« Et Iacob patriarcha: »Salutare, inquit, tuum exspectabo, Domine .« De quo modo hic dicitur: »In omnibus gentibus cognoscatur, et manifestetur  nomen tuum  .« Sed quare dicitur »in terra,« nisi quia in terra et in carne cognitus est, qui in sue diuinitatis potentia uideri non poterat? Et Iudei quidem eum uidentes non cognouerunt, quia solam terram uiderunt.

»Confiteantur tibi populi, Deus, confiteantur tibi populi omnes.« Quia, inquit, in omnibus populis et in cunctis gentibus apostolica predicatione et miraculorum admiratione salutare tuum, Domine, manifestatum est; amodo confiteantur tibi populi, Deus, confiteantur tibi populi omnes, quem soli Iudei usque nunc confiteri et laudare solebant; siquidem »notus in Iudea Deus, in Isrel magnum nomen eius .« Nunc autem illis solis a laude et confessione cessantibus, omnes gentes et  omnes populi te confitentur.

»Letentur et exsultent gentes, quoniam iudicas populos in equitate, et gentes in terra dirigis.« Letentur, inquit, et exsultent gentes, quia bonum iudicem habent, qui non querit occasiones, ut eas damnet et perdat , sed potius hoc querit ut eis misereatur et ut eas dirigat in uia ueritatis.

»Confiteantur tibi populi, Deus, confiteantur tibi populi omnes.« Pauci sunt, inquit, quos amisisti, et innumerabiles sunt quos filii tui sanguine acquisisti et redemisti. Pauci sunt Iudei ad omnium gentium comparationem; multi sunt qui ubique se preparant ad laudes tuas et ad gratiarum actionem.  Taceant igitur Iudei, quia et pauci et indigni sunt qui laudes tibi dicere debeant, et »confiteantur tibi 435 populi, Deus, confiteantur tibi populi omnes  .«





PSALMUS LXuII. IN FINEM PSALMUS CANTICI DAuID.

In hoc psalmo cantat ipse propheta Dauid; sed quoniam de Christo et de Ecclesia loquitur, ideo »in finem« preposuit.

 »Exsurgat Deus, et dissipentur inimici eius et fugiant a facie eius qui oderunt eum.« Exsurgat, inquit, Deus, in adiutorium fidelibus suis, exsurgat et Christus a mortuis, quem Iudei stulti et uani, quasi eum retinere ualeant, clausum in sepulcro custodiunt  . Et dissipentur inimici eius, per quos Iudeos et malignos spiritus intelligimus. Isti sunt de quibus alibi dicitur: »Dissipati sunt, nec compuncti .«---»Et fugiant a facie eius, qui oderunt eum.« Quis dubitat malignos spiritus tunc fugisse  quando Christus Dominus ad inferos descendit, et sanctorum animas, que ibi captiue detinebantur, eripuit? Fugiunt Iudei usque hodie a facie eius, quia a sua malitia excecati, neque uidere eum,  neque cognoscere uolunt. Sed hec in iudicio plenius fient, quando a facie eius cum dedecore expulsi, mittentur in ignem eternum.

»Sicut deficit fumus, deficiant: sicut fluit cera a facie ignis, sic pereant peccatores a facie Dei.« Deficit fumus, dum a terra exaltatur et altius eleuatur; sic Iudei et omnes superbi in sua exaltatione deficiunt et pereunt. »Sicut fluit cera a facie ignis,« etc. Sic pereant, ut semper ardeant, et suiipsius illi eterno et inexstinguibili igni nutrimentum prebeant.

»Et iusti epulentur, et exsultent in conspectu Dei, et delectentur in letitia.« Eputentur, inquit, iusti nunc quidem in azymis sinceritatis et ueritatis; postea uero deliciis ineffabilis satietatis et felicitatis.  Ipsa contemplatio diuine maiestatis, et refectio illis est inestimabilis, et letitia inenarrabilis.

»Cantate Deo, psalmum dicite nomini eius, iter facite ei, qui ascendit super occasum, Dominus nomen est ei.« Cantare ad uocem, psalmum uero dicere ad operationem spectat. Et cantare igitur, et psalmum dicere debemus ut ea que cantamus opere compleamus. Hoc enim est psalmum dicere nomini eius, quia Dominus nomen est ei. Qui illum Dominum, et se seruum esse intelligit, et ea diligentia et reuerentia ei seruit, qua bonum seruum suo Domino seruire oportet, iste bene cantat, et bene psallit et bene eius nomini psalmum dicit, quia sic eum dicit, sicut bonus seruus suo domino dicere debet. Iter uero illi faciunt, qui ad se ueniendi uiam  sibi parant, secundum quod scriptum est: »Parate uiam Domino, rectas facite semitas Dei nostri .« Si habes humilitatem, uiam preparasti per quam ad te ueniat. Si habes patientiam et caritatem, et he uie sunt per quas ambulare delectatur. Quot uirtutes habes et quot opera bona fecisti, tot uias quibus ad te ueniat Dominus preparasti. Et ipse quidem est qui ascendit super occasum, quia mortem ipsam moriendo calcauit, deiecit et superauit. Ascendit autem etiam in hoc super occasum,  quia unde cecidisse putabatur, inde excelsus et maximus triumphator apparuit.

»Gaudete in conspectu eius.« uos, inquit, qui et cantatis et in conspectu eius adstatis gaudete et exsultate, quia digna uos uestri seruitii retributio exspectat. »Quoniam oculi eius super iustos, et aures eius ad preces eorum.« De aliis autem quid dicis? »Turbabuntur a facie eius;« qui enim modo ei non cantant, non psallunt, non obediunt et eius nomen non cognoscunt, illi quidem turbabuntur a facie eius, quia in iudicio tollentur et in ignem mittentur ut non uideant gloriam eius. Sed uis audire cuius eius? »Patris orphanorum et iudicis uiduarum.« Isti illi orphani, quorum pater aliquando diabolus fuit: isti sunt ille uidue, que  aliquando turpi matrimonio coniuncte fuerunt; modo autem quia maritus mortuus est et inuitus ab eis separatus, Saluatoris nostri tutelam et defensionem se habere gaudent. Sicut enim boni gaudebunt in conspectu eius, ita et mali turbabuntur ante faciem eius, qui pater orphanorum et iudex uiduarum est.

»Deus in loco sancto suo, Deus, qui inhabitare facit unanimes in domo  .« Hic, inquit, est ille Deus qui unanimes in una domo habitare facit, id est in loco sancto. Per quem uidelicet locum sancta Ecclesia significatur. Isti sunt de quibus in Actibus apostolorum scribitur: quia »Multitudinis credentium erat cor unum et anima una, et nemo dicebat aliquid 436 esse suum, sed erant illis omnia communia .« Tales sunt usque  hodie, qui in locis religiosis et regularibus habitant, de quibus non immerito dicitur: »Ecce quam bonum et quam iucundum habitare fratres in unum!« 

»Qui educit uinctos in fortitudine, similiter et eos qui in ira prouocant, qui habitant in sepulcris.« Per hos autem patriarchas, et prophetas omnesque sanctorum animas, que captiue in inferno tenebantur, intelligere possumus  . De quibus alibi dicitur: »Et eduxit eos de tenebris et umbra mortis, et uincula eorum disrupit .« Hos autem in quanta fortitudine Dominus eduxerit, quid attinet dicere, cum tantum pro eis educendis et liberandis laborem susceperit? Que  enim alia causa fuit, quod in mundum uenit, quod carnem assumpsit, quod crucis passionem sustinere uoluit, nisi ut omne genus humanum de diaboli laqueis et uinculis liberaret? »Similiter et eos qui in ira prouocant, qui habitant in sepulcris.« Non  fuit potentius illas animas de inferno eripere, quam istas, que in hoc mundo sunt, de sepulcris, in quibus mortue iacent, resuscitare. Et ille quidem subito et in una hora liberate sunt; iste autem quotidie liberantur et resuscitantur. Sepulcra dicuntur peccatores, foris dealbata, intus fetore et putredine plena. Sed qui sunt illi qui in ira prouocant, nisi illi qui quotidie peccant et ad penitentiam redire contemnunt? Isti autem »secundum duritiam cordis sui, sicut Apostolus ait, thesaurizant sibi iram in die ire ;« quibus si hoc modo de uita exierint, nunquam eis amplius placabitur Deus.

»Deus dum egredieris coram populo tuo, cum pertransieris in deserto, terra mota est.« Hec autem non secundum litteram de monte Sina, sed  spiritualiter de sancta Ecclesia intelligenda sunt. Quando enim SS. apostoli per totum mundum ad predicandum missi sunt, tunc quidem coram populo suo Dominus egrediebatur, et per terras inuias et desertas transgrediebatur. Et tunc nimirum terra mota est, quia infinita omnium gentium multitudo ad fidem conuersa est. In hoc deserto clamabat beatus Ioannes Baptista, quando dicebat: »Ego uox clamantis in deserto .«

»Etenim celi distillauerunt a facie Dei, a facie Dei Isrel.« Celi apostoli sunt, de quibus dicitur: »Celi enarrant gloriam Dei .« Isti autem distillauerunt a facie Dei, quia illa pluuia et illa doctrina, quam predicabant et effundebant, non illorum sed Dei erat. Unde et Dominus ait: »Non enim  uos estis qui loquimini, sed Spiritus Patris qui loquitur in uobis .« Distillauerunt igitur a facie Dei. Sed cuius Dei? »A facie Dei Isrel.« Unus est igitur Deus utriusque Testamenti, et una doctrina est, quam et Moyses et apostoli predicauerunt. In hoc autem Manichei reprobantur qui alium Deum ueteris Testamenti, et alium Noui dicebant. Similiter autem et mons Sina distillauit a facie Dei; non solum enim celi, id est apostoli, uerum etiam tota Ecclesia, que per montem Sina significatur, hanc eamdem pluuiam effundit et hanc eamdem doctrinam annuntiat. In monte Sina data est lex, et in monte Sion Euangelium datum est. »Ego, inquit Dominus, constitutus sum rex ab eo  super Sion montem sanctum eius predicans preceptum Domini .«

»Pluuiam uoluntariam segregabis Deus hereditati tue, etenim infirmata est, tu uero perfecisti eam  .« Non, inquit, celi, non Ecclesia, sed  tu Deus fecisti omnia hec, segregans pluuiam uoluntariam tue hereditati. Non est hec pluuia coacta, sed uoluntaria, quia et sponte datur et sponte suscipitur. Hanc autem quia Iudei suscipere noluerunt, segregauit Dominus hereditati sue. Unde et de illa uinea, que in amaritudinem conuersa est, a Domino dicitur: »Mandabo nubibus meis, ne pluant super eam imbrem .« Et alibi: »Pluam super unam ciuitatem, et super alteram non pluam .«---»  Hec pluuia segregata est hereditati Dei, que eam integraret, fecundaret et sanaret. Etenim infirmata est, sed statim ut hanc pluuiam suscepit, sanata est; et hoc est quod dicit: »tu uero perfecisti eam:« qui igitur infirmus est, perfectus non est. Sanatus itaque,  continuo perfectus est.«

»Animalia tua habitabunt in ea, parasti in dulcedine tua pauperi, Deus.« Animalia Dei omnes fideles intelliguntur, cuiuscunque sexus, cuiuscunque etatis, ordinis et conditionis. Multa et diuersa sunt hec animalia, que in hac Domini hereditate nutriuntur et manent. Hec autem significata sunt in arca Ne, que omnia animalia munda et immunda suscepit. Sed qui sunt isti pauperes quos in dulcedine sua Dominus parauit. Isti sunt de quibus in Euangelio ait: »Beati pauperes 437 spiritu, quoniam ipsorum est regnum celorum .« De quibus et Apostolus dicit: »Sicut egentes, multos autem locupletantes, tanquam nichil habentes, et omnia possidentes .« Hos autem  preparauit Dominus in dulcedine sua, quando ait: »Estote misericordes, sicut et Pater uester misericors est :«---»Nolite iudicare, et non iudicabimini, nolite condemnare, et non condemnabimini .« Ad suam dulcedinem eos informauit, ut omnes diligerent et sanarent, et ad beatitudinem inuitarent. Pauper Dominus pauperes discipulos elegit, quia »cum omnium diues esset pro nobis pauper factus est .«

»Dominus dabit uerbum euangelizantibus uirtute multa.« Dominus, inquit, dabit uerbum pauperibus suis euangelizantibus uirtute multa. Sic enim ipse in Euangelio ait: »Ponite in cordibus uestris, non premeditari qualiter respondeatis; ego enim  dabo uobis os et sapientiam cui non poterunt resistere et contradicere omnes aduersarii uestri .« Quod igitur hic »uerbum,« ibi »os et sapientia« dicitur. Euangelizabant autem apostoli uirtute multa, sicut scriptum est: »Domino cooperante et sermonem confirmante, sequentibus signis .« Et in Actibus apostolorum dicitur: »uirtute magna reddebant apostoli testimonium resurrectionis Domini nostri Iesu Christi, et gratia magna erat in omnibus illis .« Si autem legamus uirtutem multam, sicut quidam codices  habent; hoc erit intelligere, qui predicabant Christum, Dei uirtutem et Dei sapientiam. Potest autem per conuersionem sic intelligi. Dominus dabit uirtutem multam euangelizantibus et predicantibus uerbum.

»Rex uirtutum dilecti  et speciei domus diuidere spolia.« Supplende sunt Scripture, ubi ad intelligendum aliquid deest. Rex uirtutum Deus Pater est qui, uolens apostolos diuidere spolia dilecti filii sui, et domus speciei, occulta inspiratione eis precepit ut inter medios cleros dormirent et quiescerent. Et hoc quidem secundum litteram hec uerba significant. Nunc autem significationem uideamus. Per uirtutes hoc in loco non solum uirtutes, sed et angelos quoque, archangelos, principatus,  et potestates et ceteros ordines intelligere debemus, quia nullus ordo sine uirtute esse potest. Spolia dilecti et domus speciei idem significat. Significat autem omnes Ecclesias per totum mundum constitutas, que tamen unius, et uniuersalis et catholice Ecclesie membra sunt. Et hec quidem sunt spolia dilecti, illius uidelicet de quo Dominus ait: »Hic est Filius meus dilectus in quo mihi bene complacui: ipsum audite .« Hec autem sunt illa spolia, de quibus per prophetam dicitur: »Sicut exsultant uictores capta preda, quando diuidunt spolia .« De quibus spoliis ipse quoque Saluator noster ait: »Cum fortis armatus custodit atrium suum, in pace sunt ea que possidet; si autem fortior illo superuenerit  ,  uincit eum, uniuersa arma eius auferet in quibus confidebat et spolia eius distribuet .« Hec autem spolia, et has domos speciei et pulchritudinis tunc Dominus diuisit, quando per singulas prouincias, per singulas gentes et nationes apostolos ad predicandum ire disposuit. De quibus dicitur: »Quia in omnem terram exiuit sonus eorum, et in fines orbis terre uerba eorum .«

»Si dormiatis inter medios cleros penne columbe deargentate  .« Et hec quidem oratio imperfecta est, nisi ei aliquid addatur. Si dormiatis, inquit, inter medios cleros, eritis penne columbe deargentate. Et posteriora dorsi eius sequentur uos in specie auri. His autem sic positis, facilis est  intelligentia. Per duos cleros, duo Testamenta, siue actiua et contemplatiua uita significantur. Clerus autem sors uel hereditas interpretatur. Dormiant igitur inter duos cleros sancti apostoli, ibi dormiant omnes Ecclesie doctores, ibi dormiant episcopi et sacerdotes, ibi quiescant, ibi delectentur, ibi die ac nocte meditentur, sicut de uiro iusto in primo psalmo dicitur: quia »in lege eius meditabitur die, ac nocte ;« sic dormire delectabile est: qui ita quiescit, non est otiosus. Dormiant itaque inter duos cleros, hinc Nouum, inde uetus habeant  Testamentum, inde suscipiant quod aliis predicent; inde cibum sumant quo alios nutriant. Non sit eorum predicatio noua et peregrina, sed firma sit et auctoritate plena. Audiant Apostolum dicentem: »Doctrinis uariis et peregrinis nolite abduci .« Si autem hoc fecerint, erunt penne columbe deargentate, quibus eleuate, leui ac celeri, facilique cursu ad celestia transuolabunt. Hec est illa columba, de qua in Canticis canticorum Dominus dicit: »Una est columba mea, perfecta mea, immaculata mea .« Tota sancta Ecclesia columba uocatur, quia simplex et innocens est. Unde in Euangelio Dominus ait: »Estote prudentes sicut serpentes, et simplices sicut columbe .« Sed quare deargentate dicitur?  nisi quia eius eloquia uera sunt, et pura, et quasi argentum igne examinata, et nulla erroris falsitate corrupta? Talia sunt eius eloquia, quia talia sunt eloquia Domini, sicut scriptum est: »Eloquia Domini eloquia casta, argentum igne examinatum terre, probatum septulum .«---»Et posteriora dorsi eius in pallore auri.« Si non haberet 438 ista columba anteriora, non haberet posteriora. Sed quia anteriora habet, posteriora quoque habere necesse est. Caput Ecclesie Christus est; primi uero, post caput, apostoli sunt, episcopi et sacerdotes; isti precedunt, isti in tota Ecclesia principes a Domino constituti sunt, omnes uero alii istos sequuntur et imitantur. Et isti quidem sunt illi posteriores qui eos sequuntur in specie  auri. Sed quare in specie auri? Nisi quia omnes splendidi, omnes mundi et puri, omnes baptizati et super niuem dealbati, omnes spiritualis sapientie luce fulgentes, et in uestitu deaurato Domino placentes. Sequitur:

»Dum discernit celestis reges super eam  , niue dealbabuntur in Selmon.« Tunc, inquit, rex uirtutum, rex celestis precepit apostolis Ecclesieque doctoribus, ut dormirent inter medios cleros, quando eos super Ecclesiam reges constituit et ordinauit; »niue dealbabuntur in Selmon« omnes isti reges, et quicunque eos imitati fuerint, niue dealbabuntur in Selmon. Selmon umbra interpretatur; significat autem illam celestem Ierusalem, ad  quam quicunque peruenerit, in umbra et refrigerio erit. Hanc autem umbram desiderabat qui dicebat: »Sub umbra alarum tuarum protege me a facie impiorum, qui me afflixerunt .« Et niue quidem dealbabuntur sancti in Selmon, quia ibi suscipient uestes candidas, uestes splendidas et nuptiales, et tales uestes ibi omnes habebunt, quales Dominus tribus discipulis manifestauit, quando se coram eis in monte transfigurauit. Sic enim scriptum est: »Apparuit facies eius splendida sicut  sol, uestimenta autem eius facta sunt alba sicut nix .« Et quasi aliquis interrogaret Prophetam, quid diceret esse Selmon? Respoudit:

»Montes Dei, montes uberes  .« Selmon iste, de quo interrogas, »mons coagulatus, mons pinguis est.« uere montes Dei, et montes uberes, quia et solus Deus ibi regnat, et tanta bonorum omnium est ibi ubertas, quantam neque cogitare, neque dicere lingua sufficiat; sicut Apostolus ait: »Que oculus non uidit, nec auris audiuit, nec in cor hominis ascendit, que preparauit Deus diligentibus se .« Est autem mons ille coagulatus, quia nemo ibi indiget lacte, nullus ibi habet imperfectam scientiam que in lacte significatur. Unde et quibusdam Apostolus ait: »Facti estis, quibus  lacte opus sit, non solido cibo .« Omnis enim qui lactis est particeps, expers est sermonis iustitie, paruulus enim est. Ibi uero perfecti sunt omnes, et non lacte, sed solido cibo utuntur omnes, quoniam non per speculum et in enigmate, sed facie ad faciem omnia uident omnes. Pinguis quoque est ille mons, imo pinguissimus, quia totus in Spiritus sancti oleo natat, et nemo ibi est qui omnes Spiritus sancti gratias non habeat.

»Utquid suspicamini montes uberes  ? Mons in quo beneplacitum est Deo habitare, in eo enim Dominus habitabit usque in finem.« Huc usque de illo monte celesti locutus est. Nunc autem de aliis montibus dicere incipit, de Christo uidelicet et de Ioanne Baptista. Sicut enim in Euangelio legitur:  »Omnes putabant Ioannem esse Christum; erat enim lucerna lucens et ardens, sed non erat ipse lux, sed ut testimonium perhiberet de lumine .« Cum enim uenissent ad eum sacerdotes et leuite, et interrogarent eum, si ipse esset Christus respondit: »Non sum ego Christus :«---»fortior me ille est, cuius ego non sum dignus soluere corrigiam calceamenti .« Magnus igitur mons, et ualde uber et plenus erat beatus Ioannes, sed maior et altior erat ille cui ipse testimonium perhibebat. Utquid, inquit, suspicitis montes uberes? Quare Ioannem admiramini? Quare Christum esse putatis? Contra eos loquitur, eosque redarguit, qui ad Ioannem ueniebant et Christum eum esse putabant. Unde et  subditur: An putatis quod Ioannes sit ille mons in quo beneplacitum est Deo habitare? Magnus quidem mons Ioannes, cui ipse Dominus testimonium perhibet, dicens: »Inter natos mulierum non surrexit maior Ioanne Baptista .« Sed altioris dignitatis est ille in quo beneplacitum est Deo habitare. Ipsum Ioannem interrogate, et ipse dicet uobis quanta sit differentia inter se et illum. Sed dicat ipse Christus quomodo beneplacitum sit  Deo habitare in eo. »Ego, inquit, sum in Patre, et Pater in me est, qui uidet me, uidet et Patrem. Et ego et Pater unum sumus .« Hoc neque Ioannes, neque ullus alius dicere potest. Habitat enim Deus in Ioanne, sed ut in alio: habitat Pater in Filio, ut idem in eodem. Quamuis enim alius sit Pater, et alius Filius, non est tamen aliud Pater, et aliud Filius. »Etenim Dominus habitabit in eo usque in finem.« Quid est usque in finem, nisi penitus et ex toto? Sic enim dicitur et illud: »Patientia pauperum non peribit in finem .« Habitabit igitur Pater in Filio usque in finem, et quia neque Pater, neque Filius habebit finem, ideo neque ista habitatio habebit finem. Semper igitur 439 in Filio Pater, et semper in Patre Filius,  et in utroque Spiritus sanctus.

»Currus Dei decem millium multiplex, millia letantium.« Ecce, dicet aliquis, audiuimus de Christo quis sit et quomodo Pater habitet in eo; de aliis autem quid dicit? quid sunt? et quomodo Deus est in eis? Currus, inquit, Dei sunt, et sicut in curru suo sedet in eis, quando uult ascendit, quando uult descendit, quando uult currere facit, et quando uult quiescere facit. Sed non queras de numero, quia infinitus est, et quia decem millium multiplex est, et quia infinita millia letantium sunt in hoc curru. Tantum significat decem millia, quantum si dixisset infinita millia, quoniam omnis numerus in eo numero continetur. Sic enim et in Apocalypsi dicitur de sanctis quia habebunt tribulationem diebus  decem , quod tale est ac si dixisset diebus omnibus. In hoc quoque manifestum est eum finitum numerum pro infinito posuisse, quia cum prius dixisset »decem millia,« postea simpliciter et inde terminate posuit »millia.« Sunt igitur currus isti infiniti, et omnes letantes et in Domino gloriantes.

»Dominus in illis in Sina in sancto.« Et hoc quidem ad ipsius gloriam spectat, quod cum currus isti innumerabiles sint, omnesque per se diuisi, simul tamen et in singulis et in omnibus Dominus est. Et hoc ideo, quia ubique est, quod sibi proprium esse uidetur. Dominus, inquit, est in illis, sed in Sina, hoc est, per Sina in illis. Sed quid est in Sina, nisi in sancto, id est per sanctum? Sina enim  mandatum interpretatur. De mandato uero dicit Apostolus: »Scimus quia lex quidem sancta est, et mandatum sanctum, et iustum, et bonum .« In nullo igitur alio habitat Deus, nisi in  his qui suscipiunt et custodiunt mandatum eius. Est itaque Dominus in illis, in Sina sancto, id est per mandatum sanctum  .

»Ascendens in altum captiuam duxit captiuitatem, dedit dona hominibus  .« Hic, inquit, Deus et Dominus noster ascendens in altum, prius quidem in crucem, deinde in celum, captiuam duxit captiuitatem, sicut scriptum est: »Cum exaltatus fuero a terris, omnia traham ad meipsum .« Captiui diaboli erant omnes, sed captiui Christi facti sunt plures, non omnes; multi enim adhuc in captiuitate detinentur qui, si uoluissent, in captiuitate non essent. Dedit autem dona hominibus et maxima dona, quando Spiritum sanctum apostolis misit, et tantam gratiam illis dedit, ut linguis  omnium loquerentur, et omnes languores et infirmitates sanarent.

»Etenim qui non eredunt inhabitare  , Dominus Deus benedictus: benedictus Dominus de die in diem.« Alia uero translatio hahet. »Etenim non credentes inhabitare Dominum Deum, benedictus Dominus de die in diem.« Hoc autem tale est ac si diceret: Illi qui prius non credebant Dominum Deum carnem suscepisse, et cum hominibus habitasse et conuersatum fuisse, modo per Spiritum sanctum ad fidem conuersi, clamant et dicunt: Benedictus sit Dominus per singulos dies. In hac autem translatione sic ipsa grammatica confusa esse uidetur, ut uix eam intelligere ualeamus; tamen, quia utraque translatio idem significare debet, per eam que manifestior  est obscuriorem exponere debemus. Sic igitur distinguamus. Etenim qui prius non credunt inhabitare; postea per Spiritum sanctum illuminati dicunt, Dominus Deus sit benedictus, benedictus sit Dominus Deus; et hoc de die in diem, id est per omnes et singulos dies.

»Prosperum iter faciet nobis Deus Salutaris noster, Deus noster, Deus saluos faciendi, et Domini exitus mortis.« Hoc dixerunt apostoli suscepto Spiritu sancto, quando per uniuersum mundum ad predicandum ire ceperunt. Et reuera prosperum iter habuerunt, quia et omnes gentes ad finem conuerterunt, et coronas uictorie susciperet meruerunt. »Prosperum, inquit, iter faciet nobis Deus  Salutaris noster,« per quem specialiter Dei Filium intelligere possumus, qui nos sua morte saluauit. Et ipse est Deus noster, quia quamuis sit Deus omnium, proprie tamen Christianorum Deus est. Ipse  quoque est »Deus saluos faciendi,« quia ad hoc uenit ut mundum redimeret et saluaret. Et ipse est »Deus Domini exitus mortis.« Per quod intelligitur quia est Deus etiam suiipsius. Quia enim simul est Deus et homo; secundum humanitatem quidem seruus est, et creatura est, et suiipsius creatura, et seruus est. Sed iste seruus Dominus noster 440 est. Et ipse quidem est exitus mortis, quia sicut in Adam omnes mortui sunt, ita et in Christo omnes uiuificati sunt, ipse est introitus uite, ipse est et exitus mortis, quia per ipsum mors recessit, et per ipsum uita accessit  .

»uerumtamen Deus conquassabit capita inimicorum suorum uerticem capilli perambulantium in delictis suis.« Quamuis, inquit, ipse sit  exitus mortis, multos tamen interficiet, qui digni sunt morte. Inimici autem eius, et in delictis suis perambulantes, Iudei sunt, qui in sua malitia perseuerantes, a uia iniquitatis non recedunt. Horum autem capita, et uerticem capilli, horum superbiam, altitudinem et sublimitatem Dominus conquassabit, quando eos in ignem eternum precipitabit. De ista autem conquassatione in alio psalmo dicitur: »Iudicabit in nationibus, implebit ruinas, conquassabit capita multa in terra copiosa .«

»Dixit Dominus: Ex Basan conuertam, conuertam in profundumm aris  .« Quando Dominus hoc dixerit, Propheta sciebat quod eum in seipso loquentem audiebat, sicut ipse dicit: »Audiam quid loquatur in  me Dominus Deus .« Basan confusio interpretatur; significat autem Iudeorum terram, que propter peccata eorum in confusionem uenit et dispersionem. Mare uero mundus iste est, cuius profundum, maiores potestates et nequiores homines intelliguntur. Ex Basan igitur in profundum maris conuersus est Dominus, quia ex Iudea transiuit ad gentes, et ubi erat maris profunditas, ibi constitutum est Ecclesie caput atque sublimitas. Hinc est enim quod alibi ait: »Ecce elongaui fugiens, et mansi in solitudine .« Et Apostolus: »uobis, inquit, primum oportuerat predicare uerbum Dei, sed quia repulistis illud, et indignos uos fecistis eterne uite, ecce conuertimur ad gentes .«---»Donec intingatur pes  tuus in sanguine;« ac si dicat: Dominus dixit quod ex Basan se conuerteret in profundum maris,  et ego respondi: exspecta paulisper, donec intingatur pes tuus in sanguine. Neque enim conueniebat ut ante passionem Iudeam relinqueret qui a Iudeis crucifigendus erat. In sanguine autem pedes Christi tincti sunt, quia cruci clauis affixi, proprio sanguine cruentati sunt.

»Lingua canum tuorum ex inimicis.« Boni sunt isti canes qui Dei esse dicuntur, qui ex inimicis amici facti sunt. Ex illis uidelicet inimicis de quibus modo superius dixerat: »uerumtamen conquassabit capita inimicorum suorum .« Istorum autem canum sola lingua nobis necessaria fuit, que nos doceret, et predicaret, atque lingendo uulnera nostra sanaret. Boni canes qui oues Dei custodiunt et a luporum insidiis et rapacitate custodiunt.  »Ab ipso uisi sunt gressus tui Deus; ingressus Dei mei, qui est in sancto ipsius.« Ab ipso, inquit, pede, qui in sanguine tinctus est, ab ipso uisi et cogniti sunt gressus tui, Deus, quia ipse pes docuit nos per uias tuas incedere et a uia pietatis et misericordie non declinare. »Ingressus Dei mei, et regis mei, qui est in sancto ipsius;« id est qui habitat in humanitate, quam ipse suscepit et fecit, uisi sunt in illo sanctissimo pede.

»Preuenerunt principes coniuncti psallentibus in medio iuuenum tympanistriarum  .« Eosdem ipsos, quos canes dixerat, nunc principes uocat. Et isti quidem coniuncti psallentibus, toti uidelicet Ecclesie multitudini, sicut principes et magistri in psallendo, in cantando, in predicando, in miracula  operando, omnes alios preuenerunt. Cantantes et predicantes in medio iuuenum tympanistriarum. Iste iuuenes tympanistrie Ecclesie primitiue fuerunt, quas sancti apostoli per seipsos docuerunt et predicauerunt. Bene autem tympanistrie dicuntur, quia omnes sancti tunc temporis tympana ferebant et ad uerbera suscipienda parati erant. Tympana enim ex corio sicco et extenso fiunt, que uerberibus percussa longius resonant. Tympana tunc ferebant apostoli, quando, ut in Actibus apostolorum legitur, grauissime uerberati, »ibant gaudentes a conspectu concilii, quoniam digni habiti sunt pro nomine Iesu contumeliam pati .«

»In Ecclesiis benedicite Dominum, Deum de fontibus Isrel. Ibi Beniamin adolescentior in pauore.  Principes Iude duces eorum, principes Zabulon, principes Nephthalim.« Precipit Propheta predictis  principibus, qui uenerunt de fontibus Isrel, ut benedicant Saluatorem nostrum qui et ipse secundum carnem de eisdem fontibus originem ducit. Ibi, inquit, inter illos principes excellentissime et sapientissime cantat Beniamin adolescentior, id est beatus 441 Paulus apostolus, qui de seipso ait: »Nam et ego Isrelita sum de semine Abraham, et de tribu Beniamin .« De quo et in Actibus apostolorum dicitur; quod »testes deposuerunt uestimenta sua secus pedes adolescentis  , qui uocabatur Saulus .« Quod autem hic dicitur in pauore, in alia uersione dicitur, »in mentis excessu;« atque utrumque idom significat; raro enim mentis excessus sine pauore fieri solet. Unde et Daniel post mentis excessum, multis diebus se  egrotasse dicit . Sed paruus non fuit hic mentis excessus, qui longe antea fuerat prophetatus; audiuit enim uerba, que non licet homini loqui. Per »principes autem Iude, Zabulon, et Nephthalim,« qui aliorum duces memorantur, Petrus et Andreas, Iacobus et Ioannes specialiter intelliguntur. Unde scriptum est: »Primo tempore alleuiata est terra Zabulon, et terra Nephthalim ,« inde enim apostoli uocati sunt, unde et uiri Galilei dicuntur.

»Manda Deus uirtutem tuam.« Rogat Propheta Dominum, ut uirtutem suam mandet principibus suis, qua corroborati neminem timeant, ut opus sibi iniunctum fideliter sapienterque perficiant. Unde et subditur: »Confirma hoc, Deus, quod operatus es in  nobis.« Merito se inter illos enumerat, qui eodem spiritu simul cum illis instructus et plenus erat. Et hoc illis confirmatis orat, sine quo nichil eos posse non dubitat. »A templo sancto tuo, quod est in Ierusalem, tibi offerent reges munera.« Non dicit quod in templo offerent munera; sed potius hoc dicere uidetur, quod de templo suscipient munera que offerent. Ierusalem igitur Ecclesia est. Templum  uero sanctum, quod in ea est, Saluatoris humanitas intelligitur, in quo uidelicet templo requiescit omnis plenitudo diuinitatis corporaliter. Reges uero apostoli sunt, et omnes alii qui seipsos et alios sapienter regunt. Isti uero reges de hoc templo suscipiunt omnia munera, que Domino offerunt, et ea munera que de hoc templo non suscipiuntur, Domino offerri non possunt. Quod autem hoc templum sit Ecclesia, ipse Dominus ostendit, dicens: »Ecce ego uobiscum sum omnibus diebus usque ad consummationem seculi .«

»Increpa feras syluarum, concilium taurorum inter uaccas populorum, ut excludantur hi qui probati sunt argento.« Fere siluarum heretici sunt; fere quidem, quia crudeles, immites, et animas hominum  occidere et deuorare cupientes. Siluarum uero, quia ecclesiasticam fugiunt conuersationem, et solitario extraneoque cibo delectantur. Tales autem increpet Dominus et a sua feritate compescat, ne simplices animas decipiant et perdant. »Concilium taurorum inter uaccas populorum.« Mali tauri, male uacce, malum concilium faciunt, qui ad hoc conueniunt, ut sancti ab Ecclesia excludantur  . Tale fuit concilium Ariminense; tale concilium Arianorum, tale et Ephesinum, in quibus omnes catholici episcopi damnati sunt et exsilio destinati. Misere ille uacce, misere ille anime, que de talibus tauris impregnantur et de talibus filios pariunt. Quod autem ait: »qui probati sunt argento,« hoc est intelligere quod ad similitudinem argenti multarum  afflictionum igne examinati sunt.

»Dissipa gentes que bella uolunt. uenient legati ex Aegypto, Aethiopia preueniet manus eius Deo.« Hoc autem quamuis de omnibus gentibus, que contra sanctam Ecclesiam pugnant, intelligatur de supradictis hereticis, quos tauros uocauerat, specialiter intelligi debet. Aegyptus tenebre interpretatur, Aethiopes uero naturaliter nigri sunt. Per hos ergo  omnes illos intelligere possumus, qui a catholice Ecclesie fide et unitate se diuidentes, in erroris tenebras et caliginem demersi sunt; sed postea cognita ueritate, de fide et unitate legatos miserunt, ueniam 442 quesierunt et obedientiam promiserunt. Lege concilia, et hoc modo reconciliatos inuenies et Arianos, et Nestorianos et Donatistas, quorum episcopi et presbyteri, preter heresiarchas propriis ordinibus reseruatis, misericorditer ab Ecclesia suscepti sunt. Nam et iuxta litteram, et de Aegypto et de Aethiopia multos uenisse non dubium est. Spiritualiter autem, undecunque uenerunt, de Aegypto et de Aethiopia uenisse Propheta significat. Sic enim satis conuenienter dicere possumus, quando aliquem hominem Ecclesie reconciliari uidemus; de Aegypto  uel de Aethiopia uenit iste. ueniunt igitur legati de Aegypto, quando peccatores pacem querunt et obedientiam promittunt. Quod autem ait Aethiopia preueniet, reconciliationis celeritatem et desiderium ostendit. Manus eius Deo, subauditur, ad obediendum, ad subscribendum, ad iurandum et ad seruiendum preparata est.

»Regna terre cantate Deo, psallite Domino.« Quia, inquit, tota Ecclesia unita est, et de tot et tantis, tamque diuersis sententiis in unam fidem catholicam et apostolicam conuenerunt omnes. Cantate, iubilate et psallite de tanta letitia concessa. »Psallite Deo, qui ascendit super celos celorum ad orientem.« Hoc autem de Saluatore nostro dicitur, qui uidentibus discipulis et admirantibus, super omnes  celos ascendit, et omnes angelorum ordines transcendit, et peruenit ad orientem, per quem Pater significatur, ex quo omnia oriuntur.

»Ecce dabit uocem suam, uocem uirtutis sue, date honorem Deo.« Dat quotidie Dominus uocem suam, uocem uirtutis sue, per Euangelia, per legem, per prophetas, per clericos, per laicos et per totam simul Ecclesiam, qui eum die ac nocte laudare, honorare, benedicere non cessant. Et non dubito hanc iubilationem et laudationem, que nunc ubique gentium in tota Ecclesia fit, tunc temporis Prophetam preuidisse, quando ista scribebat et cantare iubebat.

»Super Isrel magnificentia eius, et uirtus eius in nubibus.« Quid per Isrel nisi Ecclesiam et  populum Christianum intelligamus? Iste enim solus ex cunctis gentibus Deum uidere et cognoscere meruit. Interpretatur Isrel uir uidens Deum. Est igitur super hunc magnificentia eius, quia iste solus est qui ab eo magnificatur, glorificatur et honoratur. »Et uirtus eius in nubibus.« Nubes apostoli sunt Ecclesieque doctores, in quibus nisi uirtus Dei esset, nequaquam ea que faciebant facere potuissent. De his  nubibus scriptum est: »Qui sunt isti qui ut nubes uolant?«  His nubibus tota terra irrigata et fecundata est, que prius sicca et arida erat.

»Mirabilis Deus in sanctis suis, Deus Isrel, ipse dabit uirtutem et fortitudinem plebi sue, benedictus Deus.« Mirabilis, inquit, Deus in sanctis suis, per quos talia et tam magnifica operatur Deus Isrel. Illius uidelicet Isrel, de quo modo superius dixi. »Super Isrel magnificentia eius.« Ipse dabit uirtutem quam in nubibus nunc esse dicit. Et fortitudinem plebi sue que omnes suos superet inimicos  ; unde et nos omnes gratias agentes dicamus: Benedictus Deus.



PSALMUS LXuIII. IN FINEM: PRO HIS QUI COMMUTABUNTUR: PSALMUS DAuID.


Pro his enim qui commutabuntur, et qui ab infidelitate ad fidem transient, orat Dominus in hoc psalmo, dicens: »Non erubescant in me, qui te exspectant, Domine Deus uirtutum  .«

»Saluum me fac, Deus, quoniam intrauerunt aque usque ad animam meam.« Sepe iam diximus, et sepe dicendum est quia, quoties Saluator noster aliquid postulat et aliqua re indigere uidetur, nichil ad diuinitatem, sed omnia ad humanitatem referenda sunt. Sed neque ipsa humanitas oratione indigebat, cui omnia que uolebat in potestate erant. Que autem Christi humanitas uel uoluit, uel noluit, ita  Propheta ea scribit, ac si ea locuta fuisset, atque eamdem ipsam loquentem introducit. ualde pauca sue passionis tempore locutus est Dominus, que nobis euangeliste diligenter narrant. Multa autem et in hoc psalmo et in aliis dicit Propheta Dominum locutum fuisse, que in Euangeliis non inueniuntur  . Unde manifestum est quia similiter scribit Propheta ea que Dominus locutus est corde, sicut ea locutus est ore. Utraque enim simili modo et audiebat, et uidebat, 443 et que Dominus loquebatur, et que Dominus uolebat uel cogitabat. Sed dicet aliquis: Si Dominus ea uoluit que in hoc psalmo et in aliis quibusdam continentur, et que ipse petere uidetur, quare secundum eius uoluntatem factum non est, cum omnia  in eius uoluntate posita essent? Lege in Euangelio, et inuenies eum idem uoluisse et noluisse. Cum enim dixisset: »Pater, si possibile est, transeat a me calix iste ;« illico subiunxit: »uerumtamen non mea, sed tua uoluntas fiat .« uolebat enim procul dubio, quod petebat; sed sic uolebat, si Pater quoque idipsum uoluisset. Si igitur aliquid petat, et quod petit non accipiat, nemo propter  hoc eius uoluntatem non esse completam dicere audeat. Neque est inconueniens, si natura mutabilis mutabilem habeat uoluntatem. Omnia enim que nostra sunt, preter peccatum, eum suscepisse dubitare non debemus. Quod autem ait: »Saluum me fac, Deus, quoniam intrauerunt aque usque ad animam meam,« et multa alia que sequuntur, non ore, sed cordis intentione locutus est Dominus: »Aque multe, dicit Scriptura, populi multi .« Iste aque undique inundantes, et super eum impetuose influentes, Iudei sunt, qui usque ad eius animam intrasse dicuntur, quia usque ad mortem eum persequi non cessarunt.

»Infixus sum in limo profundi, et non est substantia.« In predictas profundissimas aquas cadens,  ad limum usque peruenit, per quem uidelicet limum, Iudeorum nequissimam uoluntatem intelligimus. Dedit enim eis potestatem ut illis tribus diebus suam aduersus eum complerent uoluntatem. Unde et ipse in Euangelio ait: »Sicut fuit Ionas in uentre ceti tribus diebus et tribus noctibus; ita erit Filius hominis in corde terre .« Non erat igitur substantia que de illo limo eam extrahere uoluisset, quoniam hoc erat in uoluntate ipsius, ut sic teneri potuisset; unde et Pilato dicebat: »Non haberes in me potestatem, nisi datum tibi esset desuper .«

»ueni in altitudinem maris, et tempestas demersit me.« Hoc significatur per altitudinem maris, quod significatur per limum profundi. Tempestas  autem que eum demersit, Iudeorum seuiens multitudo fuit, que eum cepit, ligauit, tenuit.

»Laboraui clamans, rauce facte sunt fauces mee, defecerunt oculi mei, dum spero in Deum meum.« Hoc autem tale est ac si diceret: Nil profuit quod tantum in eis laboraui, quod tantum predicando clamaui; unde sic rauce facte sunt fauces mee, ut quasi mutus et loqui non ualens, non responderem eis. Hinc est enim quod dicitur: »Sicut agnus ad uictimam ductus est, non aperiens os suum .« Oculi autem eius, qui defecerunt, apostoli mihi esse uidentur, qui tunc quidem defecerunt, quando eo relicto fugerunt. Et hoc ideo, quia non in eorum, sed in solo Dei adiutorio spem habebant. Unde et Petro pugnare uolenti ait: »Mitte  gladium tuum in locum suum. An putas quia non possum rogare Patrem, et exhibebit mihi modo plus quam duodecim legiones angelorum? Quomodo ergo implebuntur Scripture, quia sic oportet fieri .« Oculi autem eius, ideo apostoli dicuntur, quia per illos alios illuminat, et per illos omnes alios recto itinere ad patriam ducit.

»Multiplicati sunt super capillos capitis mei qui oderunt me gratis.« Gratis, enim et sine causa oderunt Iudei Dominum, sicut ipse quoque in Euangelio ait: »Quia odio habuerunt me gratis .« Quod autem super capillos capitis sui multiplicatos eos esse dicit, infinitos eos et innumeradiles esse ostendit. Non solum enim illi qui tunc  temporis erant, sed isti quoque qui nunc sunt, et ceteri qui futuri sunt, in eodem odio sunt. Et hoc fortasse fecit illa maledictio eorum, quam super seipsos et super filios suos imprecati sunt, dicentes: »Sanguis eius super nos et super filios nostros .«

»Confortati sunt super me qui me persequuntur inimici mei iniuste.« Confortati quidem, quia tantum fortiores apparuerunt, ut in eum facerent quod facere optauerunt. »Que in rapui, tunc exsoluebam.« Hec enim, ut ipsi ostendebant, maxima causa fuit interfectionis illius, quia filium Dei se esse dixit. Unde et clamantes dicebant: »Secundum legem debet mori, quia filium Dei se fecit .« Que quidem magna rapina fuisset, si Saluator  ueritatem non dixisset. Sed audi quid Apostolus dicat: »Non rapinam arbitratus est, esse se equalem Deo .« Exsoluit igitur que non rapuit, quia inde penas persoluit, quod illud quod erat se esse dixit. Exsoluit et aliter quod non rapuit, quia rapina primi hominis fecit ut ipse pro nobis moreretur.

»Deus tu scis insipientiam meam, et delicta mea a te non sunt abscondita.« Magna insipientia stultis et infidelibus hec esse uidetur, ut Deus tantum se humiliaret et pro hominibus moreretur. Iudei quoque magnum hoc peccatum ei imputabant, quod in Sabbato curaret et Dei Filium se esse testabatur. Sed hoc peccatum et hanc insipientiam ille sciebat, in cuius obedientiam Saluator noster hec  omnia sustinuit.

»Non erubescant in me qui te exspectant, Domine Deus uirtutum, non reuereantur super me qui requirunt te, Deus Isrel.« Erubescerent enim si non resurrexisset, et si hoc quod se facturum esse promiserat non fecisset. Et sancti quidem exspectant et requirunt Dominum, quia in eius aduentu se beatos fore non dubitant.

444 »Quoniam propter te sustinui improperium.« Magnum improperium fuit quod filius Patris obediendo sustinuit. Unde et subditur. »Operuit reuerentia faciem meam.«

»Extraneus factus sum fratribus meis et hospes filiis matris mee.« Per hos autem Iudeos intelligimus,  qui eiusdem Synagoge cuius et ipse filius erat. His autem extraneus Dominus, et peregrinus factus est, quia eum spernentes dixerunt: »Nolumus hunc regnare super nos. Et nolumus hunc, sed Barrabam. Et non habemus regem nisi Cesarem .«

»Quoniam zelus domus tue comedit me, et opprobria exprobrantium tibi ceciderunt super me.« Domus Dei Ecclesia est, cuius amor Christum comedit, et inseparabiliter sibi coniunxit. Que enim comedimus sic secundum aliquam partem sui in nostram substantiam transferuntur, ut ab ea separari non ualeant. Ceciderunt autem super filium opprobria exprobrantium Patrem, quia Pater opprobria  tantum, Filius uero et opprobria sustinuit et passionem.

»Et operui in ieiunio animam meam, et factum est mihi in opprobrium.« uolebam, inquit, Iudeos mihi coniungere, et meo corpori, quod est Ecclesia, incarnare et sociare, sed ieiunus sum, neque hunc cibum suscipere ualui. Talis erat ille cibus, qui beato Petro in linteo ostensus est, quando ei a Domino dictum est: »Macta, et manduca .« Operuit autem Dominus in hoc ieiunio animam suam, quia et desiderium suum eis celauit, et uirtutem, que intus erat, non manifestauit. Et hoc quidem ei in opprobrium factum est, quia inde maiorem audaciam habuerunt, unde eum humiliatum, et quasi sine uiribus esse uiderunt.

 »Et posui uestimentum meum cilicium, et factus sum illis in parabolam.« Animam quidem, id est uirtutem et fortitudinem, que in anima est, operuit Dominus atque celauit. Cilicium uero eorum oculis anteposuit, per quod caro significatur; talem se illis ostendit, qualem eum esse putabant. Unde et Propheta in eorum persona dicit: »Et nos putauimus eum quasi leprosum, percussum a Deo, et humiliatum .« Cilicium ergo uiderunt, hominem scilicet humiliatum in similitudinem carnis peccati, nullam uirtutem et fortitudinem ostendentem. Unde et Pilato dicebant: »Nisi esset hic malefactor, non tibi tradidissemus eum .« Si enim anime et diuinitatis similitudinem Dominus ostendisset, quis ei resistere potuisset?  Quia igitur posuit et ostendit uestimentum suum cilicium, ideo factus est illis in parabolam, ut derisorie et parabolice de eo loquerentur.

»Aduersum me exercebantur qui sedebant in porta, et in me psallebant qui bibebant uinum.« Tota illa nox, qua Saluator noster captus est, ludentium exercitium, saltatio et ebrietas fuit. Sedebant autem in porta templi, siue potius in porta mortis, ubi talia conuenticula fieri solent.

»Ego uero orationem meam ad te, Domine.« Illi, inquit, hoc faciebant; ego uero orabam in corde meo, et orationem meam ad te, Domine, dirigebam. Sed quid orabat Dominus? Audi quid sequitur: »Tempus beneplaciti Deus;« subauditur: »ecce aduenit.« Et quis est iste beneplacitus? dicat ipse  Pater: »Hic est filius meus dilectus, in quo mihi bene complacui .« Tempus autem Christi, quamuis omne tempus sue incarnationis intelligi possit, illud tamen precipue intelligitur, in quo maiorem misericordiam operatus est, tempus uidelicet sue passionis. Unde et subditur:

»In multitudine misericordie tue exaudi me in ueritate salutis mee.« Multa, quasi dicat, sit ista misericordia tua, et uera sit ista salus tua, quam per me modo operaris, quatenus et multi salui fiant, et uera salute salui fiant. uera enim salus illa est cui neque infirmitas neque mors succedere potest; maxima medicina est qua mortis aculeus fractus est.

»Eripe me de luto, ut non inhercam, libera me  ex odientibus me et de profundo aquarum, non me demergat tempestas aque.« Dictum est superius quid per lutum siue limum, et quid per profundum maris et aquarum tempestatem intelligere debeamus. Et superius quidem in limo profundi infixum et tempestate submersum se esse dicit. Hic autem ut eripiatur exorat; quia, ut diximus, usque in tertium diem potestatem in eo habuerunt; postea uero de eorum potestate ereptus, nichil ulterius aduersus eum facere potuerunt. Sed quare hic dicit: »Non me demergat tempestas aque;« cum superius dicat: »et tempestas demersit me?« nisi ut intelligamus eum pro sola anima orare, ut nullam in eam habeant potestatem. Sic enim et de beato Iob, cum Satan ei detraheret, a Domino dictum esse legitur: »Ecce  in manu tua est; uerumtamen animam illius serua .«

»Neque absorbeat me profundum, neque urgeat super me puteus os suum.« Hic autem manifeste ostenditur quia hec oratio, non ad corpus, sed ad animam pertinet: sola enim Saluatoris nostri anima in infernum descendit, qui per hunc puteum profundum significatur. Et ipse quidem ibi teneri non potuit, sed ligato diabolo et inferno exspoliato, cum magna uictoria inde ascendit.

»Exaudi me, Domine, quoniam benigna est misericordia tua: secundum multitudinem miserationum tuarum respice me; ne auertas faciem tuam a puero tuo; quoniam tribulor, uelociter exaudi me.« Satis uelociter exauditus est, quia ipsa hora  qua uoluit, et sicut ipse cum Patre disposuit, a mortuis resurrexit.

445 »Intende anime mee in adiutorium, et libera eam propter inimicos meos, eripe me ut non gaudeant de me inimici mei« Hec autem plana sunt, et expositionem non indigent. Diximus superius qualiter has Saluatoris nostri orationes intelligere debeamus.

»Tu enim scis improperium meum, confusionem et uerecundiam meam.« Omnia hec idem significant: que ideo Patrem scire dicit, quia inde eum magnam ultionem accepturum esse non dubitat. »In conspectu tuo sunt semper qui tribulant me.« Tu eos uides, tu eos cognoscis, te fugere non poterunt; tibi de his omnibus rationem eos reddere  oportet. Miseri, et per omnia infelices, quibus tam dura accusatio et tam terribile iudicium imminet!

»Improperium exspectauit cor meum et miseriam.« Sciebat Saluator noster, quando Iudeis predicabat, et eorum infirmos sanabat et mortuos resuscitabat, omnia hec sibi esse uentura, et de tali uinea aliam uindemiam exspectare non debuit.

»Sustinui, qui simul mecum contristaretur, et non fuit, consolantem me quesiui, et non inueni.« Et mirum certe cum tot millia ibi essent, qui eum cognouerant, predicantem audiuerant, et tam multa eius miracula uiderant, quod nemo ad eum accessit ut compateretur, et qui eum consolaretur; tantus terror inuaserat omnes bonos, et sic diabolus aduersus  eum concitauerat; et inflammauerat omnes malos, ut et illi essent extra se, et quod facerent, ignorarent. Nam et ipsi discipuli, relicto eo, fugerunt omnes; et ipse, qui inter eos maximus erat, et qui alios, sicut et mandatum fuerat, confirmare debebat, timore perterritus, ter eum negauit. Et hinc est quod Dominus dixerat: »Hec est hora uestra, et potestas tenebrarum .«

»Et dederunt in escam meam fel, et in siti mea potauerunt me aceto.« Hoc autem et Euangelista similiter narrat: »Quia dederunt ei acetum cum felle mistum .«

»Fiat mensa eorum coram ipsis in laqueum, et in retributionem et in scandalum.« Hanc autem maledictionem et alias omnes que sequuntur quotidie  Iudei legentes et non intelligentes seipsos excommunicant et maledicunt; quod utique non fecissent, nisi eas Propheta scripsisset. Eamdem escam spiritualem habent Iudei, quam et nos habemus, legem uidelicet, et prophetas et alias Scripturas quibus anime nutriuntur, sed non est inter eos qui panem frangat et Scripturas eis exponat; sicut scriptum est: »Paruuli petierunt panem, et non erat qui frangeret eis «. Sequuntur igitur litteram, et, sicut Apostolus ait, ipsa littera eos occidit, atque eo modo fit eis in laqueum quo decipiantur et occidantur. Et hanc retributionem et hoc scandalum inde habebunt, quod solam litteram sequuntur et spiritualem intelligentiam non querunt. Unde et subditur:

 »Obscurentur oculi eorum ne uideant.« Hoc est enim quod per prophetam dicitur: »Exceca cor populi huius, ut uidentes non uideant, et audientes non intelligant .«

»Et dorsum eorum semper incurua.« Incuruatum est dorsum Iudeorum, et non ad ea respiciunt que sursum sunt, sed ad ea que inferius latent; temporalia querunt, et non eterna; non homines, sed bestie facti sunt.

»Effunde super eos iram tuam, et indignatio ire tue apprehendat eos.« Hoc iam ex parte factum est; sed abundantius in iudicio exspectatur.

»Fiat habitatio eorum deserta, et in tabernaculis eorum non sit qui inhabitet.« Habitatur quidem usque hodie Iudea, sed non a Iudeis, quoniam ab  eis derelicta et deserta est, et nullus est ex eis qui quasi in hereditate sua habitet in ea. Sed quare hoc?

»Quoniam quem tu percussisti, ipsi persecuti sunt me, et dolorem uulnerum meorum addiderunt.« Hoc est enim quod alibi scriptum est: Percutiam pastorem, et dispergentur oues gregis. .« Addiderunt autem et alium delorem uulnerum eius, quia non fuit ei sufficiens, quod Dominum occiderent, nisi et seruos interficerent. Hec quidem adhuc futura erant; sic de eis loquitur, ac si iam transacta fuissent.

»Appone iniquitatem super iniquitatem ipsorum.« Dominus iniquitatem facere non potest, sed pro  iniquitate, meritum iniquitatis intelligere debemus. Ponit igitur Dominus iniquitatem super iniquitatem, quia omnes illorum enumerat iniquitates, ut nulla pretermittatur, pro qua penam non suscipiant.

»Et non intrent in tuam iustitiam.« Quid est enim in tuam iustitiam, nisi in locum in quo iusti et iustitia habitat? per quem utique illa habitatio superne felicitatis significatur.

»Deleantur de libro uiuentium.« Hoc autem exponit: »et cum iustis non scribantur.« Mali autem in illo libro scripti non sunt; sed ideo ex eo delentur, quod in eo scribi non permittuntur. Liber autem ille, quid aliud est, nisi memoria omnipotentis Dei, in qua simul omnia, et prima et nouissima continentur?

 »Pauper et dolens ego sum, et salus uultus tui Deus suscepit me.« He sunt, quasi dicat ille gratie quas ab illo populo suscipio, quia cum omnium diues essem, pauper et dolens pro eo factus sum. Unde et alibi dicitur: »uere languores nostros ipse tulit, et dolores nostros ipse portauit .« ---»Et salus bone uoluntatis tue Deus suscepit me,« qui, ut alios sanarem, infirmari uolui. uultus pro uoluntate ponitur, quia in uultu uoluntas cognoscitur.

»Laudabo nomen Dei mei cum cantico, et magnificabo eum in laude.« Hoc est enim illud nomen, de quo ipse Dominus per 446 Prophetam dicit: »Ego Dominus, hoc est nomen meum, gloriam meam alteri non dabo .« Hoc autem nomen ille laudat, et cum cantico laudat, qui et se seruum,  et ipsum Dominum esse cognoscens, sic ei seruit, et sic ei obedit, sicut bonum seruum bono Domino seruire oportet.

»Et placebit Deo super uitulum nouellum cornua producentem et ungulas.« Hic est ille uitulus saginatus, de quo in Euangelio dicitur: »Occidite mihi uitulum saginatum, ut epulemur et satiemur .« Nouellus est ipse uitulus, quia nunquam amplius talis uitulus immolatus fuit. Ac per hoc bene placuit Deo super uitulum istum, neque in aliquo alio sic aliquando delectatus est, ut merito de eo dicatur: Quia »odoratus est Dominus odorem suauitatis .« Produxit autem iste uitulus et sibi et nobis cornua et ungulas quibus inimicos superare et sub pedibus conculcare ualemus. Unde  Apostolus ait: »Dominus conteret Satanam sub pedibus uestris uelociter .« Omnia mandata utriusque Testamenti et arma nobis et cornua sunt ad superandos inimicos.

»uideant pauperes et letentur, querite Dominum, et uiuet anima uestra.« Isti sunt illi pauperes, qui magistri exempla secuti, sua sponte pauperes facti sunt. Et de Iudeis quidem dicitur superius, »obscurentur oculi eorum ne uideant:« de his autem dicitur, »uideant pauperes, et letentur.« Ut adimpleatur illud quod in Euangelio Dominus ait: »In iudicium ego ueni in hunc mundum, ut qui non uident, uideant; et uidentes ceci fiant « Letentur itaque pauperes, quorum oculi aperti  sunt, et ad uidenda et intelligenda omnia diuina mysteria illuminati. »Querite Dominum,« quia ad hoc illuminati estis, ut eum queratis et inueniatis; quem ideo Iudei inuenire non possunt, quia ceci sunt et in tenebris ambulant. uiuunt autem qui Dominum querunt, quia in ipso uitam inuenerunt.

»Quoniam exaudiuit pauperes Dominus, et uinctos suos non spreuit.« Dignum, inquit, est, ut Dominum pauperes querant, qui eorum iusta desideria semper exaudit. uincti autem Domini illi sunt qui quasi uinculis colligati seipsos compescunt, ut ad illicita non accedant. Omnia diuina mandata uincula quedam sunt, quibus retineri debemus.

»Laudent illum celi et terra, mare et omnia que in eis sunt.« Si hec omnia Dominum laudant, nichil  relinquitur quod eius laudibus idoneum sit. Quoniam, sicut scriptum est: »In inferno autem quis confitebitur tibi?« ---»Quoniam Deus saluam faciet Sion, et edificabuntur ciuitates Iuda.« Sion S. Ecclesia est, cuius speculatores predicti pauperes sunt, quibus ideo dictum est ut uideant, quoniam ad hoc super speculum positi sunt, ut ciuitatem custodiant, et a longe uideant. Tanta est autem letitia de salute Sion, ut ex hoc omnis creatura Deum laudare et benedicere debeat. Ciuitates uero Iuda, singule Ecclesie sunt que, per totum mundum ab apostolis edificate, non Iudeos, sed Christianos habitatores habent.

»Et hereditate acquirent eam, et semen seruorum eius possidebit eam, et qui diligunt nomen  eius habitabunt in ea.« Hanc, inquit, hereditatem semen, et filii apostolorum possidebunt. Et omnes qui diligunt nomen eius, et qui se gerunt ut seruos eius, habitabunt in ea.



PSALMUS LXIX. IN FINEM PSALMUS DAuID: IN REMEMORATIONEM; IDEO QUIA SALuUM EUM FECIT DOMINUS.

In finem, inquit, hec referantur, et ad Christum dirigantur, et ab ipso adiutorium queratur et exspectetur, que ego quasi dicat in rememorationem scripsi, ideo quod Dominus saluum me fecit. Hec autem in cunctis nostris necessitatibus dicamus et omnibus nostris actionibus preponamus, que ad sui exemplum Propheta nos dicere uoluit.

»Domine Deus, in adiutorium meum intende, Domine, ad adiuuandum me festina.« Hec oratio sufficit nobis in omnibus que postulamus, presertim si ab inimicis et aduersariis affligimur. Ubique et in omnibus Dei adiutorium querendum est, quia ubique et in omnibus necessarium est; quoniam sine eius adiutorio nichil facere possumus. Si bona agere uolumus, bene et utiliter oremus; et si quod non debemus, male agere uolumus, bene et utiliter oramus; magnum Dei adiutorium est, si malis desideriis resistat et fieri non permittat. Qui igitur malum aliquod facere cupit, dicat prius: »Deus in adiutorium  meum intende,« et non poterit facere quod facere cupit. Festinet igitur Dominus in adiutorium bonis, ut faciant quod uolunt; festinet et malis in adiutorium, ne faciant quod uolunt.

»Confundantur et reuereantur inimici mei, qui querunt animam meam.« Hec oratio et contra inimicos fit et pro inimicis. Pro inimicis quidem si resipiscunt: contra eos autem, si in malitia perseuerant. Bene autem confunditur et erubescit qui peccata sua recognoscens, ab iniquitate quiescit et eum diligere incipit, quem occidere desiderabat. Unde et sequitur:

447 »Auertantur retrorsum et erubescant qui cogitant mihi mala.« Auertantur, inquit, retrorsum ab iniqua sua intentione, et ad penitentiam  redeant cum satisfactione. Et erubescant ea erubescentia, de qua Apostolus loquitur, dicens: »Quem ergo fructum habuistis tunc in illis in quibus modo erubescitis?« 

»Auertantur statim et erubescant qui dicunt mihi euge, euge.« Cito, inquit, auertantur, et non tardent conuerti ad Dominum, neque differant de die in diem: et erubescentes conuertantur, ne et ipsi audiant quod per prophetam dicitur: »Facies meretricis facta est tibi: nescis erubescere .« Quod autem ait euge, euge, insultatio est, quam iniqui homines contra sanctos, quasi iam ab eis superatos, facere solebant.

»Exsultent et letentur qui querunt te, Domine.« Qualescunque fuerint, dicunt martyres, et quomodocunque  nos afflixerint, si te quesierint et ad te conuersi fuerint, rogamus ut eamdem nobiscum letitiam et exsultationem habeant. Boni discipuli qui, magistri exempla secuti, pro persequentibus et calumniantibus orant. Sic enim ipse Dominus pro suis crucifixoribus orauit, dicens: »Pater ignosce illis, quia nesciunt quid faciunt .«---»Et dicant semper, magnificetur Dominus, qui diligunt salutare tuum.« Qui Filium diliguat, diligunt et Patrem, et simul cum Filio glorificant Patrem.

»Ego uero egenus et pauper sum, Deus, adiuua me.« Egeni et pauperes erant sancti et humano auxilio destituti, quia preter Deum, nemo erat qui eis auxilium prestare auderet. Unde et unusquisque  illorum Domino dicit: »Deus, adiuua me,« et illud quod sequitur: »adiutor meus et liberator meus es tu.« In magna afflictione se esse significant, dum tanta instantia adiutorium postulant: Unde et subditur: »ne tardaueris;« cito, inquiunt, succurre: iam uires deficiunt et resistere non ualemus.



PSALMUS LXX. PSALMUS DAuID FILIORUM IONADAB  , ET PRIORUM CAPTIuORUM 

Iste est ille Ionadab qui precepit filiis suis ut uinum  non biberent et in hoc mundo hereditatem non haberent, quibus Ieremias uinum ante posuit et bibere precepit. Illi uero bibere noluerunt, dicentes sibi hoc a patre suo interdictum fuisse. Unde et per eumdem prophetam Dominus ait: »Preualuit sermo Ionadab sermonibus meis, et magis filii Ionadab ebediunt patri, quam filii Isrel obediunt mihi .« Isti itaque et omnes alii qui in illa captiuitate maiores melioresque fuerunt, et ceteri omnes qui per illos significati sunt, in hoc psalmo modo loquuntur et Dei adiutorium implorant. Non est igitur iste Psalmus totius captiuitatis, sed illorum solummodo qui meliores sunt et in ista et in illa captiuitate.

»Deus in te speraui, Domine, non confundar in  eternum, in tua iustitia libera me, et eripe me.« Dicunt se in Domino sperasse. Dicit Apostolus: quia »spes non confundit .« Deus autem iustus est, ideoque liberantur et eripiuntur de omnibus angustiis suis.

»Inclina ad me aurem tuam, et libera me.« Aurem ad aliquem Dominum inclinare, quid aliud est, quam exaudire? Sicut e conuerso a uoce alicuius aurem auertere, nichil aliud est quam audire nolle.

»Esto mihi in Deum protectorem, et in locum munitum ut saluum me facias.« Et protector et locus munitissimus est Deus fidelibus suis, quia contra eum quem ipse uult defendere nulle inimicorum ualebunt insidie. Unde et subditur:

 »Quoniam firmamentum et refugium meum es tu.« Firmamentum quidem, quia sine te nulla est fortitudo; refugium uero, quia ad te confugientibus presidium es et beatitudo.

»Deus meus eripe me de manu peccatoris, et de manu contra legem agentis et iniqui.« Peccatores iniqui, et contra legem agentes, iudei, heretici et tyranni sunt, a quibus omnes sancti, ut eripiantur, Dominum orant.

»Quoniam tu es patientia mea, Domine, spes mea a iuuentute mea.« Tu scis, inquit, quia tantas eorum iniurias sustineo, quod nisi patientiam dedisses, iam penitus succubuissem. Sed tu es patientia mea et spes mea a iuuentute mea; ab illa  uidelicet etate, qua contra diabolum arma suscepi. In hac autem etate sunt et pueri, et adolescentes, et senes et quicunque 448 ad pugnandum idonei sunt: est autem iuuentus flos etatis, in qua nimirum etate omnes mortui resurgent, in qua et Saluator noster resurrexit. Quicunque igitur uiriliter se habet et uiriliter pugnat, cuiuscunque etatis sit, inter iuuenes computari debet.

 »In te confirmatus sum ex utero, de uentre matris mee tu es protector meus; in te cantatio mea semper. Dixi, inquit, quia tu es patientia mea, et spes mea a iuuentute mea;« qui utique ad ipsam iuuentutem peruenire non potuissem, nisi tu me confirmasses, educasses, docuisses et prouexisses. Totum igitur quod sum, gratia tua sum. Et in te erit decantatio mea semper, quia omni tempore tibi cantabo et iubilabo.

»Tanquam prodigium factus sum multis: et tu adiutor fortis.« Est autem prodigium nouum aliquod et inusitatum. Et dicitur prodigium, quasi pro digito; eo quod longe ostendatur digito  . Erant igitur sancti prodigium multis, qui cernentes durissima tormenta que pro fide Christi patiebantur  digito eos ostendentes, stupebant et admirabantur. Et tunc quidem Dominus aderat adiutor fortis in opportunitatibus, in tribulatione.

»Repleatur os meum laude tua, ut possim cantare laudem tuam, tota die magnificentiam tuam.« Quia, inquit, factus es mihi adiutor fortis, dignum est ut os meum impleatur laude tua, et abundanter impleatur, ut tota die omni tempore possim cantare gloriam tuam et magnificentiam tuam, qui tam mirabilis es in sanctis tuis, et tam fortes et potentes eos facis ad pugnandum contra inimicos tuos.

»Ne proiicias me in tempore senectutis.« Quid est in tempore senectutis? »Cum defecerit uirtus mea, Deus, ne derelinquas me.« Cuiuscunque  etatis sit homo, uirtute et constantia in eo deficiente, inter senes reputatur; sicut econtra superius de iuuentute diximus, que magis pugnandi robore, quam etatis tempore consideratur. Rogat itaque ut, si quando uirtus in eo defecerit, more solito Deus adsit et nunquam ab eo derelinquatur  .

»Quia dixerunt inimici mei mihi mala, et qui custodiebant animam meam consilium fecerunt in unum, dicentes: Deus dereliquit eum, persequimini et comprehendite eum: quia non est qui eripiat eum.« Non mirum si adiutorium postulat, contra quem tam prauum et tam iniquum consilium inimici iniuerunt. Hec autem et alia quedam que in hoc psalmo dicuntur etiam de Saluatore  nostro conuenienter intelligi possunt. Multoties enim homines iniqui inde sanctos Dei grauius affligebant, et a Deo derelictos esse putabant, et quasi impios et sacrilegos iudicabant, quia Deus auxilium differebat et eis tam cito non subueniebat. Unde subditur:

»Deus ne elongeris a me, Deus meus in auxilium meum respice.« Ut eorum consilium uanum et  inutile inueniatur; cum te et presentialiter adesse et adiutorem esse cognouerint.

»Confundantur et deficiant detrahentes anime mee, operiantur confusione et pudore qui querunt mala mihi.« Constat enim quia si confunderentur et erubescerent, et ab iniquitate sua deficerent et quiescerent, quia sanctorum orationibus, quos interficiunt, adhuc ueniam impetrare possent. Quod si in malitia perseuerauerint, eterna confusione confundentur, deficient et peribunt. Facilius ad misericordiam flectitur iudex, si ille qui iniuriam passus est pro reo orare incipiat.

»Ego autem semper in te sperabo, Domine, et adiiciam super omnem laudem tuam.« Faciant illi, inquit, quod uolunt, et quod homines iniqui facere  solent, quia spem meam nunquam mihi auferre poterunt, sed semper et in prosperis et in aduersis in te sperabo, Domine, et super omnem laudem adiiciam laudem tuam. Quid est enim super omnem laudem adiicere laudem, nisi semper laudare, et a laudibus nunquam cessare? Unde et subditur:

»Os meum pronuntiabit iustitiam tuam, tota die salutare tuum.« Et certe ad maximam laudem Dei pertinet eius iustitiam nuntiare. Salutare Dei Christus est, quem tota die et omni tempore laudare et predicare debemus.

»Quia non cognoui negotiationes, introibo in potentias Domini  .« Non est conueniens ut negotiatores nuntient iustitiam Domini et salutare Domini, neque conueniens est ut intrent  in potentias Domini. Et hoc quidem de Simoniacis specialiter intelligi debet qui, quoniam de templo ab ipso Domino eiecti sunt, utique et predicare et in potentias Domini intare 449 prohibiti sunt  . Quid autem per potentias Domini, nisi ecclesiasticas dignitates intelligere debemus? Illi igitur intrent in potentias Domini, illi dignitates Ecclesie suscipiant, qui tales negotiationes non cognouerunt. Omnes autem negotiationes male sunt, que cum fraude et deceptione fiunt.

»Domine, memorabor iustitie tue solius.« Nullam, inquit, aliam iustitiam pronuntiabo, nullam aliam iustitiam predicabo, nisi iustitiam tuam; illam uidelicet iustitiam, quam tu Deus docuisti me a iuuentute  mea. Hec est domestica illa iustitia, que in utroque Testamento inuenitur, qua homines iustificantur, et misericorditer iudicantur. Iuuenum et perfectorum iustitia est, secundum legem iudicare, et a mandatis Domini non declinare. »Et usque  nunc pronuntiabo mirabilia tua.« Non uidetur sufficiens usque nunc, si simpliciter intelligatur nunc, sed quia nunc presens tempus significat, ille quidem uidetur pronuntiare iustitiam Dei usque nunc, qui omni tempore eam pronuntiat. »Et usque in senectam et senium, Deus, ne derelinquas me  .« Quid per senectam et senium, nisi ultimam senectutem et uite terminum intelligimus? Tale est igitur ac si dicat: Ego quidem omni tempore pronuntiabo mirabilia tua; et tu omni tempore mihi adesto aduersus eos qui audire nolunt mirabilia tua.

»Donec annuntiem brachium tuum generationi omni, que uentura est. Potentiam tuam, et iustitiam tuam Deus usque in altissima que fecisti magnalia.« Hoc est illud brachium de quo dicitur:  »Et brachium Domini cui reuelatum est .« Per quod Saluator noster intelligitur, per quem omnia facta sunt, et sine quo factum est nichil. Hoc autem brachium nuntiant sancti, qui Patrem omnia per Filium dicunt esse operatum. Et hec quidem illorum predicatio extenditur in omnem generationem que uentura est. Nuntiant autem et potentiam et iustitiam Dei, et eum omnipotentem et iustissimum esse annuntiant. Nuntiant preterea et altissima magnalia que Dominus fecit, per que, non mundi creationem, non diluuii inundationem, non maris Rubri diuisiones, non Pharaonis interitum, non multa alia que altissima esse uidentur intelligimus; sed illa que super omnia altissima sunt, Christi uidelicet incarnationem, passionem, resurrectionem  et ascensionem. Unde nimia admiratione commotus exclamat: »Deus, quis similis tibi?«

»Quantas ostendisti mihi tribulationes?« uis audire quantas? »multas;« et quales? »malas.« Quis enim enumerare ualeat quantas et quam malas tribulationes pro Christi nomine sancti sustinuerunt? uix enim beati Pauli tribulationes enumerare sufficimus.

»Et conuersus uiuificasti me, et de abyssis terre iterum reduxisti me.« Nisi prius auersus fuisset, non diceretur quia conuersus, uiuificasti me. Auersus nobis et iratus, et nos mortui eramus, quia mortis princeps nobis dominabatur. Conuersus est ad nos, et ipse, qui uita est, uiuificauit nos et de abyssis terre iterum reduxit nos. Reduxit, quando  infernum exspoliauit; reduxit, quando de mundi huius conuersatione et uana superstitione eripuit. Reducet in iudicio, quando omnes fideles suos ad se uocabit; quod, quia sine dubio futurum est, non inconuenienter factum esse dicit.

 »Multiplicasti iustitiam tuam.« Multiplicauit quidem iustitiam suam Dominus, quoniam, quibus multas et malas tribulationes ostendit, eos et uiuificauit, et de abyssis terre iterum iterumque reduxit. »Et conuersus exhortatus es me.« Exhortatus est Dominus fideles suos per leges, per prophetas, per euangelistas, per apostolos, et quotidie hortatur nos et docet quid agere debeamus. »Et ego confitebor tibi in uasis psalmorum.« uasa psalmorum instrumenta sunt musice artis, que decem chordas et non amplius habent, in quibus ille bene et suauiter Domino cantat, qui legis decem mandata obseruat.

»ueritatem tuam psallam tibi in cithara, Deus sanctus Isrel.« Cithara, ut iam alibi diximus,  ad Nouum pertinet Testamentum; cui uel tres uel quatuor corde sufficiunt, quoniam Nouum Testamentum in quatuor euangeliis continetur, in quibus clarissime et suauiter resonat mysterium Trinitatis. Maxime autem ueritas Dei in cithara canitur, per quam Christum intelligimus, qui de seipso loquitur, dicens: »Ego sum uia, ueritas et uita .«

»Gaudebunt labia mea, dum cantauero tibi, et anima mea quam redemisti.« Gaudebunt, inquit, labia mea, labia interioris hominis, labia que tibi in silentio loquuntur, et a te solo audiuntur: illa labia gaudebunt, dum cantauero tibi, quia non modicum de cantatione sua mercedem exspectabunt. Et anima mea, quam redemisti, similiter faciet.

 »Sed et lingua mea meditabitur iustitiam tuam.« Idipsum per linguam et per labia significatur, quia meditatio non oris, 450 sed cordis est; unde totus ille cantus, non oris tantum, sed cordis potius esse monstratur.

»Dum confusi, et reueriti fuerint qui querunt mala mihi.« Meditantur sancti iustitiam Dei, et tunc precipue meditantur, et laudant, quando inimicos suos confusos esse uident: siue bona confusione, ut de peccatis erubescant, siue ut in sua malitia perseuerantes in eternum confundantur et pereant. Et tunc quidem magnam sibi iustitiam factam esse gaudent, quando eos erubescentes, et de his que contra iustitiam fecerunt, penitentes esse intelligunt.



PSALMUS LXXI. PSALMUS: IN SALOMONEM.


Salomon interpretatur pacificus. Significat autem Saluatorem nostrum, de quo Apostolus ait: »Ipse  est pax nostra, qui fecit utraque unum .« Hic est ille rex pacificus, cuius uultum desiderat uniuersa terra . Et ipse quidem dominatur a mari usque ad mare: et adorabunt eum omnes reges terre, omnes gentes seruient ei: Quod quidem si de primo Salomone intelligatur, non est uerum  .

»Deus, iudicium tuum regi da, et iustitiam tuam filio regis.« Hoc autem de Saluatore nostro dicit Propheta qui de seipso loquitur, dicens: »Pater non iudicat quemquam; sed omne iudicium dedit filio .« Ipse enim et rex est, et filius regis, qui iudicabit orbem terre in equitate, et populos in iustitia. Ipse igitur iudicium teneat, ipse iustitiam faciat, qui non respicit personam hominis,  et potens est unicuique reddere secundum opera sua.

»Iudicare populum tuum in iustitia, et pauperes tuos in iudicio.« Da, inquit, Domine, iudicium tuum filio regis, id est filio tuo. Hic enim locutionis modus in libris ueteris Testamenti frequentissimus est. Iudicare, hoc est ad iudicandum populum tuum in tua iustitia, et pauperes tuos in tuo iudicio. Iste, quasi dicat, a tua iustitia et a tuo iudicio nunquam recedet, quia non differt a te in iustitia, qui a te non differt in substantia. Pauperes Dei illi sunt, qui sua sponte pauperes sunt, et non terrena, sed celestia querunt.

»Suscipiant montes pacem populo, et colles iustitiam.« Suscipiant, inquit, et montes et colles  hanc pacem et hanc iustitiam, quam tu modo das populo tuo, quod nichil aliud est dicere uel intelligere, nisi suscipiant filium tuum: »Ipse enim est pax nostra ,« sicut Apostolus ait, ipse est iustitia, sine qua nemo iustificatur. Sed quid per montes et colles, nisi apostolos et doctores, uel Ecclesias et ciuitates intelligamus  ? Isti enim inter alios altiores sunt, et quasi montes aliis preeminent.

»In sua iustitia iudicabit pauperes huius populi, et saluos faciet filios pauperum.« Hic inquit, filius regis in sua iustitia, quam naturaliter et substantialiter habet, et quam aliunde non recepit, iudicabit populos huius seculi  ; de quo modo dixit: »iudicare populum tuum.« Pauperes quidem  ipse iudicabit, quia diuites a diabolo iudicantur. »Et saluos faciet filios pauperum.« Pauperes et filii pauperum apostoli sunt, et eorum imitatores. Isti sunt illi pauperes qui »relictis omnibus secuti  sunt Dominum « Hos autem saluabit Dominus, et in sua iustitia iudicabit.

»Et humiliabit calumniatorem.« Per quem diabolus significatur, qui populum Dei calumniari et accusare non cessat. Hic autem, quia supra modum se exaltauit, omni pena comprimetur et humiliabitur. »Et permanebit cum sole, et ante lunam in seculum seculi.« Permanebit, inquit, in seculum seculi cum sole, qui ante lunam fuit et ante solem; siquidem ipse fecit solem et lunam. Ante lunam fuisse, aliquid est, sed cum sole manere, quid est? Dicitur autem de eo alio in loco: »Et sedes eius sicut sol in conspectu meo, et sicut luna perfecta in eternum .« Possumus igitur per solem claritatem intelligere, ut sicut dicitur lumen de lumine,  sic etiam dicatur sol de sole, et claritas de claritate. Permanet itaque cum sole in seculum seculi, quia nunquam recedit a Patre, semperque in eadem gloria et claritate manet cum Patre. Manet autem et ante lunam, quia sicut suo Domino tota sibi seruit Ecclesia  . In eo autem, 451 quod ante eam manet, dilectionis affectio designatur.

»Et descendet sicut pluuia in uellus, et sicut stillicidia stillantia super terram.« Nota est historia Gedeonis, qui aliquando ad prelium iturus, et cum hostibus pugnaturus, hoc signum uictorie a Domino accepit, ut uellus in area poneret. Posuit itaque et semel et iterum, et prius quidem uellus madidum, terra uero sicca apparuit; deinde autem uellus siccum,  terra uero madida apparuit . Hec similitudo in Christi incarnatione seruata est. uellus in medio aree, Iudea est in medio terre. Sicut pluuia prius in uellus; ita et Christus prius in Iudeam descendit. Sed postea siccato uellere, stillicidia super terram stillarunt; quia, relicta Iudea, Dominus, et doctrina Domini in omnes terras et in omnes gentes pertransiit. Hoc autem tunc factum est, quando »in omnem terram exiuit sonus apostolorum, et in fines orbis terre uerba eorum .« Isti fuerunt ille nubes, quibus totus irrigatus est mundus.

»Orietur in diebus eius iustitia, et abundantia pacis, donec extollatur luna  .« Hec pax, et hec iustitia inter sanctos, et in Ecclesia a diebus Saluatoris  nostri orta est, quia ipsi sunt, qui iustitiam  pacemque custodiunt. Nam et secundum litteram, quando Dominus natus est, maxima pax ubique erat; toto mundo sub Romano imperio constituto. Unde et digne satis in eius natiuitate angelorum uoces audite sunt, clamantium et dicentium: »Gloria in excelsis Deo, et in terra pax hominibus bone uoluntatis .« Et hec quidem pax, et iustitia non auferetur a sanctis et ab Ecclesia Christi, donec ipsa eleuetur et super celos extollatur; que modo hoc in loco per lunam significatur. Et luna a sole, et Ecclesia a Christo, sue claritatis lumen suscipiunt.

»Et dominabitur a mari usque ad mare, et a flumine usque ad terminos orbis terre.« Ubique dominatur Christus; nulla gens est, que eius non sit  subdita potestati. Ipse enim est, »qui solem suum oriri facit super bonos et malos, et pluit super iustos et iniustos .« Quod autem significat a mari usque ad mare, hoc significat a flumine magno Euphratis usque ad terminos orbis terre.

»Coram illo procident Aethiopes, et inimici eius terram lingent.« Per Aethiopes, qui naturaliter nigri sunt, omnes peccatores significantur. Procidunt igitur Aethiopes coram illo, quia peccatores homines, qui antiquitus suam pulchritudinem amiserunt, ad fidem conuersi, eum colunt, adorant et uenerantur. Inimici uero eius Iudei sunt, qui usque ad mortem iniquo eum odio persecuti sunt  . Isti autem terram lingunt, qui sola terrena et transitoria querunt. Et quanto amore terram diligunt, in eo  ostenditur, quod eam lingere dicuntur. Possumus autem per istos inimicos etiam predictos Aethiopes intelligere, qui quamuis prius inimici fuissent, nunc autem cognita ueritate, eum suppliciter colunt, uenerantur, et cum magna humilitate pro eius amore ipsam terram oscuiantur.

»Reges Tharsis, et insule munera offerent, reges Arabum, et Saba dona adducent.« Tharsis, exploratio letitie; Arabia, insidie; Saba uero captiuitas interpretatur. Et illi igitur, qui solam letitiam explorantes uoluptati dediti erant, et illi qui aliis insidiabantur, et perdere et decipere conabantur, et illi qui quasi serui captiui a diabolo tenebantur; postea baptizati, et Christi fidem suscipientes, et munera sua, et seipsos Domino offerunt  . Hoc ipsum  faciunt et insule, que in mari posite singulas quasque  Ecclesias significant, que in huius mundi procellosa amplitudine continentur.

»Et adorabunt cum omnes reges terre, omnes gentes seruient ei.« Hoc est enim quod Apostolus ait: »In nomine Iesu omne genu flectatur celestium, terrestrium, et infernorum .« Unde et alibi: »uiuo ego, dicit Dominus, quia mihi curuabitur omne genu, et confitebitur omnis lingua .«

»Quia liberabit pauperem a potente, et inopem cui non erat adiutor.« Quotidie Dominus liberat pauperem a potente, quotidie deponit potentes de sede, et exaltat humiles. Quamuis per potentes diabolus intelligi possit; per pauperem uero et inopem, quilibet peccator ad penitentiam conuersus. ualde  namque pauper est, qui diabolo seruit: sicut econtra illi soli diuites sunt, qui Domino seruiunt.

»Parcet pauperi et inopi, et animas pauperum saluas faciet.« Hoc est enim, quod alibi dicitur: »Peccator quacunque hora conuersus fuerit, et ingemuerit, uiuet, et non morietur .« Diximus enim per pauperem peccatorem significari; qui ideo quidem pauper erat, qui ueras diuitias non habebat.

»Ex usuris et iniquitate liberabit animas eorum.« Non poterant diuites esse, qui quotidie usuras persoluebant; sed cui, nisi diabolo, usuras dabant? crudeli uidelicet, 452 et auarissimo feneratori. Dat enim et ipse pecuniam suam ad mensam, ut ueniens cum usuris eam recipiat. Pecunia diaboli omne malum  est: pecunia eius peccatum est, cuius usura ipsa anima est. Quicunque hanc pecuniam suscipit et tenet, animam sibi pro usura reddere oportet. Reddatur igitur sibi pecunia sua, ut ab eius usuris anima liberari ualeat. Hoc autem, quia sine Dei adiutorio fieri non potest; ideo hic dicitur: »Ex usuris, et iniquitate liberabit animas eorum. Et preclarum nomen coram ipso.« Preclarum nomen est, quod Dominus ait: »Iam non dicam uos seruos, sed amicos: et uos estis lux mundi; uos estis sal terre .« uocantur autem et aliis nominibus preclaris ualde, sibique conuenientibus.

»Et uiuet, et dabitur ei de auro Arabie.« uiuet, inquit, non ad tempus, ut ceteri reges, sed in eternum et in seculum seculi. »Et dabitur ei de auro  Arabie.« Hoc in magis completum est, qui inde uenientes aurum, thus et myrrham Domino attulerunt. Aurum Arabie optimum est, quod illi quidem dare uidentur, qui pure et sapienter Deo seruiunt; siquidem aurum pro sapientia ponitur. »Et orabunt de ipso semper  .« Ipse docuit nos orare; ab ipso habemus illam optimam et plenissimam orationem, quam quotidie facimus: »Pater noster, qui es in celis ,« etc. Quando Saluator noster hanc orationem discipulos suos docebat, credo quia  iam extunc in spiritu ibi erat Propheta, et in hac tam pulchra et compendiosa oratione delectabatur. »Tota die benedicent eum.« Sicut enim tota die oramus; ita etiam tota die Dominum benedicimus. Hoc enim Apostolus dicit: »Sine intermissione orate .« Quod si ore facere non possumus, desiderio tamen, et bona intentione facere possumus. Si enim desiderium non orat, nequaquam diceretur: »Desideria cordis eorum audiuit auris tua .«

»Et erit firmamentum in terra.« Quid est enim firmamentum erit in terra, nisi celum erit in terra? Hoc enim dicit Moyses: quia »uocauit Dominus firmamentum celum .« Bene autem firmamentum uocatur Dominus, quia in ipso est et sol,  et luna, et stellarum omnium pulchritudo. Et ipse quidem est firmamentum in terra, quia in ipso firmata et fundata est Ecclesia; sicut Apostolus ait: »Fundamentum aliud nemo potest ponere, preter id quod positum est, quod est Christus iehsu .«---»In summis montium superextolletur.« Nullus mons tam altus, nulla potestas tam excelsa, que ei non subiiciatur, et inferior non sit. Unde et in alio psalmo dicit: »Ut quid suspicitis montes uberes? mons in quo beneplacitum est Deo habitare .«---»Super Libanum fluctus eius.« Per Libanum, qui candidatio interpretatur, Ierusalem intelligitur, que inter alias ciuitates pulcherrima et nobilissima fuit. De qua Zacarias propheta ait: »Aperi, Libane, portas tuas, et deuoret ignis  cedros tuas .« Quia igitur iste mons in superbia sua stetit, et sicut ceteri montes Saluatori nostro humiliare se noluit, ideo super Libanum fluctus, tempestates, inundationes, ira et indignatio Dei descendit, et descendet. »Et florebunt de ciuitate sicut fenum terre.« Ipse Propheta sua uerba exponit; et quem montem dixerat, ciuitatem uocat. Et florebunt, inquit, de ciuitate turpiter expulsi et uiolenter extracti, sicut fenum terre, quod hodie est, et cras mittitur in clibanum.

»Et erit nomen eius benedictum in secula.« Legamus in Euangelio, et audiamus benedictionem matris et Filii, »Benedicta tu, inquit, inter mulieres, et benedictus fructus uentris tui .« Hec benedictio non habebit finem, sed permanebit  in eterna secula. »Et ante solem permanebit nomen eius, et ante lunam sedes eius  .« Si ante hoc in loco tempus significat, non magnum est, quod dicitur; cum arbores et herbas ante solem fuisse legamus. Sic igitur intelligatur, ut superius dicitur. »Et permanebit cum sole, et ante lunam in seculum seculi.« Ubi Christus, ibi et nomen Christi. Est igitur nomen eius cum sole, et ante solem, id est cum Patre et ante Patrem, hoc est in conspectu Patris; quia Pater et Filius relatiua sunt, et sine  se esse non possunt. Est autem et ante lunam sedes eius, per quam Christi humanitas significatur, quem omnes sancti semper uidere, et ante oculos habere desiderant. De hac autem sede dicitur: »Celum mihi sedes est, terra autem scabellum pedum meorum .«

»Et benedicentur in eo omnes tribus terre.« Ipse enim est de quo ad Abraham Dominus ait: »In semine tuo benedicentur omnes gentes .« Quod Apostolus exponit. »Non in seminibus dixit, quasi in multis, sed quasi in uno, et semini tuo, qui est Christus .«---»Omnes gentes magnificabunt eum;« secundum illud: Laudate Dominum, omnes gentes, laudate eum, omnes populi .« Sed quomodo magnificabunt?

 »Benedictus Dominus Deus, qui facit mirabilia magna solus.« Ab omnibus igitur magnificatur Christus, a quibus psalmus iste cantatur; ipse solus facit mirabilia, quia et Pater, et ipse, et Spiritus sanctus, unus et solus Deus est, qui omnia operatur: »Et benedictum nomen maiestatis eius in eternum, et in seculum seculi.« Quid est enim nomen maiestatis eius, nisi laus et fama, gloria et potentia eius? per quam uidelicet laudem euangelica predicatio intelligi potest. »Et replebitur 453 maiestate eius omnis terra.« Hic est ille lapis abscissus de monte sine manibus, quem Daniel tantum creuisse dicit , ut impleret uniuersam terram. Hoc autem quia Propheta futurum adhuc  esse uidebat, rogat ut cito fiat, et pre nimia letitia bis dicit, »fiat, fiat.«



PSALMUS LXXII. DEFECERUNT LAUDES DAuID FILII IESSE. PSALMUS ASAPH  .

Hoc quod dicit: »Defecerunt laudes Dauid filii Iesse,« ad superiorem psalmum pertinet. Quod autem sequitur; »Psalmus Asaph,« sequentis psalmi titulus est. Sufficiat uobis , usque nunc laudasse Dauid filium Iesse; amodo autem laudate Dauid filium Dei. Ecce natus est; natiuitatem eius secundum carnem, et laudes eius magnas et preclaras in superiori psalmo prophetauimus, et predicauimus. Restat nunc, ut omni tempore dicamus:  »Benedictus Dominus Deus Isrel, qui facit mirabilia magna solus, et benedictum nomen maiestatis in eternum, et in seculum seculi. Psalmus Asaph.« Asaph congregatio interpretatur, per quem Ecclesia intelligitur, de omnibus mundi huius gentibus congregata  , de qua hoc in psalmo dicitur: »Domine, in ciuitate tua imagines eorum ad nichilum rediges.«

»Quam bonus Isrel Deus his qui recto sunt corde.« uox Prophete est, uel Ecclesie Dei bonitatem et potentiam admirantis. Quam bonus, inquit,  est Deus Isrel; sed illis precipue, qui recta et catholica cogitant, et ad falsas cogitationes et periculosas disputationes non transeunt. Torquentur namque corda hominum, quando aliter quam debent, uel de ipso Deo, uel de eius dispositione, uel de rerum ueritate sentiunt. Unde et subditur.

»Mei autem pene moti sunt pedes, pene effusi sunt gressus mei, quia zelaui in peccatoribus, pacem peccatorum uidens.« De cordis, et anime pedibus, et gressibus loquitur, qui tunc quidem mouentur et cadunt, quando homo contra Deum pro aliqua re murmurat, uel scandalizatur. uidit iste, qui hec loquitur, homines iniquos et peccatores, pacem et prosperitatem habere, et mundi huius gloria et diuitiis abundare; seipsum autem et alios Domino  seruientes penuriam pati, multisque aduersitatibus torqueri; et cepit illis inuidere et similia desiderare. Neque hoc sibi iustum esse uidebatur, malis prospera, bonis uero aduersa contingerent, atque ex hoc in eam, quam hic narrat, corruit tentationem  . Sed in se reuersus, considerans que bonis premia sint preparata, et que pena sit preparata malis, seipsum consolatus est, et pedes suos iam motos, et cadentes firmauit et stabiliuit. Unde et subditur:

»Quia non est declinatio morti eorum, nec firmamentum in plaga eorum.« Inde ergo pacem et prosperitatem, quasi dicat, abominatus est, et sue sibi indigentie placuit, quia nulla uia illis est, qua mortem eternam declinare et effugere ualeant, et  sic plagati et uulnerati sunt, ut nulla eis medicina subueniat. Firmamentum pro medicamine posuit, quia qui infirmi sunt, inde firmantur et sanantur.

»In laboribus hominum non sunt, et cum hominibus non flagellabuntur.« Ideo, inquit, non est declinatio morti eorum, quia in laboribus hominum non sunt. Boni labores, qui immortales homines faciunt; et boni homines, qui sic laborant ut immortales fiant. Hoc ipsum et de flagellis intelligamus, quibus apostoli »flagellati ibant gaudentes a conspectu concilii, quoniam digni habiti sunt pro nomine Iesu contumeliam pati .« Nam et illa flagella bona sunt, quibus Dominus flagellat omnem filium, quem recipit.

 »Ideo tenuit eos superbia eorum.« Simul enim cum diuitiis, pace et prosperitate crescit superbia. »Operti sunt iniquitate et impietate sua.« Miseri, qui tales uestes et talia ornamenta habent; isti in conuiuio Dei esse non possunt, et quales sunt, tales in iudicio apparebunt, et ipsa sua uestimenta eos abominabiles facient.

»Prodiit quasi ex adipe iniquitas eorum.«---»Ex abundantia cordis os loquitur ;« non est uacuum cor illud, unde tanta iniquitas procedit: diabolus ibi habitat, fons, et origo totius iniquitatis.  Unde et subditur: »Transierunt in dispositionem cordis.« Ad ea, inquit, facere transierunt, que in corde a diabolo disposita 454 fuerunt. Et hoc exponit.

»Cogitauerunt, et locuti sunt nequitias.« Illud peccatum maius est, quod meditatione et consilio fit. »Iniquitatem in excelso locuti sunt.« Isti sunt de quibus dicitur: »Peccatum suum quasi Sodoma predicauerunt .« In excelso autem illi precipue loquuntur, qui Deum blasphemant, eique detrahere non timent. Sicut ille insipiens, »qui dixit in corde suo: Non est Deus ;« et ut omnes illi, qui idola colebant, falsosque deos adorabant, de quibus adhuc subditur:

»Posuerunt in celum os suum.« Os suum ponere  in celum, est contra ipsam diuinitatem loqui. Quod gentiles quidem faciebant, qui non in celo, sed in statuis aureis et argenteis diuinitatem querebant. Heretici quoque et Ariani in celum os suum posuerunt, qui de ipsa diuinitate male disputantes, Filium a Patre diuidere conati sunt. »Et lingua eorum transiuit super terram.« Si super terram transiit, quo iuit, nisi quia in celos ascendit? Unum igitur idemque significat: »Et posuerunt in celum os suum, et lingua eorum transiit super terram  .«

»Ideo reuertetur huc populus meus.« Iuerant isti quo non debuerant, et cogitauerunt que cogitanda non erant, quando zelantes in peccatoribus, eorum pedes moti sunt; sed quia non est declinatio morti eorum, ideo reuertetur populus meus huc. Quid est  huc? Ad sanam intelligentiam de qua modo loquimur. Magis eligemus nobis labores et indigentiam bonorum, quam pacem et affluentiam malorum. »Et dies pleni inuenientur in eis.« Dies pleni illi sunt, qui bonis omnibus abundant. Et tales post hanc uitam habebunt sancti, quando bonis omnibus in illa beatitudine superabundabunt.

»Et dixerunt: Quomodo scit Deus, et si est scientia in excelso? Ecce ipsi peccatores, et abundantes in seculo obtinuerunt diuitias.« Hoc est enim, quod modo dicebat: »Ideo reuertetur populus meus huc.« Multum enim alienati erant, quando hec cogitabant et dicebant. Nonne audis, quia hoc dicebant: »Ecce ipsi peccatores, et abundantes in seculo,« quomodo obtinuerunt tantas diuitias? Si Deus  hoc sciuit, et si huius rei scientia apud Deum est? Hoc enim tale erat ac si dicerent: Nescit Deus que in hoc mundo fiunt: quoniam si sciret, hoc tam magnum malum fieri non permitteret. Talis autem  disputatio, et cogitatio mala est, et Christiane religioni multum contraria. Unde et subditur:

»Et dixi: ergo sine causa iustificaui cor meum, et laui inter innocentes manus meas, et sine causa fui flagellatus tota die, et iudex meus in matutino.« Dolet mater Ecclesia de illis qui ea in cogitatione et disputatione fuerunt. Si, inquit, illa disputatio uera esset, et si in excelso scientia non fuisset, quid mihi prodesset tot et tanta pro Domino sustinuisse? Ergo sine causa iustificaui cor meum, quod non solum opere, sed ipsa quoque cogitatione offendere timebam; et sine causa peccatorum consortia fugi, et inter innocentes manus meas et opera mea purificare studui, et sine causa ab impiis hominibus tot et tanta flagella sustinui, et sine causa iudex meus, et durissimus  atque nequissimus magister meus in matutino incipiens tota die quasi malum discipulum me uerberabat, et ad suum errorem me trahere conabatur.

»Si dicebam, narrabo sic.« Ordo est: Dicebam: si narrabo sic, sicut isti, de quibus superius dictum est: ecce, subauditur, periit natio filiorum tuorum, quibus ista dicere disposui.

»Existimabam ut cognoscerem hoc, labor est ante me.« Ecce populus eius, qui deuiauerat, ad Ecclesiam reuersus est, de quo modo superius dixerat. »Ideo conuertetur populus meus huc.« Nunc autem contra eos loquitur, a quibus reuertitur, et quorum persuasionibus in illam disputationem populus ille inductus fuerat. Et certe hec talis disputatio non modicum ipsos quoque philosophos sollicitauit: Unde  et quidam inter eos sapiens ait: Si Deus non est, unde bona? Si uero est, unde mala  ? »Existimabam, inquit, ut cognoscerem.« Quid? »Quia non est declinatio morti eorum, nec firmamentum in plaga eorum.« Hoc autem ipsum cognoscere, labor est ante me, et nisi ad nouissima eorum mentis oculum intenderem, nullatenus hoc cognoscere ualerem. Et hoc est, quod dicit: »Donec intrem in sanctuarium Dei, et intelligam nouissima eorum.« De hoc sanctuario Dominus ait: »Intra in cubiculum tuum, et clauso ostio, ora Patrem tuum ;« per quod uidelicet cordis secretum intelligimus. Quis enim uideat potentes huius seculi bonis omnibus abundare, eosque non iudicet esse felices? Solent enim homines  dicere, 455 quod tales a Domino diligantur, et alio modo illa tanta bona habere et possidere non possent. Ac per hoc sola eorum nouissima consideranda sunt. Unde et sequitur:

»uerumtamen propter dolos disposuisti eis mala:«  que mala? »deiecisti eos dum alleuarentur.« Subito enim dum in maioribus prosperitatibus isti tales esse uidentur, cadunt et moriuntur, et sine ullo misericordie respectu ad penas trahuntur. »Mortuus est diues, et sepultus est in inferno .« Nemo igitur ante finem hec talia cognoscere potest. Sed ipse finis omnia manifestat.

»Quomodo facti sunt in desolationem, subito defecerunt; perierunt propter iniquitates suas, uelut somnium exsurgentis.« Cito transeunt omnia, que in hoc seculo sunt, etsi longe esse uideantur; et sic sunt quasi somnium exsurgentis, qui antequam a somno euigilaret, magnas diuitias se in somno habere uidebat; exsurgens autem nichil inuenit. Sic autem et diuites, mortis somno dormientes, quando  euigilauerint, et resurrexerint, de illis suis tantis diuitiis nichil reperient.

»Domine, in ciuitate tua imagines eorum ad nichilum rediges.« Ciuitas Dei Ecclesia est, in qua he diuitie imaginarie pro nichilo reputantur, quoniam ad ueras diuitias festinat. »Quia delectatum est cor meum.« Delectatum quidem, non in diuitiis supradictis, sed in te, in amore tuo, in diuitiis spiritualibus. »Et renes mei resoluti sunt.« Renes, inquit, mei igne tuo, quasi cera resoluti sunt, et nullam in eis inimicus uirtutem habet et potestatem. De quo alibi dicitur: »uirtus eius in lumbis eius, et fortitudo illius in umbilico uentris eius .«

»Et ego ad nichilum redactus sum,« secundum malorum hominum opinionem, qui me quasi mortuum  et huic mundo inutilem per omnia esse iudicant. »Et nesciui.« Quid est nesciui? stultum et insipientem me ostendi, secundum hoc quod Apostolus ait: »Si quis uidetur sapiens inter uos, stultus fiat, ut sit sapiens .« Pro stulto ab insipientibus habetur, qui mundi honores et diuitias spernit, et carnis uoluptatibus non obedit.

»Ut iumentum factus sum apud te.« Qui me ad hoc officium constituisti, ut aliis seruirem, et aliorum onera ferrem. Unde Apostolus ait: »Alter alterius onera portate, et sic adimplebitis legem Christi :« Nam et Saluator noster, ut iumentum fieri dignatus est, qui ouem perditam super humeros posuit, et ad pascua reportauit. »Et  ego semper tecum.« Semper cum Deo est, etsi in hoc mundo sit, qui ab eius fide et dilectione non recedit.

»Tenuisti manum dexteram meam, et in uoluntate tua dednxisti me, et cum gloria suscepisti me.« Que est ista dextera, qua Ecclesia tenetur, et ducitur, et cum gloria assumitur? Dextera nostra bona intentio est; sinistra uero intentio mala. Unde et in Euangelio Dominus ait: »Nesciat sinistra tua quid faciat dextera tua .« Qui eleemosynam facit, et dextera, et sinistra eam facere  potest, uel dare: dextera ille dat, qui bona intentione et in abscondito dat, ut a Deo uideatur; sinistra dat, qui mala intentione et pro uana gloria dat, ut uideatur ab hominibus; de quibus Dominus ait: quia »receperunt mercedem suam .« Dextera igitur, et non sinistra operatur Ecclesia, et ideo non immerito per dexteram a Domino tenetur, deducitur et cum gloria assumitur. Prophetarum est sic de futuris loqui, ac si iam facta sint, quia quecunque uident, sine dubio uentura esse cognoscunt.

»Quid enim mihi restat in celo, et a te quid uolui super terram?« Seipsum reprehendit, quia aliquid in terra habere uoluit, cui tanta in celo gloria parabatur. Nulla sunt que in terra habentur, ad comparationem illorum que in celo possidentur.

 »Defecit cor meum, et caro mea.« Eorum, quasi dicat, desiderio, que mihi in celo parantur. Iam cor meum et caro mea secundum priorem statum defecerunt, et non terrena, sed celestia querunt. Unde et subditur: »Deus cordis mei, et pars mea Deus in secula.« Nullam, inquit, aliam partem uolo, nullam aliam de omnibus quecunque sunt, partem requiro; Deus sit pars mea, et pars cordis, et totius desiderii mei per omnia secula.

»Quia ecce qui elongant se a te, peribunt.« Soli, inquit, illi uiuent, qui te partem habent et tibi adherent; qui uero te fugiunt, sine dubio peribunt.

»Perdes omnes, qui fornicantur abs te.« Qui sunt enim, qui fornicantur abs te, nisi illi qui se elongant  a te? Isti enim alios amatores querunt, quibus se illicite coniungunt. Unde scriptum est: »Fornicatus est Isrel post deos gentium .« Magna fornicatio est, diabolo consentire, et de ipso filios habere. Omnia uitia et omnia peccata, diaboli progenies et semina sunt.

»Mihi autem adherere Deo bonum est, ponere in Deo meo spem meam.« Ego, quasi dicat, non me elongabo a Deo, non eum fugiam, non alium amatorem suscipiam, ei soli adherebo, eique seruiam, et omnem spem, et amorem meum in Domino ponam.

»Ut annuntiem omnes laudes tuas in portis filie Sion.« Ecclesia est que loquitur  , et sic de  ipsa Ecclesia, quasi de alio loquitur. Ipsa est enim filia Sion, de qua 456 alibi dicitur: »Exsulta satis, filia Sion, iubila, filia Ierusalem .« Si enim dixisset ut annuntiem omnes laudationes tuas in portis meis, planius esset. Sed, sicut iam sepe diximus, iste modus locutionis apud ueteres frequentissimus est. Tale est enim et illud: »Deus, iudicium tuum regi da ,« ubi cum dicere debuisset; »et iustitiam tuam filio tuo;« non tamen filio tuo dixit, sed »filio regis.« Sed quid per portas, nisi aures intelligamus? Ipse enim sunt,  que laudes Dei suscipiunt et audiunt, et quibus laudes Dei annuntiantur.



PSALMUS LXXIII. INTELLECTUS ASAPH.

Asaph  , ut supra dictum est, Synagoga interpretatur, et ipsa quidem est, que loquitur in hoc psalmo, et conqueritur, et plangit destructionem Ierusalem, que tempore Nabuchodonosor regis facta est  .

»Ut quid repulisti nos Deus in finem.« Multoties quasi dicant, repulisti et afflixisti nos propter peccata nostra; sed nunquam sicut modo repulisti nos. Quid est enim repellere in finem, nisi ex toto repellere, et usque in finem? »Iratus est furor tuus super oues gregis tui.« Quibus irasceris? Quibus  tantam iram et indignationem ostendis? De grege tuo sumus oues et simplices, et imbelles et sine fortitudine sumus, et sine tuo adiutorio tante potentie resistere non ualemus.

»Memento congregationis tue, quam creasti ab initio.« Ab initio enim simul cum aliis hominibus etiam hos creauit Dominus. Quamuis ab initio, a temporibus Abrahe conuenienter intelligi possit. Ab eo enim Iudeorum populus et fidem, et circumcisionem accepit, ut Dei populus specialiter uocaretur.

»Liberasti uirgam hereditatis tue.« Quid per uirgam, nisi sceptrum et correctionem? Quid uero per hereditatem, nisi eumdem Iudeorum populum intelligamus? Inde est quod per prophetam dicitur:  »Ne leteris Philisthea omnis tu, quia comminata est uirga percussoris tui .« Et alibi: »ue Assur uirga furoris mei .« Fuit aliquando ille populus quasi uirga in manu Dei, quia per ipsum omnes gentes in circuitu flagellauit et castigauit. Hunc autem multoties liberauit Dominus, prius quidem de Aegyptia seruitute, postea uero de multis angustiis. »Mons Sion, in quo habitas.« Hec inquiunt, hereditas tua est, mons Sion, in quo te habitare promisisti, secundum illud. »Et factus est in pace locus eius, et habitatio eius in Sion .« Quod autem ait: »in idipsum,« sic potest intelligi, ut simul et communiter in eo habitet cum aliis omnibus, qui cum eo sunt, ut per hoc  et locum, et gentem quadam ratione defendere cogatur.

»Eleua manum tuam in superbiam eorum in finem.« Sic in hoc intelligitur in finem, sicut et superius, »ut quid repulisti nos Deus in finem.«

»Quanta malignatus est inimicus in Sanctis tuis  , et gloriati sunt, qui te oderunt in medio  atrio tuo.« Multi sancti et boni tunc temporis ducti sunt in captiuitatem, quamuis ualde pauci essent ad malorum comparationem. Quomodo autem contra sanctos malignati sunt, et quomodo in mediis atriis gloriati, sequentia manifestant.

»Posuerunt signa sua, signa: et non cognouerunt sicut in uia super summum.« Quod autem bis dicunt signa sua signa, magni doloris indicium est. Posuerunt, inquiunt, signa sua, signa. Sed ubi posuerunt? supra summum. Hoc enim et hodie uictores faciunt, et captis urbibus, supra summum, id est in turribus et locis sublimioribus signa sua ponere uidemus. Qua in re et illorum gloria, et loci calamitas apertissime demonstratur.

»Et non cognouerunt, sicut in uia  .« Hec  est illa uia quam Dominus fecit in mari Rubro, in qua periit Pharao cum omni exercitu suo, qui populum Dei per talem uiam stultissime persequebatur. Et ipsi quidem cognouerunt. Quid cognouerunt? Dei omnipotentiam, et suam fatuitatem. Sed Chaldei nichil tale cognouerunt, nullum signum uiderunt; sed audacter et secure fecerunt quecunque facere uoluerunt.

»Quasi in silua lignorum securibus exciderunt ianuas eius in idipsum, bipenni, et ascia deiecerunt eas.« In hoc ostendit secure eos sine reuerentia circa sanctuarium se habuisse, dum ipsius templi ualuas, quasi alia ligna securibus et aliis ferramentis exciderunt. Quod autem dicit, in idipsum, unam eamdemque uoluntatem in 457 hoc opere tam nefario  habuisse ostendit.

»Incenderunt igni sanctuarium tuum, in terra polluerunt tabernaculum nominis tui.« Omnia hec secundum litteram facta sunt, que tamen et spiritualiter intelligi possunt.

»Dixerunt in corde suo cognatio eorum inter se: uenite, comprimamus omnes dies festos Domini a terra.« Hec una cogitatio, et uoluntas omnium fuit, ut sic omnia destruerentur  , ut nunquam solemnitates ibi amplius fierent, nec dies festi colerentur.

»Signa nostra non uidimus.« Sicut ab antiquis temporibus in tali euentu uidere soliti sumus. »Iam non est propheta« inter nos, qui ueritatem dicere  audeat. Ibi enim erat Ieremias, qui ideo in lacum missus est, quia ueritatem eis nuntiabat. »Et nos non cognoscet amplius.« Sic miseri homines dicere solent, quando in magnas ueniunt calamitates, et quasi desperantes, penitus derelictos se a Domino esse dicunt.

»Usquequo Deus improperabit inimicus? irritat  aduersarius nomen tuum in finem?« Quando in finem dicunt, magnas et multas blasphemias eos contra Dominum locutos fuisse ostendunt. Neque credendum est uerbis pepercisse, qui manibus talia operabantur.

»Ut quid auertis faciem tuam.« Et tantas populi afflictiones non respicis? »Et dexteram tuam de medio sinu tuo in finem?« Sinus Dei illa ciuitas fuit, in qua priusquam Deum offenderet, totius sapientie et scientie thesauri reconditi in lege et Prophetis continebantur. Ibi erant, et dextera Dei, tantaque eius uirtus et fortitudo, ut omnes in circuitu uinceret inimicos.

»Deus autem rex noster ante secula operatus est salutem in medio terre.« Huc usque Synagoga et  populus Iudeorum locutus est, suas deflens miserias et calamitates. Hinc Ecclesia loquitur, et de sua exsultat felicitate. Deus, inquit, rex noster modo quidem noster, et specialiter noster, sed Deus omnium ante secula operatus est salutem in diebus nostris in medio terre. Quid est in medio terre? In ciuitate Ierusalem, que in medio gentium sita est, siue in medio terre, in utero uirginis; siue in medio terre, in assumpta humanitate; siue in medio terre salutem operatus est, quia non unius gentis, sed omnium gentium hanc salutem uoluit esse communem. Nunc ad ipsum Saluatorem conuertitur, eique loquitur cetera que sequuntur.

»Tu confirmasti in uirtute tua mare.« Hoc est  illud mare de quo dicitur: »Hoc mare magnum, et spatiosum ,« per quod mundus iste significatur. Hoc autem confirmauit Dominus in uirtute sua, ut iam non fluctuet, sicut prius, et quietum maneat, et super se Domino gaudenti, Domino gradienti se palpabile et calcabile prebeat. Mare ab amaritudine dicitur; sed Spiritus sancti gratia confirmatum et inunctum est, omnem amaritudinem in dulcedinem conuertit.

»Tu contribulasti capita draconum super aquas.« Capita draconum uitia sunt et peccata, que, si succisa fuerint, maligni spiritus, qui per dracones significantur, quasi mortui et decollati nichil possunt. Hec autem capita contribulauit Dominus super aquas,  quia omnia uitia et peccata in baptismate deleuit.

»Tu confregisti capita draconis magni.« Hic est ille magnus draco, qui in paradiso cum muliere locutus, eam seduxit, et de ligno uetito comedere fecit, ac per hoc peccatum intrauit in mundum, et per peccatum mors, quia »inuidia diaboli mors intrauit in orbem terrarum .« Sed huius magni draconis caput, per quod originale peccatum significatur, Christi morte confractum est, eiusque sanguine deletum. Magnus draco, magnum  habuit caput, quod magno malleo conterendum fuit. »Dedisti eum in escam populo Aethiopum,« ut uice uersa ab illis deuoretur, quos ipse prius deuorare solebat. Deuorare autem superare est. Per Aethiopes naturaliter nigros, peccatores significantur, qui aquis baptismatis regenerati et super niuem dealbati sunt  .

»Tu dirupisti fontes, et torrentes.« Fontes et torrentes, legis et prophetarum, et utriusque Testamenti uolumina intelliguntur; qui uidelicet fontes prius clausi et obturati erant. Sed eorum uenas Dominus aperuit, et arctissima uincula quibus claudebantur dirupit et aquarum ex eis affluentiam emanare iussit. Hinc est enim, quod Ioannes apostolus, cum uideret librum septem sigillis signatum,  multumque fleret, eo quod nullus dignus ad librum aperiendum inueniretur, dictum est ei: »Ne fleueris, quia ecce uenit leo de tribu Iuda, radix Dauid aperire librum, et soluere septem signacula eius .« Aperire igitur librum, quid aliud fuit, nisi id quod hic dicitur. »Tu dirupisti fontes et torrentes. Tu siccasti fluuios Ethan.« Ethan fortis interpretatur, per quem diabolus intelligitur, de quo in Euangelio Dominus ait: »Cum fortis armatus custodit atrium suum, in pace sunt 458 ea, que possidet .« Sed quid per fluuios eius, nisi omnes hereticorum libros, et omnia dogmata impietatis intelliguntur? Hos autem desiccauit Dominus, qui in multis conciliis, per Ecclesie doctores, omnes hereses destruxit. Et bene quidem  conueniens fuit, ut fluuios Ethan desiccaret, qui Ecclesie fontes et torrentes aperuit.

»Tuus est dies, et tua est nox.« Legitur in Genesi, quia »diuisit Deus lucem a tenebris, uocauitque lucem diem, et tenebras noctem .« ---»Et fecit tunc duo magna luminaria, solem scilicet et lunam; luminare maius, ut preesset diei, et luminare minus, ut preesset nocti .« Dies igitur Christianos, et nox Iudeos significat. Et quidem diei preest luminare maius, nocti uero minus. Luminare autem maius Nouum Testamentum est, cuius claritas et doctrina, ad solis similitudinem, totum mundum illuminauit. Minus uero luminare, uetus Testamentum est, quod quasi in nocte  sic super Iudeos pallescit et tenebrescit. Unde et Apostolus ait: »Nam neque clarificatum est, quod claruit in hac parte propter excellentem gloriam .« Tanta est enim claritas Noui Testamenti, ut ueteris Testamenti claritas pro tenebris habeatur. Utrumque tamen Testamentum unum est, et utrumque clarum et splendidum est, si spiritualiter intelligatur: Quod igitur ait: »tuus est dies, et tua est nox;« tale est, ac si diceret, et Christiani et Iudei, et illuminati et ceci, et boni et  mali tui sunt, quia tu fecisti omnes; et uno rectoque iudicio iudicabis omnes.

»Tu fecisti solem et lunam.« Dictum est modo quid per solem et quid per lunam significetur. Miseri Manichei, qui alium Deum Noui Testamenti, et alium ueteris esse dicebant. Ecce enim Saluator noster utrumque Testamentum hoc in loco fecisse dicitur.

»Tu fecisti omnes terminos terre, estatem et uer, tu fecisti ea.« Nihil est enim quod Christus non fecerit, quia ipse est per quem omnia facta sunt, et sine quo factum est nichil. Placuit tamen Ecclesie siue Prophete hec singulariter enumerare, ut in his ita expositis, eius omnipotentiam exaltaret. Possumus tamen per estatem et uer perfectos  et imperfectos intelligere, quorum alteri feruentissimo Spiritus sancti igne succensi sunt; alteri uero eidem igni appropinquant, et iam proximi sunt.

»Memor esto huius creature tue.« Diuinitati loqui uidetur, et eam quam assumpsit humanitatem ei commendat, quam ideo creaturam uocat, ut uerus Deus et uerus homo Saluator noster esse credatur. Et ualde conueniens erat, ut qui tanta de potentia diuinitatis eius usque nunc locutus fuerat, de humanitate quoque aliquid diceret, atque illis hereticis occasionem tolleret, qui eum non hominem, sed Deum tantum esse credebant  . »Inimicus improperauit Domino, et populus insipiens exacerbauit nomen tuum.« Ideo, inquit, huius  creature tue memor esto, quia humani generis inimicus diabolus, et simul cum eo Iudeorum populus insipiens multum ei aduersabitur. Prophetarum autem est, pro futuris preterita ponere, multa enim impropria Domino isti in Euangelium intulisse opponunt. Nam et ipse diabolus ad hoc usque tentando peruenit, ut ad se adorandum eum inuitaret.

»Ne tradas bestiis animas confitentes tibi; et animas pauperum tuorum ne obliuiscaris in finem.« Nunc autem pro illis omnibus orat, contra quos post Christi passionem omnes bestias insurgere conspicit. Per bestias autem malignos spiritus, hereticos, et tyrannos intelligere debemus. De quibus Apostolus ait: »Quid mihi prodest quod ad  bestias pugnaui Ephesi, si mortui non resurgunt?« . Et reuera crudelissime bestie omnes isti sunt, qui non solum corpora, sed animas quoque perdere nituntur. Quid significet »in finem« sepe iam diximus.

»Respice in Testamento tuo, quia repleti sunt, qui obscurati sunt terre domorum iniquitatum.« Respice, inquit, in Testamento tuo, per quod Ecclesiam  intelligimus, que ipsum Testamentum suscipere meruit, et propter ipsum multas patitur tribulationes. Et ualde quidem necessarium est ut eam respicias. Quare? »Quia repleti sunt, qui obscurati sunt terre domorum iniquitatum.« Non fuit eis sufficiens, ut iniquitatum pleni essent, nisi ipsas iniquitatum domos in se suscepissent. Domus iniquitatum maligni spiritus sunt, quia omni malitia et iniquitate pleni sunt. Repleti sunt igitur domorum iniquitatum illi, qui obscurati sunt caligine terre, per quos Iudei et heretici, omnes homines iniqui significantur, qui terreni erroris caligine obscurati et excecati sunt, ut ueritatis lumen uidere non ualeant. Respice itaque in Testamento tuo, quia omnes isti ad hoc intendunt, ut illud deleant, et  destruant.

»Ne auertatur humilis factus confusus.« Iste humilis unusquisque fidelis est, qui tunc quidem fugaretur et auerteretur, si Testamentum sibi datum defendere non ualeret; quod nimirum, quod absit, ad magnam confusionem sibi contingeret. »Pauper et inops laudabunt nomen tuum.« Per pauperem et inopem, eumdem ipsum humilem significat. Et pauper quidem est, 459 qui nichil habet; inops uero qui quamuis sine opibus sit, pro nature tamen necessitate aliquid habet.

»Exsurge Deus, iudica causam tuam.« Exsurge, inquit, Deus in adiutorium seruis tuis, et tu ipse defende, et iudica causam tuam, quam isti malbiosi suis argumentationibus destruere conantur. »Memor  esto improperiorum tuorum, eorum dico, que ab insipiente sunt tota die.« Quanta mala, et quam nefanda Iudei et heretici dicunt contra Christum, si tamen est locus, ubi dicere audeant.

»Ne obliuiscaris uocem querentium te.« Ne obliuiscaris, inquit, uoces eorum qui te querunt, sed exaudi et libera eos de omnibus angustiis suis, sicut digni sunt. Similiter autem et superbia eorum ascendat semper ad te, ut eam semper uideas, semper de eis uindictam suscipias, et nunquam talis mali obliuiscaris.



PSALMUS LXXIu. IN FINEM NE CORRUMPAS. PSALMUS CANTICI ASAPH  .

Ad finem referatur iste psalmus, id est ad Christum;  quod autem dicitur ne corrumpas, multis modis intelligi potest. ueluti ne corrumpas tituli inscriptionem; uel ne corrumpas aliquam Scripturam, quod Iudei facere solent. uel ne corrumpas teipsum, siue ne facias aliquam illicitam corruptionem. Asaph autem Synagoga interpretatur. Bona Synagoga est ista que Deum laudat, eiusque mirabilia narrat.

»Confitebimur tibi, Deus, confitebimur tibi, et  inuocabimus nomen tuum.« Promittit Synagoga et uniuersaliter in omnibus, et singulariter in unoquoque Saluatorem nostrum se laudare, eiusque nomen inuocare, ac omnia eius mirabilia percensere. Sic enim et Moysi quondam populum dixisse legitur: »Omnia quecunque precepit nobis Dominus, faciemus ;« et tamen non fecerunt. Sed non uidentur offendere, qui ista promittunt, quoniam secundum suam intentionem alios iudicant, et hoc est in eorum uoluntate, ut omnes alii similiter faciant. Bonam enim uoluntatem habebant illi, qui dicebant: »Hosanna filio Dauid, benedictus qui uenit in nomine Domini, rex Isrel, hosanna in excelsis .« Et hoc erat in desiderio illorum, ut alii quoque eum laudarent et benedicerent. Nunc  autem sequentia uideamus.

»Cum accepero tempus, ego iustitiam iudicabo.« Hec autem loquitur Saluator noster, et ad superiora respondet. Ego, inquit, cum accepero tempus iustitiam iudicabo, et unicuique secundum merita dabo, et eos qui me confitentur, et meum nomen inuocant, et mirabilia mea predicant, dignis muneribus remunerabo. Hoc autem erit in iudicio, quando et boni, et mali omnes astabunt ante tribunal Christi. Et ibi quidem erit Asaph, ibi erit tota Synagoga, ibique a se diuidentur, et qui Christum confessi sunt et laudauerunt, et qui eum negauerunt.

»Liquefacta est terra, et omnes inhabitantes in ea.« In eo quod terra, eiusque habitatores liquefacti esse dicuntur, sine uiribus, sine fortitudine,  sine propria figura et pulchritudine esse monstrantur. »Ego confirmaui columnas eius.« Columne totius terre apostoli sunt et doctores: Has autem columnas confirmabat Dominus quando dicebat: »Nolite timere eos qui occidunt corpus, animam autem non possunt occidere .« Et: »Estote fortes in bello, et pugnate cum antiquo serpente .« Et: »Ego dabo uobis os et sapientiam, cui non poterunt resistere et contradicere omnes aduersarii uestri .« Bene confirmate sunt iste columne, totam terram portare, et sustinere ualent; multi tamen sunt qui super eas ascendere nolunt.

»Dixi iniquis: Nolite inique agere, et delinquentibus:  Nolite exaltare cornu.« Hoc enim dixit Dominus per legem, per prophetas, Isaiam nempe, Ieremiam et Ezechielem, per ipsos psalmos, et per utriusque Testamenti Scripturas. Hoc et per apostolos dixit, et per episcopos, et sacerdotes quotidie dicit; attamen impii inique agere non cessant, et delinquentes sue potestatis et iniquitatis cornua exaltant. Per cornua iniquorum omnis eorum uirtus et fortitudo figuratur.

»Nolite extollere in altum cornu uestrum.« Hoc autem exponit: »Et nolite loqui aduersus Deum iniquitatem.« Aduersus Deum iniquitatem illi loquuntur, qui de ipsa diuinitate disputantes peruersa dogmata introducunt. Hoc fecit Arius, hoc Manichei, multique alii perditionis filii. Nam et Iudei  aduersus Deum iniquitatem locuti sunt, quando contra Saluatorem »Crucifige« clamarunt.

460 »Quia neque ab oriente, neque ab occidente, neque a desertis montibus,« est uobis, subauditur, uia euadendi. Omnes mundi terminos posuit, quia per montes desertos et inhabitabiles, australis et septentrionalis plaga designatur; nemo enim effugere poterit iudicium Dei. De quo et subditur: »Quoniam Deus iudex est.« Sed quomodo iudicat. »Hunc humiliat, et hunc exaltat.« Deponit potentes de sede et exaltat humiles: eos humiliat, qui iuste humiliandi sunt; eos exaltat, qui merito exaltandi sunt. In potestate illius est, et humiliare et exaltare quos uult; hanc autem potestatem nullus alius habet. Et hoc ideo, quia:

 »Calix in manu Domini uini meri plenus est misto, et inclinauit ex hoc in hoc, uerumtamen fex eius non est exinanita.« Calix iste in manu Domini mensura retributionis est. Et bene in manu Domini esse dicitur, quia in manu et potestate illius est, reddere unicuique secundum opera sua. In hoc autem calice merum et purum uinum, et mistum uinum simul cum fece continetur. Etalii quidem merum uinum, alii mistum, alii uero fecem de hoc calice bibunt. Dicendum est igitur, qui sunt illi qui merum, et qui mistum, et qui fecem bibunt. Merum autem illi bibunt, qui de hac uita exeuntes, nichil in se habent quod puniatur. Mistum uero illi peccatores, qui penitentiam ex corde suscipiunt. Unde scriptum est: »Peccator quacunque hora conuersus fuerit, et ingemuerit,  uita uiuet, et non morietur .« Isti enim, ut Apostolus ait, saluabuntur quidem, sic tamen »quasi per ignem.« Saluati autem per ignem, quid est, nisi bibere uinum mistum? Fecem autem illi peccatores bibunt, qui usque in finem in sua malitia perseuerant. De quibus Apostolus ait: »Secundum duritiam autem tuam, et cor impenitens thesaurizas tibi iram in die ire, et reuelationis iusti iudicit Dei, qui reddet unicuique secundum opera sua .« Quod autem ait: »Et inclinauit ex hoc in hoc;« ad magnam Dei misericordiam spectat, qui de uino mero in mistum uinum tantum inclinat, ut bibentes non pereant, et penitentie remedium et penam tolerare ualeant.  Fex autem non minuitur, quia ualde plures sunt illi qui fecem bibunt, quam sint omnes illi, qui merum uinum bibunt et mistum. Unde et subditur:

»Bibent omnes peccatores terre.« Fecem uidelicet, que semper sic abundat, ut non minuatur, per quod intelligitur quia pena malorum nullum finem habebit. Sic enim in alia translatione legitur. Quod uero in ista dicitur, »ex eo,« de calice intelligitur. De calice uero peccatores in sua malitia perseuerantes, sicut superius diximus, nichil aliud, nisi fecem bibent.

»Ego autem in secula gaudebo, cantabo Deo Iacob.« Illi, quasi dicat, neque gaudere, neque cantare poterunt, qui omnium tormentorum fecem indeficienter, quotidie et sine fine bibent. Ego autem  et fideles mei in secula gaudebo, et cantabo Deo Iacob, et ineffabilis suauitatis dulcedine eos inebriabo. Hinc est enim, quod alibi dicitur: »Inebriabuntur ab ubertate domus tue, et torrente uoluptatis tue potabis eos .«

»Et omnia cornua peccatorum confringam, et exsultabuntur cornua iusti.« Dicimus per cornua potentiam et fortitudinem significari; quoniam boni tunc fortes erunt atque potentes, mali uero miseri erunt, et per omnia infelices.



PSALMUS LXXu. IN FINEM IN LAUDIBUS PSALMUS ASAPII, CANTICUM AD ASSYRIOS .

Legitur de Sennacherib rege Assyriorum, cum uenisset ad obsidendam Ierusalem, quod angelus  Domini una nocte percussit de Assyriis centum octoginta quinque millia. In laudibus igitur tante uictorie cantat Asaph canticum istud ad Assyrios, id est contra Assyrios. Sed quia dixit in finem, ea que secundum litteram facta sunt, ad Ecclesiam spiritualiter referenda esse ostendit.

»Notus in Iudea Deus, in Isrel magnum nomen eius.« Totus enim mundus erat in errore, et idolis seruiebat, quando sola Iudea ueri Dei cognitionem habebat. Unde et merito hic dicitur: »Notus in Iudea Deus, in Isrel magnum nomen eius.« Sed quia Iudea confessio, Isrel uero uir uidens Deum interpretatur; per Iudeam Ecclesia significatur, que sola ex cunctis gentibus Deum confitetur et laudat. Per Isrel uero, populus Christianus, qui  solum uerum Deum cognoscit et adorat.

»Et factus est in pace locus eius, et habitatio eius in Sion.« Ierusalem uisio pacis interpretatur, et est ille locus de quo modo dicitur: »Factus est in pace locus eius,« quoniam ibi a Salomone edificatum est templum. Differunt autem Sion et Ierusalem, quod Ierusalem tota ciuitas, Sion uero sola arx et fortitudo uocata est. De qua dicitur: »Cepit Dauid arcem Sion .« Utraque autem sanctam Ecclesiam significat, in qua Saluator noster rex et pontifex a Domino constitutus ait: 461 »Ego autem constitutus sum rex ab eo super Sion montem sanctum eius, predicans preceptum Domini .«

 »Ibi confregit cornu, arcum  , scutum, gladium, et bellum.« Hoc autem secundum litteram illud est quod modo diximus, quia percussit angelus Domini de Sennacherib centum octoginta quinque millia. Et tunc quidem totum illorum bellum confractum et dissipatum est. Hoc quoque in Ecclesia quotidie fit, et omnia arma diabolice artis, totumque eius bellum quotidie a pluribus franguntur et dissipantur. Cornua diaboli illa sunt que alios uocant, et ad prelia concitant. Arcus autem, heretici et fraudulenti, qui bonos in occultis sagittant et uulnerant. Scuta uero omnes illorum argumentationes, uel  quecunque alia sunt, quibus se contra ueritatem defendunt. Per gladium autem illos intelligimus, qui manifesta persecutione contra Ecclesiam seuiunt.

»Illuminans tu mirabiliter.« Tu, inquit, mirabiliter illuminans Ecclesiam tuam, confregisti in ea omnia illa que superius dicta sunt. Mirabilis illuminatio est, quam Spiritus sanctus operatur. Hoc autem apostoli probauerunt, qui tam subito tales facti sunt, quibus ipsi philosophi resistere non ualerent. Unde ipse Dominus ait: »Ego dabo uobis os et sapientiam, cui non poterunt resistere, et contradicere omnes aduersarii uestri .« ---»A montibus eternis turbati sunt omnes insipientes corde.« Aeterni montes apostoli sunt et doctores. Ab his autem conturbati sunt philosophi, heretici,  omnesque alii ore et garrulitate sapientes; corde uero insipientes, cum eorum sapientie et rationibus respondere non possent.

»Dormierunt somnum suum, et nichil inuenerunt omnes uiri diuitiarum in manibus suis.« Sed unde iste tam ualidus somnus? »Ab increpatione tua, Deus Iacob, dormitauerunt, qui ascenderunt equos.« Si de Assyriis intelligatur, manifestum est quia et seipsos et omnia sua subito amiserunt, grauissimo somno dormientes, et nunquam postea euigilantes. Illi quoque qui per eos significati sunt, et qui similiter populum Dei et sanctam Ecclesiam persequuntur, quotidie dormientes et morientes, et seipsos et sua omnia perdunt, et nichil suarum diuitiarum inuenient. Hoc autem fit ab increpatione Dei,  qui unicuique illorum assidue in Euangelio dicit: »Stulte, hac nocte anima tua rapietur a te, que autem parasti cuius erunt?« . Per equos autem omnia illa significantur, quibus potentiores et fortiores homines fiunt. Sic dicere solemus, super bonum equum aliquem sedere, quem uel diuitiis, uel honore, uel aliqua magna re preditum uidemus. »Tu terribilis es, et quis resistet tibi, extunc ab ira tua?« Ideo, inquit, ab increpatione tua dormierunt, qui ascenderunt equos, quia tu terribilis es, et nemo tue uoluntati resistere ualet extunc ab ira tua. Quod ipse dixit extunc, hoc exposuit dicendo ab ira tua. Statim enim ut irascitur, necesse est, ut omnes illi superentur et cadant, contra quos ipse  irascitur. Unde et subditur:«

»De celo iudicium iaculatum est, et confestim terra tremuit, et quieuit  .« Statim, inquit, ut iudicium de celo iaculatum est, et sententia a sede tua processit, statim factum est quod fieri iusisti. Securi, inquit, Assyrii erant, et nichil timebant, et subito in celis data est sententia, et statim omnes ab angelo interfecti sunt. Et hoc est quod dicit: »Terra tremuit et quieuit.« Terram uero eos uocat. qui sub una hora et tremuerunt et quieuerunt. Qua in re tam repentinam cladem illam fuisse ostendit, ut uix eis timere et dolere licuisset. Sic factum est  et in Pharaone, qui cum secure per medium maris Rubri Dei populum persequeretur, iudicium de celo iaculatum est, et statim cum omni exercitu suo in profundum demersus est. Et multa alia in diuinis Scripturis reperire poterit, qui ea querere uoluerit. »Dum exsurgeret in iudicium Deus, ut saluos faceret omnes quietos terre  .« Tunc, inquit, contra Assyrios fecit ea Deus que modo dicta sunt, dum exsurgeret in iudicium aduersus eos, qui longo tempore superbiam eorum sustinuerat. Surrexit tandem, ut saluos faceret omnes quietos terre, per quos omnes illos intelligimus, qui in Ierusalem clausi tenebantur. Ibi enim tunc erat Isaias propheta, et rex Ezechias, et multi alii uiri religiosi. Audiamus itaque Apostolum dicentem: »Hec autem omnia in  figura contingebant illis. Scripta sunt autem ad correctionem nostram .« Redeant peccatores ad penitentiam, et ne tardent conuerti ad Dominum, ne iudicium de celo iaculetur, quia iam securis ad radicem arborum posita est. Gaudeant et quieti terre, quia ad hoc surgit Dominus quotidie in iudicio, ut saluos faciat omnes quietos terre. De quibus subditur: »Quia cogitatio hominis confitebitur tibi.« Ideo, inquit, saluat Dominus quietos terre, quia cogitatio quieti hominis eum laudat et confitetur. Unde ipse ait: »Super quem requiescet Spiritus meus, nisi super humilem, et quietum, et trementem sermones meos .«---»Et reliquie cogitationum diem festum agent tibi.« Reliquie cogitationum, 462 bone cogitationes intelligi  possunt, que aliis bonis cogitationibus sine intermissione succedunt. Et he quidem agunt Domino diem festum, quia sine his nulla festiuitas Deo acceptabilis est. De bonis namque cogitationibus bona opera originem habent; sicut econtra de malis mala opera oriuntur.

»uouete, et reddite Domino Deo uestro, omnes qui in circuitu eius affertis munera.« uos, inquit, qui in ciuitate clausi estis, et circa templum habitatis; in quo eum esse non dubitatis, et qui quotidie ei sacrificia et munera offertis, ut uobis eum propitium et placabilem faciatis, uouete uota uestra, et reddite ea Domino Deo uestro. Qui in aliquo peccato est, dimittat illud, et uoueat esse bene facturum.  uobiscum est prophetarum maximus Isaias, audite eum dicentem: »Quiescite agere peruerse, discite benefacere, querite iudicium, subuenite oppresso, iudicate pupillo, et defendite uiduam .«

»Terribili et ei, qui aufert spiritum principum, terribili apud reges terre.« uouete, inquit, Domino Deo uestro, Domino forti, atque terribili, qui tam subito aufert spiritum principum, et qui tam terribilis est apud reges terre. Neque dubium est in illo exercitu multos reges, ac principes fuisse, simulque cum aliis periisse. Hec autem omnia secundum  litteram uera sunt, que ad spiritualem intelligentiam facillime et conuenienter trahi possunt. Sed nos titulum secuti sumus, qui ad Assyrios scriptus est.



PSALMUS LXXuI. IN FINEM: PRO IDITHUN PSALMUS ASAPH  .

Perfectorum sunt illi psalmi, quorum titulus ponitur Idithun, qui transiliens ceteros interpretatur. Et hoc quidem iam in aliis psalmis expositum est.

»uoce mea ad Dominum clamaui, uoce mea ad Deum, et intendit mihi.« uoce, inquit, mea, per meipsum uoce interioris hominis, tota mentis intentione clamaui ad Dominum, uox mea ad Dominum iuit, et in aures eius introiuit, sicut alibi dicitur: »Et clamor meus in conspectu eius introiuit in aures  eius .« Et Dominus intendit mihi. Quid est autem et intendit mihi, nisi exaudiuit me? Sic igitur oret, qui exaudiri desiderat.

»In die tribulationis mee, Deum exquisiui manibus meis.« In die, inquit, tribulationis mee, exquisiui Dominum, qui adiutor est in opportunitatibus, in tribulatione. Sed quomodo quesiui? »manibus meis.« Plus est manibus Dominum querere, quam ore. Illi manibus Dominum querunt, qui bene operando ad eum uenire contendunt.

»Nocte coram eo, et non sum deceptus.« Non decipiuntur qui nocte Dominum querunt, et in tribulationibus querunt: »Quia iuxta est Dominus his, qui tribulato sunt corde «---»Multe tribulationes iustorum, et de his omnibus liberabit  eos Dominus .« Nam et Propheta nocte se Deum quesiuisse ostendit: »Media nocte surgebam ad confitendum tibi .« Itemque: »In noctibus extollite manus uestras in sancta, et benedicite Dominum .«

»Noluit consolari anima mea.« Cum, inquit, in tribulationibus essem, multos habui consolatores, quorum consolationes noluit recipere anima mea. Sic beatus Iob suis consolatoribus ait: »Consolatores onerosi omnes uos .« Sic et »Rachel plorans filios suos noluit consolari, quia non sunt .« Carnalis igitur erat ista consolatio, quam uir iste sanctus recipere noluit: »Memor fui Dei, et delectatus sum .«  Memor, inquit, fui Dei, qui »seipsum exinaniuit formam serui accipiens ,« et tantas pro nobis omnibus sustinuit tribulationes; et delectatus sum in tribulationibus meis: »Non enim sunt condigne passiones huius temporis ad futuram gloriam, que reuelabitur in nobis .«

»Exercitatus sum, et defecit paulisper spiritus meus.« In tali exercitio fuerat Apostolus, qui ait: »Nolo uos ignorare, fratres, de tribulatione nostra, que facta est nobis in Asia, quia supra modum grauati sumus, supra uirtutem, ita ut tederet nos etiam  uiuere .« Defecerat utique paulisper spiritus eius, quem tedebat etiam uiuere. Sic igitur sancti martyres in agone suo multoties exercitabantur, ut spiritu paulisper deficiente, de hac uita exire optarent.

»Anticipauerunt uigilias oculi mei.« Mirum non erat, si dormire non poterat, qui in tali exercitio erat, presertim cum Dominus dicat: »uigilate, quia nescitis diem, neque horam .« uigilabat utique et mortem potius quam uitam optabat, quia satis ipsa morte duriora erant tormenta, que sustinebat. Unde et subditur: 463 »Turbatus sum, et non sum locutus.« Quomodo enim turbari non poterat, tot tantisque angustiis undique circumseptus? Sed in hoc eius perfectio comprobatur, quia  locutus non est, et patienter omnia sustinuit, Saluatoris nostri exempla secutus, qui »sicut agnus ad uictimam ductus non operuit os suum .«

»Cogitaui dies antiquos, et annos eternos in mente habui.«---»Cogitaui, inquit, dies antiquos,« et inueni quod omnes, qui pie uolunt uiuere in Christo, necesse est ut persecutionem patiantur  ab impiis et his similibus. Sic Abel, sic Abraham, sic Moyses, sic Dauid et sic alii sancti sustinuerunt. »Et annos eternos in mente habui  .« Et cognoui, et uidi quia sanctorum gloria erit in eternum, et malorum tormenta finem non habebunt. Hanc considerationem debent habere omnes boni, et hanc in suis angustiis suscipere consolationem. Unde adhuc subditur:

 »Et meditatus sum nocte cum corde meo, exercitabar, et uentilabam in me spiritum meum.« Hec, inquit, in nocte cogitabam, hec in corde meo tractabam, hoc erat exercitium, et studium meum, et in hac tam nobili meditatione uentilabam spiritum meum. Egregie dictum est, uentilabam, ut spiritus eius, qui ex indignatione succensus fuerat, ex hac meditatione tam delectabili refrigerium caperet.

Et dixi: »Nunquid in eternum proiiciet Deus? aut non apponet, ut beneplacitum sit ei adhuc? aut in finem misericordiam suam abscindet a seculo et generatione? Nunquid obliuiscetur misereri Deus, aut continebit in ira misericordiam suam?« Ecce qui  ab aliis noluit consolari, modo seipsum ipse consolatur, et sub interrogatione ea confirmat que quasi negatiue dicere uidetur. Et tale est ac si diceret: Putant stulti quod nos Dominus proiecerit, et quod nimirum iratus ulterius nobis non miserebitur. Sed non est ita. Cito se placabilem ostendet, qui nunc implacabilis esse uidetur; neque ut ipsi putant, abscindet misericordiam suam usque in finem, et ab hoc seculo, usque ad futuram generationem. Unde et subditur:

»Et dixi: Nunc cepi.« Quid est nunc cepi? Nunc cognoui et intellexi, quia nunquam Deus deseret  sanctos suos. In preteritis, quasi dicat, cognoscitur, quid in his que futura sunt facturus est Dominus. Et hoc est quod ait: »Hec est mutatio dextere excelsi.« Que? »Quia memor fui operum Domini, et quia memor ero ab initio mirabilium tuorum, et quia meditatus sum in omnibus operibus tuis, et quia in obseruationibus tuis me exercebo.« Totum hoc, inquit, est immutatio dextere excelsi; et totum hoc operatur dextera Domini, ut homo sic mutetur de primis in nouissima, et de nouissimis in prima, et sic memor fiat et recordetur operum Domini et mirabilium eius. In hac enim tali commutatione et meditatione cognoscunt sancti et bonorum premia et malorum supplicia; et hoc quidem tribuit eis non modicam consolationem. Nota hic, quomodo  inter se commutat preterita et futura. Memor fui, inquit, et memor ero: et meditatus sum et meditabor. Semper mirabilia Dei in memoria habenda sunt, semper eius opera meditanda sunt et semper in eius mandatis et obseruationibus nos exercere debemus.

»Deus in sancto uia tua, quis Deus magnus sicut Deus noster? tu es Deus, qui facis mirabilia solus.« Nunc Dei mirabilia narrare incipit, sicut modo superius se facturum esse promisit, dicens: »Quia memor ero ab initio mirabilium tuorum.« Omnis uia Dei est in sancto, quia nunquam a sanctitate et iustitia recedit. Possumus autem per sanctum ipsum Dei Filium intelligere, qui de seipso ait: »Ego sum uia, ueritas, et uita .« Et in  ipso quidem est uia Dei, quia »omnia per ipsum facta sunt, et sine ipso factum est nichil .«

»Quis Deus magnus sicut Deus noster? omnes dii gentium demonia, Dominus autem celos fecit.« Et ipse solus facit mirabilia, quia quecunque omnes alii faciunt, si tamen bona sunt, que faciunt, non a se, sed ab ipso faciunt.

»Notam fecisti in populis uirtutem tuam.« Quam uirtutem? »Liberasti in brachio tuo populum tuum filios Isrel, et Ioseph.« Hec est uirtus qua de Aegyptia seruitute populum suum Dominus liberauit; cunctis populis et nationibus nota facta est, quia ualde gloriosa et sine fine memorabilis est. Sed non minus illa quoque laudabilis  est, qua in brachio suo, id est per filium suum omne hominum genus de diaboli seruitute Dominus liberauit; hec enim in illa significata est, et uno eodemque brachio hec et illa facta est. Quod autem dicit »filios Isrel, et filios Ioseph,« sic uidetur esse dictum, sicut illud in Euangelio: »Ite, dicite discipulis eius, et Petro .« Nam et Petrus unus de discipulis erat, sicut et Ioseph unus fuit de filiis Isrel. De Petro quidem manifesta ratio est, quare nomine uocatus fuerit. De Ioseph uero quid aliud intelligere debemus, nisi quia omnes alii gratia Patris liberati sunt, Ioseph uero quia sui  ipsius merito liberatus est? Per hos autem, omnes Christianos intelligere debemus, unum Deum uidentes et cognoscentes, et in fide et in bonitate 464 cordis crescentes. Interpretatur enim Isrel uir uidens Deum; Ioseph uero augmentum, siue accrescens.

»uiderunt te aque Deus, uiderunt te aque, et timuerunt, turbate sunt abyssi.« Potest hoc intelligi iuxta litteram, quando filii Isrel per mare Rubrum siccis pedibus transierunt, aquis utrinque recedentibus, quod quidem inter maxima et preclara Dei miracula connumerandum erat. Secundum spiritualem intelligentiam, »aque multe, populi multi,« qui postquam Dominus populum suum liberauit in brachio suo, ab infidelitate ad fidem conuersi,  in eum crediderunt, eum uiderunt, et timuerunt. Abyssi uero turbate sunt; per quas huius seculi potentiores intelligimus, qui sic sunt in hoc mundo, sicut abyssi in medio maris. Unde Apostolus ait: »uidete uocationem uestram, fratres, quia non multi potentes inter uos, non multi nobiles, non multi sapientes, sed que sunt stulta mundi elegit Deus, ut perdat sapientiam, et que infirma sunt elegit Deus, ut confundat fortia, et ea que non sunt, ut ea que sunt destrueret .« Isti autem conturbati sunt, et cum magno furore contra sanctos insurrexerunt. Hos autem secuta est infinita iniquorum hominum, et procellosa multitudo. De qua et subditur: »Multitudo sonitus aquarum.« Quid mirum si de abyssi perturbatione multarum  aquarum sonitus exiit? Quid mirum, si de seuitia diuitum et potentum populi stulti, et indisciplinati contra sanctos clamor erupit? Quis enim contra Saluatorem nostrum omnem illam multitudinem concitauit, ut omnes una uoce »crucifige« clamarent, nisi principes et sacerdotes? Sic igitur ex abyssi conturbatione factus est sonitus aquarum multarum. Sed non idcirco apostoli et doctores tacuerunt, et a Christi predicatione cessarunt. Unde et subditur:

»uocem dederunt nubes, etenim sagitte tue transierunt, uox tonitrui tui in rota.« ualde maiores et terribiliores sunt uoces nubium, quam uoces aquarum et ualde magnum timorem et terrorem  faciunt ille sagitte, que de nubibus exeunt; presertim cum uox tanti tonitrui sit in rota, et apostolica predicatio non unam partem teneat, sed uniuersum mundum  . Nubes enim, et apostoli et doctores sunt, quorum doctrina tota Ecclesia irrigatur et fecundatur. Sagitte uero, eorum sententie intelliguntur, quibus uitiorum et spirituum iniquorum fugatur exercitus.

»Illuxerunt coruscationes tue orbi terre, et commota est terra.« Coruscationes iste, que de nubibus et tonitruis exeunt, signa et miracula sunt,  que per apostolos ubique flebant. Hec autem uidit terra et commota est, quia maxime propter signa et miracula, que fiebant, omnes infideles et increduli ad fidem conuertebantur. Unde et in Euangelio de apostolis dicitur: quia »profecti predicauerunt ubique, Domino cooperante, et sermonem confirmante sequentibus signis .«

»In mari uia tua, et semite tue in aquis multis, et uestigia tua non cognoscentur.« Hoc de Saluatore nostro ad litteram intelligi potest, qui super aquas maris siccis pedibus ambulauit, ubi humana uestigia inueniri non possunt. Spiritualiter autem mare mundum significat, sicut iam sepe in aliis psalmis dictum est. »Aque uero multe, populi multi« sunt, et hoc quidem iam sepe diximus.  Fecit igitur Dominus uiam sibi in mari, et semitas in aquis multis, quoniam ex quo mundus iste ad fidem eius conuersus est, per eum inuisibiliter ambulare, et Ecclesias suas ubique uisitare non cessat. Sicut ipse suis discipulis ait: »Ecce ego uobiscum sum omnibus diebus usque ad consummationem seculi .« uestigia uero eius non cognoscuntur, uel quia hoc inuisibiliter agit, uel quia pauci sunt, ad malorum comparationem, qui eius uestigia imitantur. Sic enim et de Spiritu sancto, qui similiter inuisibilis est, ipse Dominus ait: »Spiritus ubi uult spirat, et uocem eius audis, et nescis unde ueniat, aut quo uadat .« Unde eius quoque uestigia inuisibilia esse monserantur. Si autem et secundum litteram de filiis Isrel hec  intelligantur, non erit inconueniens, qui et in mari Rubro, et in Iordane uias et semitas habuerunt, sicut sacra narrat historia. Unde et subditur:

»Deduxisti sicut oues populum tuum in manu Moysi et Aaron.« Intelliguntur aut per Moysen et Aaron episcopi et sacerdotes, qui populum Christianum  regunt, et ducunt, et in terram uiuentium, que per terram promissionis significatur, recto itinere introducunt.



465 PSALMUS LXXuII. INTELLECTUS ASAPH.

uult Asaph ut iste psalmus secundum suam intelligentiam exponatur, et ideo ait: »Aperiam in parabolis os meum,« ut non secundum litteram,  sed parabolice intelligatur  .

»Attendite, popule meus, legem meam, inclinate aurem uestram in uerba oris mei.« In hoc psalmo loquitur Propheta, et apostoli, Ecclesieque doctores, quibus totus populus a Domino commissus est. Dicat igitur cetus apostolicus: Attendite popule meus, mihi ad regendum commissus, legem meam, legem quam ego predico et custodio, legem qua uiuo et pro qua, si necesse fuerit, mori non timeo. »Inclinate aurem uestram,« aurem uidelicet cordis uestri, ut qui habet aures audiendi audiat; »in  uerba oris mei,« quoniam ea que dicturus sum, altioris quam putantur intelligentie sunt. Unde et subditur.

»Aperiam in parabolis os meum, loquar propositiones ab initio seculi.« Est autem parabola alicuius rei similitudo, cum aliud dicitur et aliud intelligitur. Quales sunt, que dicuntur parabole Salomonis, quales et ille, quibus frequentissime in Euangeliis Dominus loquitur. Idem autem hoc in loco et parabole et propositiones significant.

»Quanta audiuimus, et cognouimus ea, et patres nostri narrauerunt nobis.« Multa sunt, quasi dicat, que audiuimus et audiendo cognouimus, et que patres nostri narrauerunt nobis, que nos quoque modo uobis in parabolis nuntiamus.

 »Non sunt occultata a filiis eorum in generatione altera.« Nos, inquit, eorum filii non occultamus, que a patribus audiuimus, sed in altera generatione ea predicamus, per quam uidelicet gentilem populum intelligimus, quoniam »qui abscondit frumentum maledicetur in populis .«

»Narrantes laudes Domini, et uirtutes Domini, et mirabilia eius que fecit.« Patres, inquit, nostri omnia narrauerunt nobis, et laudes Domini, et uirtutes, et mirabilia Domini. Lege in libris Moysi, et in aliis libris ueteris Testamenti, et omnia hec inuenire poteris.

»Et suscitauit testimonium in Iacob, et legem posuit in Isrel.« Isrel, et Iacob, et testimonium, idem significant. Hec est illa lex que per Moysen in  monte Sinai filiis Isrel a Domino data est. De qua et subditur:

»Quanta mandauit patribus nostris?« Ad quid? ut nota facerent ea filiis suis. Et hoc quare? »Ut cognoscat generatio altera.« Non debet itaque neque lex, neque aliqua scientia occultari, que ad hoc data est, ut ab aliis in alios transiret, et transeundo pluribus proficiat. Sic enim lex, que Iudeis data fuerat, ad gentiles usque peruenit, et magis in hoc populo, quam in illo operata est, et quotidie operatur.

»Filii qui nascentur, exsurgent, et narrabunt eam filiis suis.« Filii, inquit, qui nascentur, et noua generatione, per aquam et spiritum renascentur, non  erunt otiosi, non erunt pigri, uel fastidiosi, sed exsurgent, et ad predicandum se uiriliter preparabunt, et narrabunt eam filiis suis. Hoc autem adimpletum est in apostolis apostolorumque successoribus.

»Ut ponant in Deo spem suam, et non obliuiscantur operum Dei sui, et mandata eius exquirant.« Hoc, inquit, filii, qui nascentur, hortabuntur filios suos ut ponant in Deo spem suam, et non in incerto diuitiarum, non in cultura, uel responsis falsorum deorum, neque in aliqua alia superstitione. »Et non obliuiscantur operum Dei sui,« qui tam mirabiliter de tantis periculis eos liberauit, »et mandata eius exquirant,« et die ac nocte meditentur in eis.

»Ne fiant sicut patres eorum.« Et quales fuerunt  patres eorum? Audi quod sequitur. Genus prauum et peramarum, de quibus ipse Dominus ait: »Generatio praua atque peruersa signum querit .«---»Genus, quod non direxit cor suum.« Non direxit ad bonum, non direxit ad iustitiam uel sanam intelligentiam, sed potius retorsit et reflexit ad omnem iniquitatem. »Et non est creditus cum Deo spiritus eius.« Si Deo se non credidit, et cum Deo esse noluit, cui se credidit, et cum quo fuit? Cum illis utique quibus filios et filias immolauit, sicut scriptum est: »Et immolauerunt filios, et filias suas demoniis .« Et hoc quidem probat per filios Ephraim, quia spiritus et uoluntas eorum non fuit cum Deo.

»Filii Ephrem intendentes arcum, et mittentes  sagittas suas, conuersi sunt in die belli.« Hoc autem, sicut in Isaia legitur, 466 factum est in diebus Achaz regis Iuda, quando Ephraim, qui fratres suos adiuuare debuerat, se coniunxit gentibus ad expugnandam Ierusalem . Sed quia in parabolis ista dicuntur, hec ad Christianorum tempora referenda sunt. Sepe enim hoc in Ecclesia fieri uidemus, ut illi, de quibus maxima spes habetur; et qui paratiores ad preliandum esse uidentur, tempore necessitatis arma deponant, et turpiter se in deditionem hostibus tradant. De quibus bene subditur:

»Non custodierunt Testamentum Dei sui, et in lege eius noluerunt ambulare.« Hoc autem de filiis Ephraim manifestum est, quia in diebus Ieroboam  legem Domini abiicientes, uitulos aureos adorauerunt, et penitus se ad idololatriam transtulerunt. Similiter autem et Christiani multoties heretici fiunt, et legem Dei uiolare non timent.

»Et obliti sunt benefactorum eius, et mirabilium eius, qui ostendit eis.« Ingrati filii sunt et merito exheredandi, qui patris benefactorum obliti, eius inimicis ad ipsum patrem suum expugnandum se sociare non metuunt; presertim illius patris, cuius fidem et doctrinam signis, et miraculis probatam esse cognoscunt. Sed nos, dicet aliquis, mirabilia non uidimus. Ad quod ipse: »Coram patribus eorum fecit mirabilia in terra Aegypti, in campo Taneos.« Si tu, inquit, non uidisti, at patres tui  uiderunt, quibus non minus, quam tibi ipsi credere debes. Et testes tibi dedit, qui mirabilia uiderunt, et regnum, in quo facta sunt, et ipsum locum, ubi facta sunt, ut nullatenus inde dubitare debeas. Nec uero minora miracula postea per apostolos aliosque sanctos per totum mundum facta sunt, que fuerunt illa que tunc temporis per Moysen in Aegypto facta leguntur. Et illa quidem miracula nichil Aegyptiis profuerunt: hec autem mundum pene totum ad fidem conuerterunt. Hec autem contra illos dicta sunt, qui Testamentum Dei non custodierunt, et in lege eius ambulare noluerunt.

»Interrupit mare, et perduxit eos, et statuit aquas quasi in utre.« Et hec parabola est, et allegoricam querit expositionem. Sepe iam diximus, quia  mare mundum significat: aque uero multe, populi multi sunt. Que uero aque in utre clauduntur, nisi permissione erumpere non ualent. Modo igitur omnes aque in utre clause sunt, et quocunque uolunt, secure uadunt Christiani, neque timent ullas maris inundationes et tyrannorum persecutiones.

»Et eduxit eos in nube diei, et tota nocte in illuminatione ignis.« Hoc est enim quod apostolus ait: »Quia omnes mare transierunt, et omnes in Moyse baptizati sunt in nube, et in mari .« Nubes autem, que eos preibat, duplex beneficium prestabat; in die obumbrando, et in nocte illuminando. Hec igitur nubes Spiritus sanctus est: hec nubes obumbrat populum Dei, ne carnis concupiscentias, et uitiorum estum sentiat. Unde et B.  Marie ab angelo dicitur: »Spiritus sanctus superueniet in te, et uirtus Altissimi obumbrabit tibi .« Hec eum illuminat, et in uia mandatorum Dei errare non sinit.

»Interrupit in eremo petram, et adaquauit eos uelut abyssus multa.« Hec est illa petra de qua Apostolus ait: »Petra autem erat Christus .« Hec petra prius arundine, deinde lancea percussa et uulnerata est, »et continuo exiuit sanguis, et aqua .« Nam et de illa alia dicitur, quod percussa bis fuerit. Tanta autem aquarum affluentia ex hac petra profluxit, ut mundum totum lauaret, et satiaret, et peccatorum contagione mundaret. Unde et subditur:

»Et eduxit aquam de petra, et eduxit tanquam  flumina aquas.« Quatuor magna flumina de hac petra exierant, quibus sancta Ecclesia irrigatur.

»Et apposuerunt adhuc peccare ei, in ira concitauerunt excelsum in siccitate.« Non fuit eis sufficiens in aqua peccasse, nisi in esca quoque similiter deliquissent. Apposuerunt itaque peccatum supra peccatum; utpote qui omni bonitate sicci erant, et in terra sicca tunc temporis morabantur.

»Et tentauerunt Deum in cordibus suis, ut peterent escas animabus suis.« ualde amplius peccabant, in cordibus diffidendo, quam ore clamando, et escas petendo. Nam ipsi quoque eorum duces Moyses, et Aaron ad aquas contradictionis similiter peccasse leguntur. Unde etiam prohibiti sunt, ne in terram  promissionis intrarent. Magnum igitur peccatum est diffidentia, et in his que petuntur a Domino, spem non habere.

»Et male locuti sunt de Deo, et dixerunt: Nunquid poterit Deus parare mensam in deserto?« Hec sunt illa uerba, que intus dicebant, et quibus in cordibus suis Deum tentabant, et ore quidem querebant escas, in cordibus uero dicebant: nunquid in deserto dare nobis poterit escas? Et hoc est, quod ait:

»Quoniam percussit petram, et fluxerunt aque, et torrentes inundauerunt. Nunquid et panem poterit dare, aut parare mensam populo suo?« Stultissimi et insipientes, nonne conuenientius erat dicere; quoniam percussit petram, et fluxerunt aque,  et torrentes inundauerunt, certi sumus et nullatenus dubitamus quia ille, qui aquas tam affluenter dedit, etiam panes nobis abundantissime ministrabit? Neque enim difficilius est Deo, de celo dare panes, quam de petra producere aquas. In his autem et similibus admonendi sumus, ne similia faciamus. Et talis expositio sufficiat nobis.

»Ideo audiuit Dominus, et distulit, et 467 superposuit.« Quid distulit Dominus, et quid facere superposuit? Hoc uidelicet, quod in sequentibus legitur. »Adhuc esce eorum erant in ore ipsorum, et ira Dei ascendit super eos.« Distulit iram, et compleuit petitionem, ut prius Dei omnipotentiam, deinde suam infidelitatem et malitiam agnoscerent. Unde et subditur: »Et ignis accensus est in Iacob,  et ira ascendit in Isrel.«

»Qui non crediderunt in Deum suum, nec sperauerunt in salutare eius.« Ideo, inquit, ignis ire et indignationis Dei accensus est contra Iacob, et ascendit super filios Isrel, quia neque crediderunt: neque sperauerunt, sicut credere et sperare debuerunt. Cum enim tot tantaque signa et mirabilia uidissent, nullatenus de Dei omnipotentia dubitare debuissent. Hec autem per anticipationem dicta sunt, quia ea que sequuntur priusquam ista facta sunt.

»Et mandauit nubibus desuper, et ianuas celi aperuit, et pluit illis manna manducare.« Habuerunt illi suas nubes, suos celos et suum manna; habemus et nos nostras nubes, nostros celos et  nostrum manna; ualde quidem maioris digniorisque nature. Nostre nubes et nostri celi, apostoli sunt et doctores; nostrum manna, utriusque Testamenti doctrina et spiritualis intelligentia est. Et talis quidem cibus descendit a nubibus nostris, talemque panem pluunt nobis celi nostri. Possumus et per hunc panem Christi corpus intelligere, de quo nimirum quotidie dicimus: »Panem nostrum quotidianum da nobis hodie .« De quo pane subditur adhuc:

»Panem celi dedit eis, panem angelorum manducauit homo, frumentationem misit eis in abundantia.« Panis celestis est corpus Christi; panis celestis est intelligentia et scientia spiritualis. Tali  cibo reficiuntur angeli, et tali pane omnia supercelestia uiuunt. Talem et modo homines manducant, et talem frumentationem in Ecclesia suscipiunt. Hec autem frumentatio de illo frumento fit, de quo in Euangelio Dominus ait: »Nisi granum frumenti cadens in terram mortuum fuerit, nullum fructum affert; si autem mortuum fuerit, multum fructum affert .«

»Et excitauit Austrum de celo, et induxit in uirtute sua Africum.« Auster et Africus idem sunt. De quo uidelicet Austro alibi dicitur: »Deus ab Austro ueniet .« Hunc autem commouit Dominus, et secundum sue uirtutis potentiam excitauit. Et ille quid fecit?

»Et pluit super eos sicut puluerem carnes, et  »sicut arenam maris uolatilia pennata.« Prius aquas, deinde panes, postea uero carnes quesierunt, nichil est negatum eis; sed omnia abundanter eis concessit, »qui diues est in omnibus, qui inuocant eum .« Super nos quoque excitatur Auster, qui Aquilonis frigus, et desidiam pellat, et corda nostra calefaciat, et nimii frigoris immensitate iam pene emortua reuiuiscere faciat. Sed quid per carnes, nisi carnalis intelligentia? Et quid per uolatilia pennata, nisi spiritualis intelligentia designatur? Utramque Dominus nobis abundanter dedit, quia utroque modo Scripturas intelligimus et exponimus. Unde et subditur:

»Et ceciderunt in medio castrorum eorum, circa tabernacula eorum.« Cadunt autem hec et in  medio et circa castra Christianorum, quia sapientes et insipientes hic quotidie satiantur. Et hoc est, quod dicit:

»Et manducauerunt, et saturati sunt nimis, et desiderium eorum attulit eis, et non sunt fraudati a desiderio suo.« Non maiori appetitu quesierunt illi tunc temporis illas escas carnales, quam Christiani modo querunt escas spirituales; sed aliter illi quesierunt, et aliter isti modo querunt, et ideo non eadem, neque equalia merita recipiunt. Et de illis propter infidelitatem dictum est, quod sequitur:

»Adhuc esce eorum erant in ore ipsorum, et ira Dei ascendit super eos, et occidit plurimos eorum, et electos Isrel impediuit.« Non qualescunque,  sed maiores et fortiores murmurasse ostendit, dum electos Isrel impeditos dicit.

»In omnibus his peccauerunt adhuc, et non crediderunt in mirabilibus eius.« Quam stulti, quam increduli et iniqui fuerint, in eo ostenditur, quod neque miracula, neque flagella eos corrigere et dirigere potuerunt. Unde et subditur:

»Et defecerunt in uanitate dies eorum, et anni eorum cum festinatione.« Quid sit autem cum festinatione deficere, sequentia manifestant.

»Cum occideret eos, tunc iuquirebant eum, et conuertebantur ante lucem, et ueniebant ad eum.« Qui enim sic occiduntur, utique cum festinatione deficiunt et moriuntur. Quia uero ante lucem stabant, et sui cordis malitiam abscondere non poterant,  ideo conuertebantur, sed non ex corde conuertebantur. Et ueniebant ad eum, non corde tamen, sed facie et simulatione ueniebant.

»Et memorati sunt, quia Deus adiutor eorum est, et Deus excelsus liberator eorum est.« Si obliti non fuissent, non diceretur, »et memorati sunt.« Tale est illud quod alibi dicitur: »Confitebitur tibi, cum benefeceris ei .«

»Et dilexerunt eum in ore suo, et lingua sua mentiti sunt ei; cor autem eorum non erat rectum cum eo, nec fides habita est illis in Testamento eius.« Hoc est enim quod in Euangelio et  per Prophetam Dominus ait: »Populus hic labiis me honorat, cor autem eorum longe est a me .« Quid est autem, »nec fides habita est illis in testamento eius?« Nisi quia non crediderunt, nec fidem habuerunt in Testamento eius. Omnia autem hec in parabolis 468 dicuntur, ut nemo eos imitetur, qui similia pati formidat. Qui enim similia agunt, dignum est ut similia patiantur. In his autem Dei quoque misericordia considerari debet, qui, sicut difficilis est in peccatis perseuerantibus, ita facilis et misericors est conuersis et penitentibus. Unde et subditur:

»Ipse autem est misericors, et propitius fiet peccatis eorum, et non disperdet eos.« Peccator enim quacunque hora conuersus fuerit et ingemuerit, uita  uiuet, et non morietur.

»Et multiplicauit, ut auerteret iram suam ab eis.« Quid multiplicauit Dominus, nisi misericordiam, indulgentiam et pietatem? Quia enim his abundabat, et plenus erat, ideo »non accendit omnem iram suam,« ut eos confestim occideret pro tantis offensis et necessitatibus suis.

»Et memoratus est quia caro sunt;« que semper spiritui resistit, et sicut Apostolus ait, aduersus spiritum concupiscit: »Spiritus uadens, et non rediens .« Quasi aliquis diceret: Et si caro interficeretur, spiritus quid faceret? Ad quod ipse: uadens, inquit, uaderet, neque rediens, rediret. Postquam enim a corpore separatur anima, nisi diuino oraculo, usque ad tempus omnibus constitutum,  nunquam ad illud reuertetur amplius.

»Quoties exacerbauerunt eum in deserto, in iram concitauerunt eum in terra sine aqua.« Usque hodie qui in deserto sunt, et ab Ecclesia longe sunt, et aquis spiritualibus non irrigantur, eum exacerbare et concitare non cessant.

»Et conuersi sunt.« Unde, et quo? A bono ad malum. »Et tentauerunt Deum, et sanctum Isrel exacerbauerunt.« Decies tunc Iudei Dominum tentasse leguntur. Prima tentatio fuit in mari Rubro, de qua scriptum est: »Et irritauerunt ascendentes in mare, mare Rubrum .« Secunda, de uituli creatione. Tertia, quando murmurantes dixerunt: »Quare eduxisti nos de terra  Aegypti? anima nostra nauseat super cibo isto leuissimo ;« et misit in eos ignitos serpentes. Quarta, et quinta, ad aquas contradictionis; una ante mortem Marie, altera post mortem eius. Sexta, quando manna computruit. Septima et octaua de coturnicibus. Nona de Core. Decima de exploratoribus  .

»Non sunt recordati manus eius, qua die liberauit eos de manu tribulationis.« Hec omnia in parabolis dicuntur nobis, qui multoties tante Dei omnipotentie obliti, eam fidem non habemus, quam habere debemus.

 »Sicut posuit in Aegypto signa sua, et prodigia sua in campo Taneos.« Hic autem enarrare incipit. »Conuertit in sanguinem flumina eorum, et pluuiales aquas, ne biberent.« Iste plage, quibus tunc Aegyptii percussi sunt, illas plagas significabant, quibus ubique gentium omnes illi flagellantur, qui Aegyptios imitantur. Bibebant Aegyptii non aquas, sed sanguinem, quas tamen non sanguinem, sed aquas esse putabant. Sed Moyses aperuit eis oculos, et quod bibebant intelligere fecit. Aegyptus enim, que tenebre interpretatur, mundum significat, qui ante aduentum Saluatoris nostri, qui per Moysen signatus est, in tenebris sedebat et umbra mortis. Unde scriptum est: »Populus qui sedebat in tenebris, uidit lucem magnam .«  Aque uero Aegypti omnem scientiam et doctrinam philosophorum, petarum, et hereticorum significabant, que uidelicet aque in sanguinem uerse sunt, quia »stultam fecit Deus sapientiam huius mundi ,« et quasi sanguis, et peccatum a Christi fidelibus abhorreatur, que prius sana et utilis esse putabatur.

»Immisit in eos muscam caninam, et comedit eos.« Per muscam caninam, que Aegyptios comedit, luxuriam et carnis uoluptates intelligimus, que adultos et fornicatores persequitur, qui per Aegyptios significantur. »Ranam, et exterminauit eos  .« Quid per ranam, nisi hereticos sola uoce, et garrulitate fortes  . Isti sunt, qui omnes illos exterminant, et ab unitate Ecclesie separant,  quicunque eorum cantu, et doctrina delectantur.

»Et dedit erugini fructus eorum, et labores eorum locuste.« De erugine in Euangelio Dominus ait: »Thesaurizate uobis thesauros in celo, ubi neque erugo, neque tinea demolitur .« Per eruginem itaque, que totum illud cui inheserit corrumpit et dissipat, odium, inuidiam et uanam gloriam intelligimus, que omnes fructus anime dissipant et perdunt. Tales igitur erugines a se excutiat, qui anime fructus diligit, ac bonas operationes amittere timet. At uero per locustam superbia significatur, que quoniam uitiorum mater et domina est, semper cum exercitu et multitudine graditur,  quod proprium locustarum esse uidetur. Altius tamen locusta se eleuare non ualet; quia desuper est Dominus, qui superbos humiliat, et diu regnare non patitur. Hanc igitur locustam a nobis repellamus, ne labores nostros amittamus.

»Et occidit in grandine uineas eorum, et moros eorum in pruina.«---»Qui timent pruinam,« sicut scriptum est, »ueniet super eos nix .« Per grandinem igitur et pruinam 469 omnium tormentorum genera significantur, quibus illi occidendi et flagellandi sunt, qui Dei uoluntati resistunt, et populum eius affligunt. Unde et subditur:

»Et tradidit grandini iumenta eorum, et possessionem eorum igni.« Per iumenta et possessiones, corpora eorum intelligere possumus, qui quasi iumenta habuerunt, et in stercore suo se computrue runt, quia iniquos possessores habuerunt. Hec autem grandini tradentur et igni, quia tormentis cruciabuntur eternis. Unde et conuenienter subditur

»Immisit in eos iram indignationis sue, indignationem, iram, et tribulationem, immissiones per angelos malos  .« Totus iste uersus magis ad iudicii diem quam ad tempora Aegyptiorum pertinere  uidetur, quia tunc maiores erunt indignationes, maiores ire, et tribulationes, pluresque immissiones per angelos malos.

»uiam fecit semite sue.« Hoc autem exponit. »Et non pepercit a morte animabus eorum.« Quantum hec est ampla uia, et aperta semita, tantum ista est nouissima. Ianua Dei, que prius parua erat, et quasi per semitam gradiebatur, postea in immensum creuit, et per amplam uiam currere cepit. Unde et subditur:

»Et non pepercit a morte animabus eorum, et iumenta eorum in morte conclusit. Et percussit omne primogenitum in terra Aegypti: primitias omnis laboris eorum in tabernaculis Cham.« Primogenita  nostra originalia peccata fuerunt. Hec autem in passione sua percussit Dominus non solum in Aegypto, sed per totum mundum, et ubicunque erant tabernacula Cham, per quem diabolum intelligimus; quia per Cham calliditas interpretatur 

»Et abstulit sicut oues populum suum, et perduxit eos tanquam gregem in deserto.« Mortuis primogenitis, et destructo originali peccato, abstulit Dominus populum de diaboli potestate, et elongauit a ciuitatibus Pharaonis, et in loco pascue eum collocauit. In terra enim, que prius deserta fuerat, ibi oues Dei nunc precipue nutriuntur.

»Deduxit eos in spe, et non timuerunt.« Non enim in mare introiissent, nisi maximam spem in Deo habuissent; cum aquas maris murum ex utraque  parte stare conspexissent. »Et inimicos eorum operuit mare.« Hos autem non spes, sed diabolus ducebat, qui eorum oculos excecauerat, ut quid facerent ignorarent. Similiter autem et nunc Pharao, per quem diabolus significatur, cum omni exercitu suo, usque ad baptismatis aquas, persequitur populum Dei, ibique in abyssum precipitat et perdit.

»Et induxit eos in montem sanctificationis sue,  montem hunc, quem acquisiuit dextera eius.« Hic est mons Sion, et ciuitas Ierusalem, per quem S. Ecclesia intelligitur. Unde et alibi dicitur: »uenite, ascendamus in montem Domini, et ad domum Dei Isrel .« Huius autem montis rex, et Dominus ait: »Ego autem constitutus sum rex ab eo super Sion montem sanctum eius, predicans preceptum Domini .«

»Et eiecit a facie eorum gentes, et sorte diuisit eis terram in funiculo distributionis.« Similiter autem a facie hereticorum, schismaticorum, et uitiorum gentes Dominus eiecit, et totam terram per partes diuisit.

»Et habitauit in tabernaculis eorum tribus Isrel.« Ubique habitant modo filii Isrel, non carnalis tantum,  sed spiritualis Isrel, quia facta est omnis terra possessio eius.

»Et tentauerunt, et exacerbauerunt Deum excelsum, et testimonia eius non custodierunt.« Debuerant iam tunc cessare a tentatione, postquam ingressi sunt terram repromissionis. Sed hec ideo narrantur nobis, ne et nos similia faciamus, et legem Domini custodiamus.

»Et auerterunt se, et non obseruauerunt pactum.« Et auerterunt se, inquit, a Deo, et non obseruauerunt mandata et testimonia eius. Sed »quemadmodum patres eorum,« illi uidelicet patres, quorum ipsi sunt imitatores, »conuersi sunt in arcum peruersum.« Peruersus arcus ille est, qui contra amicos  sagittas dirigit, et ea impugnat que defendere debuisset.

»In iram concitauerunt eum in collibus suis.« In collibus uidelicet, ubi demoniis immolabant. Unde alibi dicitur: »Immolauerunt demoniis, et non Deo, dum querebant illum .« Hoc est autem quod ait: »Et in sculptilibus emulati sunt eum.« Quid est autem »emulati sunt eum,« nisi quia ad indignationem prouocauerunt eum?

»Audiuit Dominus et spreuit, et ad nichilum reduxit nimis Isrel.« Nihil se Deo occultare potuerunt, cum ipse cogitationes loquantur, et ualde eos ad nichilum redigit, quia ad ipsius iniuriam suo seruiunt inimico.

»Et repulit tabernaculum Silo, tabernaculum  suum, in quo habitauit inter homines.« Lege in libris Regum, et inuenies arcam Dei captam fuisse propter insolentiam filiorum Heli, qui suo sacerdotio abutebantur, et quia ipse Heli eos, sicut debuit, corrigere neglexit . Non paruum peccatum fuit, pro quo ipsum tabernaculum suum Dominus repulisse narratur. 470 Hoc audiant Domini sacerdotes, et uiriliter se habeant, neque populum sibi commissum corrigere negligant.

»Et tradidit eos in captiuitatem, uirtutem eorum et pulchritudinem eorum in manus inimici.« Similiter  cum arca Dei capti sunt qui fortiores, pulchriores et nobiliores in illo populo esse uidebantur. Nam et filii Heli, Ophni, et Phynees sacerdotes in illo prelio cecidisse leguntur. Quamuis per fortitudines et pulchritudines eorum ipsam arcam conuenienter intelligere possumus; in qua omnis uirtus eorum et pulchritudo continebatur.

»Et conclusit in gladio populum suum, et hereditatem suam spreuit.« Patiens quidem est Dominus, et misericors, et diu peccatores, ut conuertantur, exspectat. Sed postquam irascitur, sicut Apostolus ait: »Horribile est incidere in manus Dei uiuentis .« Unde adhuc subditur:

»Iuuenes eorum comedit ignis, et uirgines eorum non sunt lamentate.« Tanta erat hostium crudelitas,  tantus erat timor miserorum, ut iuuenum suorum mortem durissimam flere et lamentari non auderent.

»Sacerdotes eorum in gladio ceciderunt, et uidue eorum non plorabantur.« Hoc autem non solum de filiis Heli, qui in prelio ceciderunt; sed de aliis quoque eiusdem populi sacerdotibus intelligi potest. Hinc est autem quod per similitudinem Apostolus ait: Quia non parcet oleastro, qui oliue non pepercit .

»Et excitatus est tanquam dormiens Dominus quasi potens crapulatus a uino.« Quasi dormire uidetur Dominus, cum suos non adiuuat, et affligi permittit. Unde et alibi dicitur: »Exsurge, quare  obdormis, Domine, et ne repellas in finem .« Lege librum Iudicum, et uidebis Iudeos, nunc propter peccata sua miserabiliter hostibus traditos; nunc ad penitentiam conuersos, mirabiliter a Domino liberatos. Sic enim quando arca capta est, qui prius dormire uidebatur, quin nullum eis prestaret auxilium, protinus quasi ebrius, et uinolentus a somno excitatus contra Philistheos seuire, et durissime eos affligere cepit. Unde et subditur:

»Et percussit inimicos suos in posteriora, opprobrium sempiternum dedit eis.« Nota est historia, qua dicitur quia percussit eos Dominus in secretiore parte natium, et computruerunt preminentes extales eorum  . Possunt autem hec spiritualia significare,  quia eo tempore, quo Saluator noster repulit tabernaculum suum, et Synagogam reprobauit, quasi potens a uino crapulatus, a somno mortis excitatus exsurgens inimicos suos Iudeos percusserit, et in opprobrium sempiternum eos tradiderit. Nam et ipsi in posteriora percussi sunt, non tamen corporis, sed etatis. In ultima namque etate tam ualide eos percussit, ut toto subsequenti tempore usque in finem sanari non possint.

»Et repulit tabernaculum Ioseph, et tribum Ephraim non elegit.« Undecim tribus secute Ieroboam,  qui fuit de tribu Ioseph et Ephraim, qui omnes idololatrie dediti uitulos aureos adorauerunt. Hos igitur repulit Dominus, et a suis fidelibus separauit.

»Sed elegit tribum Iuda montem Sion, quem dilexit.« Iudas confessio interpretatur, et significat illos, qui inter ipsa tormenta Deum confitentes, potius occidi possunt, quam uinci. De quibus in Euangelio Dominus ait: »Qui me confessus fuerit coram hominibus, confitebor et ego eum coram Patre meo .« Id ipsum significat et mons Sion, qui speculatio interpretatur. Boni speculatores, qui assidue uigilant, ne quasi incauti ab hostibus capiantur.

»Et edificauit sicut unicornium sanctificationem  in terra, fundauit eam in secula  .« Sanctificatio Dei Ecclesia est de solis unicornibus edificata. Sed ubi edificata est, nisi in terra, que firma semper et immobilis manet? Firmum habet Ecclesia fundamentum; ideoque nec pluuias timet, nec flumina, nec uentum. Omnes Christiani sunt unicornes, quia os unum et unam fidem habent, cui non possunt resistere et contradicere omnes aduersarii eorum. Unde et subditur: »Fundauit eam in secula.« In omnia secula fundata est Ecclesia, quia eius fundamentum Christus est; de quo Apostolus ait: »Fundamentum aliud nemo potest ponere, preter id quod positum est, quod est Christus iehsu .«

 »Et elegit Dauid seruum suum, et sustulit eum de gregibus ouium, et de post fetantes accepit eum, pascere Iacob seruum suum, et Isrel hereditatem suam.« Aedificauit, inquit, sanctificationem, ad quam regendam et gubernandam non qualemcunque hominem elegit, sed ipsum Dauid seruum suum. Et sustulit eum non de palatiis regum, non de schola philosophorum, sed de gregibus ouium, et de post fetantes accepit eum. Bonas oues habebat Dauid, non steriles et inanes, sed fetantes erant. Tales sunt ille de 471 quibus dicitur: »Dentes tui sicut greges tonsarum ouium, que ascenderant de lauacro omnes gemellis fetibus, et sterilis non erat in eis .« Tales et ille de quibus Dominus ait:  »Oues mee uocem meam audiunt, et sequuntur me; et ego Dominus agnosco eas .«

»Et pauit eos in innocentia cordis sui.« Cuius sui? Populi supradicti, de quo modo dixit: »Pascere Iacob populum suum.« Populum quidem pauit, et cibis spiritualibus educauit, malitiam cordis illius non nutriuit, sed uiriliter sapienterque exstirpauit. Unde Apostolus ad Timotheum: »Testificor, inquit, coram Deo, et Christo Iesu, qui iudicaturus est uiuos et mortuos, predica uerbum, insta opportune, importune, increpa in omni patientia, et doctrina .«---»Et in sensu manuum suarum deduxit eos  .« Sensus manuum optimus est, quem non cogitando, uel loquendo, sed operando perficiunt. Nec est ullus sensus, quo facilius  ad illam supernam beatitudinem homines ducantur atque trahantur, quam sensus manuum, qui de quinque sensibus unus est.



 PSALMUS LXXuIII. PSALMUS ASAPH.

Quid significat psalmus Asaph, sepe iam dictum est. In hoc autem Psalmo Synagoga fidelium, que per Asaph significatur, suas deflet calamitates, in quibus Ecclesie quoque persecutiones multe et innumerabiles significantur  .

»Deus, uenerunt gentes in hereditatem tuam, coinquinauerunt templum sanctum tuum  .« Multas persecutiones passa est Synagoga, et multoties captiuata est: prius quidem ab Assyriis et Chaldeis,  deinde a Grecis et Romanis. Sed ille tante persecutiones multo maiores Ecclesie afflictiones significabant. Hereditas namque Dei, templum Dei, et ciuitas Dei S. Ecclesia est, cuius persecutiones, qui scire desiderant, SS. martyrum passiones legant. Possumus autem et per Grecos uitia et malignos spiritus intelligere, a quibus hereditas et populus Dei multis modis polluitur et uiolatur.

»Posuerunt Ierusalem uelut pomorum custodiarium  ,« in quo illi manere solebant qui poma custodiebant. Sic et muri et ruine Ierusalem, habitatoribus omnibus in captiuitatem deductis. Nam et in Ecclesia multoties, in quibusdam locis, tanta Christianorum strages facta fuisse legitur, ut uix aliqui inueniri potuissent.

 »Posuerunt mortalia  seruorum tuorum escas bestiis terre.« Hoc autem et in Synagoga, et in Ecclesia iuxta litteram accidisse non ignoramus; quoniam sanctorum corpora, que sola in eis mortalia erant, multoties bestiis et uolucribus celi tradita sunt, pro quibus maligni spiritus intelligi possunt, quibus ad deuorandum tradebantur, qui duris tormentis Christi fidem negare cogebantur.

»Effuderunt sanguinem eorum in circuitu Ierusalem, et non erat qui sepeliret.« Et hoc quidem in circuitu Ierusalem, et in circuitu Ecclesie secundum litteram factum fuisse non dubium est. Nam etsi erant, qui eos sepelire uoluissent, sepelire tamen eos non audebant.

»Facti sumus in opprobrium uicinis nostris, derisio  et contumelia iis qui in circuitu nostro sunt.« Hinc est enim quod in Euangelio dicitur; quia »insurgent parentes in filios, et filii in parentes, et eritis odio omnibus propter nomen meum .« Itemque: »ueniet hora, ut omnis, qui interficit uos, arbitretur obsequium se prestare Deo .« In utroque itaque Testamento opprobrio et derisioni boni a malis habiti sunt.

»Usquequo, Domine, irasceris in finem?« Hoc autem exponit: »Accenditur uelut ignis zelus tuus.« In finem enim ex toto seruis suis Dominus iratus esse uidebatur, quando eos sic affligi permittebat, et nullatenus eis subueniebat.

»Effunde iram tuam in gentes, que te non nouerunt,  et in regna, que nomen tuum non inuocauerunt.« Ne effundas, inquit, iram tuam et indignationem tuam contra seruos tuos, sed potius, sicut dignum 472 est, contra gentes, que te non nouerunt, et nomen tuum non inuocauerunt; sed sicut fatui et stulti falsa numina uenerati sunt. »Quia comederunt Iacob.« Quomodo autem comederunt? subsequenter exponit dicens: »Et locum eius desolauerunt.« Usitata locutio est, ut uastatores, deuoratores dicamus.

»Ne memineris iniquitates nostras antiquas.« Que sunt iniquitates nostre antique, nisi ille quas patres nostri fecerunt, uel quas nos ipsi a pueritia fecimus? uindicat enim Dominus, sicut scriptum  est, peccata patrum in filios usque in tertiam et quartam generationem. Si tamen filii tales sunt, qui patres imitentur, et ab eorum malitia non recedant: alioquin »filius non portabit iniquitatem patris, et anima que peccauerit ipsa morietur .«

»Cito anticipet nos misericordia tua, quia pauperes facti sumus nimis.« Pauperes erant isti, non tantum penuria rerum, sed humano auxilio destituti, in sola Dei misericordia spem habentes. Que  uidelicet misericordia tunc eos anticipat, quando non solum a periculis eripit, uerum etiam ipsa pericula sentire non permittit.

»Adiuua nos, Deus salutaris noster;« quia alium preter te adiutorem non habemus. »Et propter honorem nominis tui, Domine, libera nos.« Magnus honor est nomini eius, quando dicitur: Isti homines serui sunt illius Dei, qui nunquam deserit sperantes in se, sed in omnibus suis necessitatibus potenter et mirabiliter eos exaudit.

»Et propitius esto peccatis nostris propter nomen tuum;« ut omnes intelligant non esse sine causa, quod iehsu dicaris, et salutaris. Nam et Apostolus hoc dicit, quia »omnis quicunque inuocauerit nomen Domini saluus erit .«

 »Ne quando dicant gentes: Ubi est Deus eorum?« Hoc enim et contra Iudeos, et contra Christianos gentiles aliquando dicere solebant, cum eos sine Dei adiutorio miserabiliter perire uidebant, quos prius a cunctis aduersitatibus Dominus tam mirabiliter defendere consueuerat.

»Et innotescat in nationibus coram oculis nostris;« subauditur, quod mox dicturi sumus. Quedam nobis consolatio est, si eos miseros uideamus, qui miseros nos esse fecerunt  .

»uindica sanguinem seruorum tuorum, qui effusus est. Intret in conspectu tuo gemitus compeditorum,« et cetera, que sequuntur. uindica, inquit, Domine, nobis uidentibus et presentibus, sanguinem seruorum tuorum, qui pro tuo nomine  effusus est. Hanc autem uindictam sanguinis sui, etsi non modo, in iudicio tamen omnes sancti uisuri sunt. Intret in conspectu tuo gemitus illorum, qui propter te durissimis uinculis compediti et ligati in obscuris carceribus concluduntur.

»Secundum magnitudinem brachii tui posside filios mortificatorum.« Hoc autem tale est ac si diceret: Rogamus ne filios interficiant, qui dura et crudeli morte parentes occiderunt. Posside uel filios in magnitudine brachii tui, qui inimicorum manibus eorum parentes tradi permisisti. Neque possideant filios, qui parentes possederunt, et tanto tempore captiuos tenuerunt.

»Redde uicinis nostris septuplum.« Non solum  Iudei, sed uicini quoque eorum, qui in circuitu ita habitabant in captiuitatem ducti sunt; qui quidem maiori pena digni fuerunt, quia de Iudeorum perditione gauisi sunt; de quibus sicuti sociis et amicis dolere debuissent. Septuplum autem plenam et integram penam significat; quia hic numerus perfectus est, omnesque in se numeros continet. Unde et illud: »Septuplum ultio dabitur de Cain: de Lamech uero, septuagies septies .«

»Improperium ipsorum, quod exprobrauerunt  tibi, Domine.« His autem uerbis manifeste ostenditur eos non solum gauisos fuisse, uerum etiam in Deum blasphemasse, quasi qui populum suum defendere non potuisset. Hoc autem improperium sit in sinu et in corde ipsorum, quatenus in illius memoria uel affligantur uel corrigantur, ut ipsi quoque dicere possint: »Et peccatum meum contra me est semper .«

»Nos autem populus tuus, et oues gregis tui, confitebimur tibi, Deus, in secula, et in seculum seculi narrabimus laudem tuam.« Hoc dicit Asaph, hoc dicit Synagoga, quia quocunque modo res se habeat, siue aduersa siue prospera eis contingant, nunquam tamen a Deo recedent. Semper populus eius, et oues gregis eius erunt, semper eum confitebuntur  et laudabunt, semper eius mirabilia laudesque narrabunt. Omnia autem non solum de Iudeis, sed de martyribus quoque intelligi debent, qui non minora et leuiora, imo uero maiora et grauiora tormenta passi sunt a persecutoribus suis, quam illi sustinuerunt ab Assyriis.



PSALMUS LXXIX. 473 IN FINEM: PRO HIS QUI COMMUTABUNTUR TESTIMONIUM ASAPH. PSALMUS.

Quando ponitur in finem, ea que dicuntur, etsi intra litteram ad Synagogam pertinere uideantur, de Christo tamen et de Ecclesia spiritualiter intelligenda sunt. Dat autem Asaph in Synagoga fidelium hoc testimonium pro iis qui ab infidelitate mutabuntur  ad fidem, et a littera ad spiritualem intelligentiam transibunt. Isti enim sunt illa uinea, que hoc in psalmo de Aegypto in terram promissionis translata et commutata refertur.

»Qui regis Isrel, intende  , qui deducis uelut ouem Ioseph.« Dominus et Saluator noster ipse est qui regit Isrel, per quem omnes illos intelligimus, qui eum cognoscunt et in eum credunt. Ipse quoque deducit uelut ouem Ioseph, per quem illi significantur qui humilitate et patientia prediti bonorum operum fetu fructificant. Ioseph namque augmentum siue accrescens interpretatur. Et ceteri quidem fratres patris nomine uocantur Isrel; Ioseph uero proprio nomine designatur, quoniam non suo,  sed patris nomine a Domino reguntur et ducuntur. Iste uero sua propria bonitate regitur, ducitur et diligitur.

»Qui sedes super Cherubim, appare coram Ephraim, Beniamin et Manasse.« Quia Dominus et Saluator noster fons et origo est totius sapientie; siquidem »omnis sapientia ab ipso est, et cum eo fuit semper, et est ante euum ;« ideo super Cherubim sedere describitur, quod scientie plenitudo interpretatur. Sibi ergo loquitur Propheta, et Christum rogat ut de illa sue maiestatis excellentissima sede  descendat, et humanitate assumpta huic mundo uisibilis appareat coram Ephraim, Beniamin et Manasse. Isti tres pertinent ad Ioseph, et in medio filiorum ponitur, qui eius frater exstitit. De tribu Ephraim fuit Ieroboam, qui peccare fecit Isrel; et de tribu Beniamin fuit Saulus, qui uehementer Ecclesiam in suo principio persecutus est. Per hos igitur quoscunque nequissimos homines intelligamus; ipsum Dominum dicentem audiamus: »Non ueni uocare iustos, sed peccatores ad penitentiam .«---»Non enim indigent qui sani sunt medico, sed male habentes .« Saulum suscipio persecutorem, neque abiicio Ephraim, qui ad meam iniuriam uitulos aureos fabricatus est, de quo per Isaiam dicitur: »ue corone superbie, ebriis Ephraim  .« Apparet in hoc psalmo, quia de bonis parentibus mali filii oriuntur. ualde bonus fuit Iacob siue Isrel, ualde bonus fuit et Ioseph; sed ualde mali fuerunt, qui de illo orti sunt. Notandum quia de malis filiis locuturus, bonos parentes Propheta premisit, ut eorum gratia facilius Dominus ad misericordiam flecteretur.

»Excita potentiam tuam, et ueni, ut saluos nos facias.« uidetur Dominus in primo aduentu non excitasse, sed posuisse potentiam suam, quia humiliter uenit, et in forma serui. In secundo uero potentiam suam excitabit, quia in maiestate diuinitatis ueniens, qualis est, talis apparebit. Saluauit nos in primo, quia de diaboli potestate eripuit. Saluabit et  in secundo, quia de omnibus miseriis liberabit, ac eterna beatitudine letificabit.

»Domine, Deus uirtutum, conuerte nos.« Orat Propheta pro Iudeis, ut quia in primo aduentu inconuertibiles exstiterunt, saltem in secundo ad fidem conuertantur: »Conuertentur ad uesperam ;« et: »In diebus illis saluabitur Iuda ;« et: »Si fuerit numerus filiorum Isrel sicut arena maris, reliquie conuertentur .« Et: »Ostende faciem tuam, et salui erimus.« Et prius quidem ostendit, sed non omnibus, quia »in propria uenit, et sui eum non receperunt .« Unde et ipse dicebat: »Multi prophete et reges uoluerunt uidere que uos uidetis, et  non uiderunt .« Unde et Apostolus dicit quia »si cognouissent, nunquam Dominum glorie crucifixissent .« Soli autem illi uident faciem et gloriam Dei, qui in eum catholice credunt.

»Domine, Deus uirtutum, quousque irasceris in orationem serui tui  ?« Irasci quidem uidetur Dominus contra orationes nostras, quando post multas preces et supplicationes nos non exaudit. Bene autem sibi conuenit hoc nomen, ut dicatur Dominus Deus uirtutum, quia non solum terrestrium  omnium ipse solus fortis et potens est, cunctisque uirtutibus preclarus et admirabilis est.

»Cibabis nos pane lacrymarum, et potum dabis nobis in lacrymis in mensura?« Panis et potus lacrymarum omnis carnalis afflictio et tribulatio intelligitur. Tali autem 474 cibo et potu longo tempore satiati sunt omnes fideles utriusque Testamenti in mensura; secundum hoc quod Apostolus ait: »Fidelis autem Deus, qui non patietur uos tentari supra id quod potestis, sed faciet etiam cum tentatione prouentum, ut possitis sustinere .« Unde et alibi in pondere, et numero, et mensura Deus omnia fecisse narratur. Et ipse quidem hoc facere dicit, quia fieri permittit quod si noluisset fieri non posset.

 »Posuisti nos in contradictionem uicinis nostris, et inimici nostri deriserunt nos.« Quantum, quibusque modis inimici et uicini eorum eis contradixerint, eosque opprobrio et derisioni habuerint, quid attinet dicere? Unde, sicut scriptum est, in iudicio dolentes et penitentes dicturi sunt: »Isti sunt quos aliquando habuimus in derisum, et in similitudinem improperii .«

»Domine, Deus uirtutum, conuerte nos.« Bene iterum repetit, quod ualde difficile esse uidebat, Iudeorum scilicet conuersionem. Ad hoc enim uenerat Dominus, ut eos conuerteret, si ei obedire uoluissent. Unde ipse ait: »Non sum missus nisi ad oues que perierant domus Isrel .« Et alibi ad Ierusalem: »Quotiescunque uolui congregare  filios tuos, sicut gallina congregat pullos suos sub alas, et noluisti?«  Et Apostolus: uobis itaque primum oportuerat predicari uerbum et regnum Domini sancti; sed quia repulistis illud, indignos uos fecistis eius uerbi et agnitionis gratie . »Ostende faciem tuam, et salui erimus.« Hoc autem iam superius expositum est.

»uineam ex Aegypto transtulisti.« Hec itaque est illa uinea quam tu de Aegypto transtulisti, de qua et propheta loquitur, dicens: »uinea facta est dilecto meo in capite filiorum olei .« uinea enim domus Dei Sabaoth dicitur.

»Eiecisti gentes, et proiecisti eas.« Eiecit enim Dominus gentes de terra promissionis quam prius habitabant, et in earum ciuitatibus filios Isrel habitare  fecit.

»uiam fecisti in conspectu eius;« quia mare Rubrum et aquam Iordanis eis aperuit, et per medium eorum siccis pedibus transuexit. Talem autem uiam nullus alius facere potuisset; et ideo non immerito semper memorabile est.

»Et plantasti radices eius, et repleta est terra.« Sic de populo, quasi de uinea loquitur, quia metaphoram uinee sequitur. Hac autem uinea sancta Ecclesia significabatur; que tunc quidem in montibus Isrel, postea uero nobiliorem habuit plantationem. Unde et subditur:

»Operuit montes umbra eius, et arbusta eius cedros Dei.« Quid per montes et cedros Dei, nisi  apostolos et prophetas intelligamus? Hos autem operuit uinea et arbusta eius, quia super eos tota Ecclesia fundata est. Sicut Apostolus ait: »Superedificati super fundamentum apostolorum et prophetarum, ipso angulari lapide Christo Iesu .«---»Fundamenta eius in montibus sanctis. « Cedri enim dicuntur apostoli propter uite excellentiam et puritatem. Siquidem cedrus procera arbor est et imputribilis, redolentisque nature.

»Extendisti palmites eius usque ad mare, et usque ad flumen propagines eius.« Isti sunt illi palmites et ille propagines, de quibus in Euangelio Dominus ait: »Ego sum uitis, et uos palmites: qui manet in me, et ego in eo, hic fructum multum facit, quia sine me nichil potestis facere: sicut palmes non potest  facere fructum a semetipso nisi manserit in uito, ita et uos, nisi in me manseritis .« Hos autem extendit Dominus usque ad mare: quia »in omnem terram exiuit sonus eorum, et in fines orbis terre uerba eorum .« De Synagoga uero non dicitur, quia usque ad mare occidentale, et usque ad flumen magnum Euphratem erunt termini eius.

»Ut quid deposuisti maceriam eius, et uindemiant eam omnes qui transeunt uiam?« Maceria Ecclesie apostoli sunt et doctores, omnesque episcopi et sacerdotes. His autem depositis et interfectis, nemo est qui eam defendat, et latronum et hereticorum insidias ab ea repellat. uindemiatur itaque et conculcatur ab iis qui uiam transeunt, et per uiam rectitudinis non ambulant; unde et subditur:

 »Exterminauit eam aper de silua, et singularis ferus depastus est eam.« Iste aper, et ferus singularis quilibet hereticus est, ueluti Arius et Simon Magus, per quem et tyrannos nichilominus intelligere possumus. Qui bene de silua uenire dicuntur; quoniam siluestres et extranei sunt, neque domesticam ferunt doctrinam. Domestici uero illi sunt, de quibus dicitur: »Iam non estis hospites et aduene, sed estis ciues sanctorum et domestici Dei .« Et isti quidem depascunt uineam Dei, quia et corporaliter et spiritualiter Ecclesiam Dei dissipare non cessant.

»Domine, Deus uirtutum, conuertere« nunc; quoniam uinea tua uindemiatur, exterminatur et conculcatur. Nunc conuertere; quia »ecce nunc tempus  acceptabile, ecce nunc dies salutis .« Et quia Iudei inconuertibiles sunt, uel gentiles conuertantur ad fidem.

»Respice de celo;« de illo tue diuinitatis excellentissimo clarissimoque secreto, »et uide« misericorditer, »et uisita« potentialiter »uineam istam;« et dirige eam ad te, neque errare permittas post greges hereticorum. »Quam plantauit dextera tua.« Et ubi plantauit? »Super filium hominis, quem confirmasti tibi.« Saluator noster est, qui de se ipso ait: »uidebitis angelos ascendentes et descendentes super Filium hominis .« 475 Super hunc autem plantata est Ecclesia, quia sicut Apostolus ait: »Fundamentum aliud nemo  potest ponere, preter id quod est Christus iehsu .« Quod autem ait: »quem confirmasti tibi,« hoc est quod alibi dicitur: »Ponam in salutari, fiducialiter agam in eo .« Ipsum enim digne satis confirmauit Dominus principem militie sue ad laudem et gloriam nominis sui.

»Incensa igni, et effossa manu, ab increpatione uultus tui peribunt.« uide, inquit, et uisita uineam istam, ne forte ab impiis incendatur, et effodiatur; quia omnia que incensa fuerint igni, et effossa manu, ab increpatione uultus tui peribunt. Hec increpatio erit in iudicio, quando dicetur, tollantur impii, ne uideant gloriam Dei, et conuertantur peccatores in infernum . Et: »Ite maledicti in ignem eternum .« Ignis est omne peccatum  quo anima incenditur, effoditur, et a sue stabilitatis fundamento auulsa separatur.

»Fiat manus tua super uirum dextere tue, et super filium hominis, quem confirmasti tibi, et non discedimus a te.« Rogat Propheta in persona omnium fidelium, ut hunc uirum dextere sue, hunc Filium uirginis, Saluatorem nostrum, manu potentie sue Dominus protegat et defendat, qui nos regat et post se trahat, et, eo duce et preuio, non discedamus ab eo. Bene autem eum uocat uirum dextere sue, quia in spiritu eleuatum sedere uidet ad dexteram suam.

»uiuificasti nos, et nomen tuum inuocabimus.« Mortui, inquit, sumus, quia in primo homine immortalitatem  et uitam amisimus; sed tu, o Christe, tua morte uiuificasti nos, et nomen tuum semper et ubique in omnibus nostris necessitatibus inuocabimus: »Omnis enim, dicit Apostolus, quicunque inuocauerit nomen Domini saluus erit .«

»Domine, Deus uirtutum, conuerte nos, et ostende faciem tuam, et salui erimus.« uidet Propheta quia nemo potest saluari nisi per Christum; nemo saluari potest, nisi qui credat in Christum, et ideo toties repetit ut ueniat, et faciem ostendat, et mundum ad se conuertat, et salui erimus.



PSALMUS LXXX. IN FINEM, PRO TORCULARIBUS ASAPH, QUINTA SABBATI  .

 Psalmus iste pro torcularibus referatur in finem. Finis autem fuit in quinta Sabbati; quando uetera transierunt, et facta sunt omnia noua. Ille namque dies finis fuit ueteris, et initium Noui Testamenti, qua die reprobatum est sacrificium Aaron, et confirmatum est sacrificium secundum ordinem Melchisedech. Torcularia uero tot sunt, quot sunt Ecclesie,  in quibus uinum nouum suscipitur, omnesque utriusque Testamenti racemi exprimuntur et exponuntur, quibus architriclinus et apostoli inebriantur, et noua et uetera mirabiliter interpretantur.

»Exsultate Deo adiutori nostro, iubilate Deo Iacob.« uos, inquit Propheta, qui in torcularibus estis, et nouum et admirabile uinum nouo magisterio conficitis et propinatis, exsultate Deo adiutori nostro, quia hec sola exsultatio utilis est, laudabilis, et eterna est. »Iubilate Deo Iacob.« Iste, quasi dicat, qui modo uenit in adiutorium nostrum, et de diaboli potestate nos liberauit, ipse Deus Iacob, ipse est Deus utriusque Testamenti. Illi igitur iubilate et cantate; illum solum colite et adorate. Quomodo?

»Sumite psalmum, et date tympanum, psalterium  iucundum cum cithara.« Qui sunt illi, qui psalmum sumunt, nisi illi qui corde et uoce Deum laudant et benedicunt? Tales autem persecutionis tempore tympana dabant, quia statim post predicationem uerbera sustinebant. Tympana enim nisi uerberata non sonant  . Pretiosum tympanum beatus Paulus, qui a Iudeis quinquies quadragenas, una minus accepit . Datum autem est illis tympanum, qui cum uitiis et concupiscentiis carnem affligunt. »Psalterium iucundum cum cithara.« Sumite, inquit, psalmum, cantate, et predicate. Hoc autem in psalterio et cithara. Psalterium ad uetus, cithara ad Nouum pertinet Testamentum. Quia psalterium decem chordas habet, et uetus Testamentum in decem mandatis continetur. Cithare uero quatuor, uel tres chorde  sufficiunt, et Nouum Testamentum in quatuor Euangeliis concluditur, in quibus mysterium Trinitatis clarissime predicatur. 476 Hoc autem mysterium Iudei ignorant, et ideo in cithara cantare nesciunt. Christiani uero et in cithara, et in psalterio cantant, quia utrumque Testamentum suscipiunt et predicant. Est autem psalterium iucundum cum cithara, quoniam in sermonibus nostris alterum Testamentum altero confirmatur.

»Canite in initio mensis tuba, in die insignis solemnitatis uestre.« Hoc autem initium mensis, et hic dies insignis solemnitatis cepit a quinta Sabbati, de qua in titulo locuti sumus, et perseuerabit usque ad primam Sabbati, quando ad iudicandum  Dominus ueniet. Et Iudei quidem per singulos menses hoc faciebant; item, quoties luna noua apparebat. Unde et in alia translatione non initium mensis, sed neomenia habetur, per quod noua luna significatur. Tunc igitur cantare et predicare instantissime oportebat, quando luna adhuc noua erat. Quod autem luna Ecclesiam significet, manifestissimum  est. Tuba autem cantare, est clara et alta uoce Deum laudare et predicare.

»Quia preceptum in Isrel est, et iudicium Deo Iacob.« Hoc igitur preceptum in Isrel est, et hoc iudicium datum est Deo Iacob; ut sic in noua luna, et in hac prima festiuitate cantare debeatis, in qua uetera transierunt, et facta sunt omnia noua.

»Testimonium in Ioseph posuit illud, dum exiret de terra Aegypti.« Et hoc testimonium non solum in Isrel, sed et in Ioseph quoque posuit Dominus. Quare autem per se Isrel, et per se ponatur Ioseph; iam in aliis psalmis dictum est.

Qui dum exiret de terra Aegypti, »linguam, quam non nouerat, audiuit.« Quod autem in hac translatione dicitur, »posuit eum,« nichil est cui  hoc pronomen referre ualeamus, nisi forte ad diem insignis solemnitatis. Posuit igitur Dominus illum diem testimonium Ioseph; quia ille dies dat eis testimonium, quanta diligentia et sollicitudine Domino seruiat, et eius celebret festiuitates. Ioseph enim hoc in loco omnes illos significat, qui ad similitudinem noue lune, usque ad perfectionis plenitudinem quotidie crescunt, et in melius proficiunt. Siquidem Ioseph accrescens interpretatur. Isti autem dum exirent de terra Aegypti, et de ignorantie tenebris ad fidem transirent, linguam, quam prius non nouerant, audierunt, et utriusque Testamenti scientiam didicerunt, atque in neomenia, hoc est in principio nascentis Ecclesie, constantissime predicauerunt. Hoc autem testatur ipse dies, hoc confirmat  ipsa insignis solemnitas, quoniam ipsi interfecti sunt propter Christi fidem, et nomen quod annuntiabant. Primus autem Ioseph, non quando exiuit, sed quando intrauit in terram Aegypti, linguam quam non nouerat audiuit.

»Diuertit ab oneribus dorsum eius, manus eius in cophino seruierunt.« Quia de Ioseph loqui ceperat, eius metaphoram sequitur, qui cum prius suis humeris onera ferret, postea princeps populi a Pharaone constitutus in cophinis seruiuit, quibus granum mensuratur et fertur. Similiter autem et sanctorum dorsum ab oneribus Dominus diuertit; quando ait: »uenite ad me, omnes qui laboratis, et onerati estis, et ego reficiam uos .« In cophinis uero seruierunt, postquam annonam  uerbi Dei populis ministrare, et predicare ceperunt. Hoc autem significauerunt illi cophini, quos de reliquiis panum apostoli repleuerunt . In cophino igitur seruiunt qui panem euangelice doctrine aliis ministrant.

»In tribulatione inuocasti me, et liberaui te.« Hoc autem et de Ioseph, et de sanctis qui per eum significantur, conuenienter intelligitur; quia et ille et illi in suis tribulationibus inuocantes Dominum, exauditi et liberati sunt. Unde et subditur:

»Et exaudiui te in abscondito tempestatis:« id est in repentina et improuisa superueniente calamitate. Talis autem tempestas uenit super beatum Iob, qui  quare affligeretur, omnino ignorabat. Talem et SS. martyres passi sunt, et moriendo exauditi sunt; quia hoc erat in desiderio eorum, ut inter ipsa tormenta deficerent; unde et contra ipsos duris uerbis tyrannos prouocabant, neque eos propitios habere uolebant.

»Probaui te apud aquam contradictionis.« Quid per aquam contradictionis, nisi euangelicam predicationem intelligamus? His enim aquis et Iudei, et heretici omnesque infideles constantissime contradicunt. Et hic quidem probantur sancti: quia occidi quidem possunt, sed a predicatione comprimi non possunt.

»Audi et tu, populus meus, et loquar Isrel, et testificabor tibi.« Nunc Saluator noster specialiter  Iudeis loquitur, qui eum precipue persequebantur, quod se Filium Dei esse dicebat. Docet itaque illos et sub testificatione precipit, ut eum audiant, et intelligant, et eius doctrine acquiescant. Et hoc est quod ait:

»Isrel, si me audieris, non erit in te deus recens, neque adorabis deum alienum. Ego enim sum Dominus Deus tuus, qui eduxi te de terra Aegypti.« Ego itaque sum Dominus Deus tuus. Non sum ego alius, et alius ille, qui eduxit te de terra Aegypti: sed »ego ipse, qui loquebar, ecce adsum :« et propter te homo factus sum, ad te docendum, liberandum et saluandum ueni. Si me audieris, si in me credideris, non erit in te deus recens, neque adorabis deum alienum: »Ego sum  in Patre, et Pater in me est; et ego, et Pater unum sumus .«

»Dilata os tuum, et ego adimplebe illud.« uoluit Dominus Iudeos docere, fouere, 477 et cibis spiritualibus adimplere; sed noluerunt. Et hoc est quod ait:

»Et non audiuit populus meus uocem meam, et Isrel non intendit mihi.« Unde ipse quoque Dominus ait: »Loquebar et non credidistis ;« itemque: »Qui ex Deo est, uerba Dei audit; propterea uos non auditis, quia ex Deo non estis .« Et alibi: »Si non uenissem, et locutus eis fuissem, peccatum non haberent; nunc autem excusationem non habent de peccato suo .«

 »Et dimisi eos secundum desideria cordis eorum.« Miser ille qui a Domino dimittitur, ut cordis sui desideria faciat. Sic enim Pharaonem dimiserat Dominus, ut usque ad mortem cordis sui desideria sequeretur.

»Et ibunt in uoluntatibus suis  .« Qui enim ibunt in uoluntatibus suis, nisi quia eos nunquam penitebit, sed usque in finem suis in malitiis perseuerabunt?

»Si plebs mea audiisset me, Isrel si in uiis meis ambulasset, ad nichilum inimicos eorum humiliassem, et super tribulantes eos extendissem manum meam.« Magnam consolationem dant hec uerba omnibus illis, qui uerba Dei audiunt et custodiunt, ac per uias  mandatorum incedunt; sicuti enim sunt, et nullatenus dubitare possunt, quin de suis inimicis aliquando uindictam suscipiant  . Hanc autem ultionem perdiderunt Iudei, quia uerba Dei audire noluerunt; de quibus subditur:

»Inimici Domini mentiti sunt ei, et erit tempus eorum in eternum.« Nunc Propheta loquitur, et eternam penam Iudeis minatur; dum tempus eorum, tempus uidelicet mortis et perditionis, in eternum esse dicit. Ipsi sunt inimici Domini, ipsi sunt, de quibus ipse Dominus dicit: Quia »odio habuerunt me gratis .« Et ipsi quidem mentiti sunt ei, quia »in propria uenit, et sui eum non receperunt ;« cum olim Moysi promisissent: »Quidquid precepit nobis Dominus  faciemus .«

»Cibauit eos ex adipe frumenti, et de petra melle saturauit eos.« Improperatio est aduersus eos, qui mala pro bonis reddere non erubuerunt. »Cibauit, inquit, eos Dominus ex adipe frumenti« et temporalibus, et spiritualibus epulis eos satiauit. De hoc autem adipe alibi dicitur: Sicut adipe, et pinguedine repleatur anima mea .« Diuina Scriptura frumentum est, quod uidelicet frumentum aliis asperum, aliis delicatum panem ministrat. Mel uero de petra susceperunt, qui de pectore Saluatoris uerba uite audire meruerunt. De quibus dicitur: »Quam dulcia faucibus meis eloquia tua, super mel et fauum ori meo!« 



PSALMUS LXXXI. PSALMUS ASAPH.


Sepe iam diximus quid significet psalmus Asaph. Ecce Asaph, qui synagoga interpretatur, per quem bonorum omnium congregatio intelligitur. De synagoga loquitur malignantium, eamque reprehendit, quia Saluatori nostro per se ipsam sibi loquenti credere noluit.

»Deus stetit in synagoga deorum, in medio autem deos discernit.« Ubicunque sunt uiri fortes, uiri sapientes, et uite merito ceteris preeminentes, ibi est synagoga deorum. Sic autem de futuris quidem et presentibus loquitur Propheta; et id, quod post multum temporis futurum erat, id factum esse  ostendit. Stetit enim Dominus et Saluator noster in synagoga deorum, seu potius Iudeorum et impiorum, et non solum de factis, uerum etiam de peruersis cogitationibus suis ea qua decebat auctoritate eos reprehendit et iudicauit. Unde et in Euangelio dicitur, quia non loquebatur sicut Pharisei, sed quasi potestatem habens. Hoc enim ipsi quoque testantur, dicentes: »Magister, scimus quia uerax es, et uiam Dei in ueritate doces, et tibi non est cura de aliquo; non enim respicis personam hominis .« Sed quomodo discernit et iudicat eos? Sequitur:

»Quousque iudicatis iniquitatem, et facies peccatorum sumitis?« Dicebant illi: »Hic homo non est  a Deo, qui Sabbatum non custodit .« Dicebat autemillis: »Cuius uestrum asinus, aut bos, in puteum cadet, et non continuo extrahet eum in die Sabbati?«  »Quousque iudicatis iniquitatem?« »Quare transgredimini preceptum Dei propter traditionem uestram? Nam dixit: Honora patrem, et matrem; et uos dicitis: Munus quodcunque ex me est, tibi proderit .« Hoc autem iniquitas est, et contra mandatum Dei est. Facies autem peccantium sumunt, qui in iudicio personam respiciunt, siue etiam qui iudicando peccatores similes fiunt. Facies enim a faciendo dicitur. Eamdem igitur faciem habet cum peccatoribus, qui idem facit quod peccatores faciunt.

»Iudicate pupillo et egeno, humilem et pauperem  iustificate.« Si, inquit, pupillus et egenus, humilis et pauper iustam causam habuerit, illos iudicate; illis iustitiam et uictoriam date, neque ad personam, sed ad causam respiciatis; unde et subditur:

478 »Eripite pauperem, et egenum de manu peccatoris liberate.« Non terreamini diuitis et peccatoris potentia; sed constanter causam pauperis, si iusta fuerit, iustam esse ostendatis.

»Nescierunt, neque intellexerunt.« Nescierunt; inquit, Propheta, et uerba tam salutaria, que eis Dominus loquebatur, neque intelligere uoluerunt, ideoque »in tenebris ambulant.« In tenebris utique cecitatis et erroris, quia ceci sunt et duces cecorum. »Mouebuntur omnia fundamenta terre.« Contra  hos, inquit, iudices iniquos mouebuntur omnis fundamenta terre, per que apostolos intelligimus, ut eos iuste iudicent et damnent, qui alios iniuste iudicare et damnare non timuerunt. Hoc autem erit in iudicio; quoniam, sicut scriptum est, apostoli »sedebunt super sedes duodecim, iudicantes duodecim tribus Isrel .« Hunc autem uersum interposuit Propheta. Hinc uero sue orationis Saluator noster ordinem tenet.

Ego dixi: »Dii estis, et filii Excelsi omnes.« Hoc est enim quod in Euangelio dicitur: »Quotquot autem receperunt eum, dedit eis potestatem filios Dei fieri, his qui credunt in nomine eius .« Sunt siquidem dii, sunt filii Dei. Hoc Dominus dixit, hoc constituit. Hanc potestatem hominibus  dedit; sed illis hominibus, qui receperunt eum, qui crediderunt in eum, et qui mandata eius custodierunt. Ceteris autem quid? »uos autem sicut homines moriemini, et sicut unus de principibus cadetis.« Noluistis, inquit, esse dii, noluistis immortales fieri, noluistis rursum ad celestia conscendere; ideoque sicut homines moriemini, et sicut unus de principibus cadetis. Moriuntur ut homines, qui et corpore et anima moriuntur; cadent uero sicut unus de principibus, per quem diabolus significatur. Similiter cadent et isti, et ille, qui uno modo et una hora simul mittentur in ignem. Huc usque Dominus, cetera uero loquitur Propheta.

  »Exsurge, Deus, iudica terram.« Exsurge, inquit, Deus, quem ad Patris dexteram sedere conspicio; ueni ad iudicium, et iudica terram: damna impios et peccatores, et sicut unus de principibus cadant qui non sursum aspiciunt, sed sola terrena et transitoria querunt. Sufficiant tibi tui, illos honora, et glorifica; »quoniam tu hereditabis in omnibus gentibus.« Nulla enim gens est in qua Dominus non hereditauerit, et in sortem sibi aliquos elegerit; quia, sicut scriptum est, »omnes gentes seruient ei .«



PSALMUS LXXXII. CANTICUM PSALMI ASAPH.

uult Asaph ut iste psalmus cum cantico, et laudibus dicatur, in quo Dei uirtus et magnificentia,  et iniquorum exterminium et perditio predicatur.

»Deus, quis similis erit tibi?  Ne taceas, neque compescaris, Deus.« Cum ueneris, inquit, o Deus, iudicare terram, sicut in fine superioris psalmi legitur, quis erit similis tibi? uenisti quondam, sed humilis, et in forma serui; uidimus te non habentem speciem, neque decorem; uenies autem clarissimus, et potentissimus in sede maiestatis tue, et quis similis tibi? Quis te non timebit, Domine? Quis similis Deo inter filios Dei? »Ne taceas, neque compescaris, Deus.« Tacuisti, et sicut agnus sine uoce ad uictimam ductus, os non aperuisti; redde eis uicem, Domine. Locuti sunt illi, et nimis superbe locuti sunt in tempore suo, loquere et tu tempore tuo; cognoscant te excelsum, qui humilem agnoscere  noluerunt.

»Quoniam ecce inimici tui sonuerunt.« Sonuerunt quidem, et stulte, crudeliter, et sine tentatione, Crucifige clamauerunt . »Et qui oderunt te extulerunt caput.« Sic enim in Euangelio dicitur: quia »illudebant ei mouentes capita sua .« Caput autem leuare contra Dominum, superbire est.

In plebem tuam astute cogitauerunt consilium, »  , et cogitauerunt aduersus sanctos tuos.« Non solum, inquit, contra te, sed et contra plebem tuam, et contra Ecclesiam tuam, et Iudei, et omnes alii, de quibus modo dicturi sumus, cogitauerunt malum consilium. Et hoc astute, dolose et fraudulenter. »Et cogitauerunt aduersus sanctos tuos;« et quid  cogitauerunt, audiamus:

»Dixerunt: uenite, et disperdamus eos de gente, et non memorabitur nomen Isrel amplius.« Notandum quia ubicunque loquitur Asaph, semper de ueteri historia parabolas ponit, ut ea que antiquis patribus  acciderunt, parabolice ad Ecclesiam transferamus. Sicut in hoc loco, ubi Isrel pro Ecclesie persecutoribus accipinutur. Hoc enim Eccelsie aduersarii non solum 479 cogitauerunt et dixerunt; uerum etiam facere conati sunt, ut Christianorum nomen omnino de memoria hominum tolleretur. Unde et subditur:

»Quoniam cogitauerunt consensum in unum.« Cogitauerunt, inquit, et conuenerunt in unum consensum; malum utique atque peruersum, ut Ecclesiam destruerent, et sanctos Dei interficerent, et fidem catholicam omnino delerent.

»Aduersum te testamentum disposuerunt.« Qui? »Tabernacula Idumeorum et Ismelite, Moab et Agareni, Gebal et Ammon, et Amalech, et alienigene cum habitantibus Tyrum,« et cetera que sequuntur.  Per hos autem qui Iudeorum populum quondam grauiter persecuti sunt, eos intelligimus qui Ecclesiam Dei usque hodie persequuntur. Nam et Iudei male legem interpretantes, et heretici, et pagani aduersus Dominum suum testamentum disposuerunt, omnesque alii qui nouam doctrinam introducunt, aduersus Dominum aliud testamentum facere disponunt. Sed uideamus modo qui sunt isti qui sanctam Ecclesiam persequuntur. Primum quidem »tabernacula Idumeorum,« qui terreni interpretantur  ; per quos omnes illos intelligimus, qui non anime, sed corpori seruiunt, et sola terrena ac transitoria diligunt; a quibus non differunt »Ismelite,« qui sibi obedientes interpretantur. Sibi autem obedientes sunt, qui cordis sui desideria sequuntur,  et quocunque uoluntas eos duxerit ire non erubescunt. »Moab« uero, qui ex parte interpretatur, furtiua et illicita coniunctione in ebrietate conceptus, eos significat qui Ecclesie sacramentis ab hereticis generantur; tales enim bonos parentes habere uidentur, sed ex patre diabolo esse probantur  . Sed quid per »Agarenos,« qui extranei dicuntur, nisi eos intelligamus qui ab Ecclesia longe sunt, et sanctorum fidem et doctrinam recipere nolunt? »Gebal« uero uallis uana dicitur, per quam steriles et infructuosi, falsamque humilitatem simulantes, significantur. At uero »Ammon,« qui populus turbidus interpretatur, hereticos designat, sicut et frater eius »Moab,« de quo superius diximus. Sunt autem  et ebrietatis et fornicationis filii, utpote insani et in errore generati. Per »Amalech« autem, qui populus brutus dicitur, homines stultos et indisciplinatos intelligimus, qui uoluptatem summum bonum putantes, simul animam cum corpore mori arbitrantur. »Alienigene«  uero illi sunt qui idola colentes nullam Dei cognitionem habent. »Tyri« autem habitatores nauigiis et negotiationibus dediti fuerunt, quos Propheta, quam diuites fuisse describit, ut aliarum ciuitatum principes esse potuissent. Scribit etiam de rege Tyri, quem omni lapide pretioso decoratum esse dicit; sed ideo cecidit, quia in magnam superbiam se erexit. »Tyrus« igitur mundum significat; eius uero habitatores, diuites et potentes huius mundi intelliguntur. Quod itaque aduersus Testamentum Dei supradictas gentes, simul »cum habitantibus Tyrum,« uenisse dicit, hoc est intelligere, quia non solum multe prouincie et nationes, sed totus mundus generaliter contra Ecclesiam coniurauit. Sed quid mirum? cum ipse diabolus eorum  princeps eos regeret, et secundum suam uoluntatem dirigeret. Hoc est enim quod sequitur:

»Etenim Assur simul uenit cum illis.« Assur quippe dirigens interpretatur. Nullos autem alios diabolus ad se dirigit, nisi eos quos a uia ueritatis retorquet et aberrare facit. »Facti sunt in susceptionem filiis Loth.« Omnes, inquit, isti, de quibus superius locuti sumus, facti sunt in susceptionem et in adiutorium filiis Loth, per quos hereticos significari diximus. Ecclesie inimici maximi et principales heretici sunt, et idcirco quicunque Ecclesiam persequuntur, hereticorum adiutores sunt; nunc autem eos excommunicat, et magnis imprecationibus eis maledicit.

»Fac illis sicut Madian et Sisare, et sicut Iabin  in torrente Cisson. Omnes isti disperierunt in Endor, facti sunt sicut stercus terre.«---»Madian« interpretatur de iudicio; »Sisara« gaudii exclusio; »Iabin« sapiens, sed iste mundanus; »Cisson,« duritia eorum; »Endor« uero generationis  . »Madian« itaque eos significat qui de iudicio miseri exibunt. »Sisara« uero eos significat quibus omne gaudium excludetur, et semper in doloribus erunt. At uero »Iabin« sapientes huius seculi ostendit, qui apud Deum stulti esse dicuntur. Omnes isti peribunt in »Cisson et in Endor,« id est in duritia sua. Et in ipso fonte sue generationis, per quod peccatum originale intelligimus, a quo qui Christi sanguine liberatus non fuerit, procul dubio in eternum  peribit. Hoc bellum sub Barach et Debbora uxore eius factum est.

»Pone principes eorum sicut Oreb, et Zeb, et Zebee, et Salmana: omnes principes eorum, qui dixerunt: Hereditate possideamus sanctuarium Dei.« Hi quatuor reges sub Gedeone mirabili prelio superati sunt. 480 Interpretatur autem »Oreb,« foramen; »Zeb,« lupus; »Zebee,« uictima; »Salmana,« umbra prohibendi. Per »Oreb« eos intelligimus qui undique perforati, nullum uitiis et malignis spiritibus ingrediendi obstaculum opponunt. »Zeb« autem rapaces et predatores significat. »Zebee« uero diaboli martyres sunt, qui se uicissim interficiendo,  quotidie ei ubique immolantur. At uero »Salmana« hypocritas designat, qui nichil aliud sunt nisi umbra, et simulatio, et multoties ea que prohibere uidentur uehementer fieri optant. Ad horum igitur similitudinem omnes illos perituros esse dubium non est, quicunque sanctuarium Dei, Dei hereditatem aggredi non timent, et id quod diuini iuris est sibi uindicare non formidant. Et merito horum talium principes hoc in loco specialiter maledicuntur; siue quia suo malo exemplo ad hoc scelus ceteros impellunt, siue quia in eos per potentiam non repellunt.

»Deus meus, pone illos ut rotam;« ut celerrimo et precipiti cursu subito ad inferiora terre deuoluantur.

 »Et sicut stipulam ante faciem uenti;« quatenus uiolento malignorum spirituum turbine, ad perditionem mortemque trahantur. »Et sicut ignis qui comburit siluas, uelut si flamma incendat montes: ita persequeris eos in tempestate tua, et in ira tua conturbabis eos.« Bene autem siluis comparantur quia multi sunt, et montibus, quia superbie spiritu tumidi sunt, quibus, ut in Euangelio legitur, ignis eternus, et flamma inexstinguibilis preparata est.

»Imple faciem eorum ignominia.« Et reuera ignominia et talibus maledictionibus digni sunt, qui sanctuarium Dei eiusque ministros ita conculcant, sibique subiiciunt, et tantis contumeliis afficiunt.  Lege omnes diuinas Scripturas, et nullos alios inuenies ita excommunicatos et maledictos, sicut illos qui Ecclesias affligunt, et qui cogitare et dicere non metuunt: »Hereditate possideamus sanctuarium Dei.« Omnes enim isti sacrilegi sunt; et nos scimus quia omnes sacrilegi excommunicati, et maledicti, et damnati sunt. Hoc est enim quod hic dicitur: »Imple facies eorum ignominia;« et quando isti querent nomen tuum, dicentes: Domine, Domine, tunc confundantur eterna confusione, et conturbentur, non ad horam, sed in seculum seculi. »Et reuereantur, et pereant; et« tunc tandem »cognoscant, quoniam nomen tibi Dominus,« quem sub tantis interdictis, tantis prohibitionibus, tantis excommunicationibus et maledictionibus offendere non  timuerunt.

»Tu solus Altissimus super omnem terram.« Tunc, inquit, quando ad iudicium uenies Dominus, omnes amici et inimici »cognoscant, quoniam tibi nomen Dominus,« et quoniam »tu solus Altissimus super omnem terram.« Et tunc, o Deus, »quis similis erit tibi? Ne taceas, neque compescaris, Deus, quoniam ecce inimici tui sonuerunt, et qui te oderunt extulerunt caput.« Tu quidem Altissimus es, ipsi tamen malo suo caput extollere non timuerunt.



PSALMUS LXXXIII. IN FINEM PRO TORCULARIBUS FILIIS CORE  .


In finem referatur iste psalmus, ad Christum uidelicet, de quo hic dicitur: »Et respice in faciem Christi tui.« Est autem pro torcularibus, quorum suaui nouoque uino sancti inebriati omnium terrenorum obliuiscuntur, solaque Dei tabernacula uidere et intrare concupiscunt. Detur autem ad cantandum filiis Core, id est populo Christiano, qui magis gloriatur de Caluarie loco, quam de tota Ierusalem. Core nempe Caluaria interpretatur. Alii autem dicantur filii Sion: nos autem filii Caluarie nominamur et sumus.

»Quam amabilia sunt tabernacula tua, Domine uirtutum  : concupiscit et deficit anima mea in  atria Domini.« Hec sunt illa tabernacula, de quibus Dominus ait: »In domo Patris mei mansiones sunt multe .« Unde Apostolus dicit: »Christus assistens pontifex futurorum bonorum per amplius et perfectius tabernaculum, non manufactum,« etc.  Sunt igitur tabernacula ei multa, et unum, quia et multe mansiones in una domo continentur. Ad hec autem tabernacula, et horum tabernaculorum atria sancti Dei uenire cupientes, nimio desiderio deficiunt. Sed quibus deficiunt? 481 Omnibus mundi huius uoluptatibus, et quecunque in hoc mundo haberi et desiderari possunt.

»Cor meum, et caro mea exsultauerunt in Deum uiuum.« Optima spes resurrectionis, quod animam  suam, que per cor significatur, et carnem suam in Deum uiuum exsultasse dicit; quoniam ad ipsum, et ad eius tabernacula se uenire confidunt. Sed quid mirum si uiri sancti, et Deo amabiles ad illa tabernacula festinant, cum passer et turtur, parua animalia, domos et nidos sibi querant et inueniant? Hoc est enim, quod dicit:

»Etenim passer inuenit sibi domum, et turtur nidum, ubi reponat pullos suos  . Altaria tua, Domine uirtutum, rex meus, et Deus meus,« non inuenient sibi, subauditur domum et tabernaculum, ubi ponantur et stabiliantur? Altaria Dei dicuntur sancti, quia Deo consecrati sunt, et in eis habitat Deus, in eis quotidie fiunt holocausta et sacrificia  Dei. Unde Apostolus ait: »Obsecro uos per misericordiam Dei, ut exhibeatis corpora uestra hostiam uiuentem, sanctam, Deo placentem, rationabile obsequium uestrum .«

»Beati qui habitant in domo tua, Domine.« Ideo, inquit, tanto desiderio in domum tuam sancti uenire  et habitare cupiunt, quia sciunt eos esse beatos, qui habitant in domo tua. Unde et hic idem Propheta alibi dicit: »Unam petii a Domino, hanc requiram, ut inhabitem in domo Domini omnibus diebus uite mee .« Unde autem sit illa beatitudo, audiamus: »in seculum seculi laudabunt te.« Ab omnibus itaque occupationibus, et fatigationibus expediti, solis Dei laudibus et iubilationibus uacabunt. Et hoc est quod ipsi desiderant, ut Deum omni tempore et sine intermissione laudare et benedicere ualeant. Qui autem habet quod desiderat, beatus est. Et hoc quidem in hac uita nullus hominum habere potest.

»Beatus uir cuius est auxilium abs te, Domine;« beatus, inquit, est ille uir, cui in hac uita sic  auxiliaris, ut ad illam domum tuo adiutorio conscendere possit. Nemo enim uenit ad te, nisi tu traxeris eum. »Ascensus in corde eius deposuit.« Ubi? »In ualle lacrymarum, et in loco quem disposuisti ei  .« Conuallis lacrimarum, et locus laboris et certaminis a Deo nobis dispositus, hic mundus est. Hic igitur pro peccatis plorandum est, quia »beati qui lugent, quoniam ipsi consolabuntur .« Hic in uinea Dei laborandum est; quia qui laborauerit, mercedem recipiet. Hic contra uitia et malignos spiritus totis uiribus certandum est; quia »nemo coronabitur, nisi qui legitime certauerit .« Disponamus et ordinemus ascensiones in corde nostro, et quosdam gradus nobis faciamus, per quos de hac ualle in illum montem ubi est illa  domus ascendere ualeamus. Si disposuisti ieiunare, unum gradum fecisti; si disposuisti eleemosynam dare, alterum fecisti; si disposuisti debitoribus tuis debita dimittere, et omnibus in te peccantibus indulgere, et hic gradus est. Isto igitur modo illa scala conficitur, qua de hac ualle profundissima in celum ascenditur. Qui autem hoc fecerit, beatus erit Unde hoc? Sequitur:

»Ecce enim benedictionem dabit, qui legem dedit; ambulabunt de uirtute in uirtutem, uidebitur Deus deorum in Sion.« Qui, inquit, hanc legem dedit, et hunc ad sibi seruiendum locum disposuit, ipse dabit et benedictionem, qua ad beatitudinem perducamur. »uenite, inquit, benedicti Patris mei, percipite regnum quod uobis paratum est ab origine  mundi .« Et tunc quidem »uidebitur Deus deorum in Sion;« in illa uidelicet Sion, que digne satis speculatio interpretatur. Sed a quibus uidebitur? Ab illis qui ambulabunt de uirtute in uirtutem, et qui per illam scalam ascendent, de qua modo superius diximus. Pulchra uia est, de uirtute  in uirtutem ambulare, de fide in spem, de spe in caritatem, de caritate in humilitatem, de humilitate in patientiam, de patientia in obedientiam, de obedientia in continentiam, et sic transire de uirtute in uirtutem, donec ueniatur ad summam uirtutem, id est ad Saluatorem nostrum, qui est Dei uirtus et Dei sapientia.

»Domine, Deus uirtutum, exaudi precem meam, auribus percipe, Deus Iacob.« Hoc autem tale est ac si diceret: Ut quolibet modo ad te conscendere ualeam, exaudi orationem meam, quia aliter ad te uenire non possum. Per Iacob illi intelliguntur qui uitia superant, malignos spiritus supplantant, et tales quidem in Dei militia non immerito computantur.

 »Protector noster aspice, Deus,« et porrige manum ad te uenientibus; quia nisi tu traxeris nos in hoc itinere tam arduo, sine dubio deficiemus. »Et respice in faciem Christi tui;« qui ideo homo factus est, ideo nostre humanitatis formam suscepit, ut ubi ipse est, et nos simus, et regem nostrum, nostreque humanitatis participem semper uideamus, et uidendo gaudeamus.

»Quia melior est dies una in atriis tuis super millia.« Ideo, inquit, in illam domum, uel in arcam illius domus tanto desiderio intrare festino, quia melior est 482 dies una, una quidem, qui finem non habet: »Nox enim,« sicut scriptum est, »non erit illic .« Melior, inquit, est dies una, non dicam in domo tua, sed foris in atriis domus tue, super  millia, ubicunque fuerint. Nihil igitur sunt omnia, quecunque sunt, et ubicunque sunt, ad illius beatitudinis comparationem.

»Elegi abiectus esse in domo Domini magis quam habitare in tabernaculis peccatorum.« Quamuis stella ibi differat a stella in claritate, nemo tamen ibi abiectus erit; sed magis iste ibi desiderat minimus esse, quam in hoc mundo potentissimus esse, ubi non sunt nisi tabernacula peccatorum; siquidem sanctorum conuersatio in celis est .

»Quoniam misericordiam et ueritatem diligit Dominus, gratiam et gloriam dabit Deus.« Et gratiam quidem peccatoribus dabit, quia misericors est, gloriam uero penitentibus sibique seruientibus, quia uerax est. Illi sola misericordia saluantur, isti  pro uictoria coronantur; aliter autem neque misericors, neque uerax dici potuisset.

»Dominus non priuabit bonis ambulantes in innocentia.« Illi ambulantes sunt in innocentia, quibus Apostolus dicit: »Non uosmetipsos defendentes, karissimi, sed date locum ire .« Et quidem Dominus ait: »Si uos persecuti fuerint in una ciuitate, fugite in aliam .« Et: »Diligite inimicos uestros, benefacite his qui oderunt uos .« Cui enim nocebit, qui ipsos suos diligit inimicos? »Non priuabit bonis ambulantes  in innocentia. Domine, Deus uirtutum beatus homo, qui sperat in te.« Tales autem non priuabuntur bonis, sed eternis cum Domino deliciis perfruentur. Et ideo beatus, qui in domo tua habitabit. Ipse est enim, cui dicitur: »Spera in Domino, et dabit tibi petitiones cordis tui .«



PSALMUS LXXXIu. IN FINEM FILIIS CORE, PSALMUS.

Multa bona in hoc psalmo promittuntur et dantur filiis Core, quia ipsi soli sunt quibus Christi incarnatio et passio fructuosa fuit. Ipse Dauid loquitur in hoc psalmo, et sic de futuris, quasi de preteritis loquitur, et dicit Dominum in aduentu Filii sui terram suam benedixisse, et de diaboli potestate liberasse.

 »Ben dixisti, Domine, terram tuam.« In aduentu, inquit, Filii tui benedixisti, Domine, terram tuam, que adhuc sub maledictione illa iacebat, qua primo homini dictum fuerat: »Maledicta terra in opere tuo .« Tuam, inquit, terram benedixisti, illam uidelicet que in te credit, tibique seruit; alia uero adhuc sub antiqua maledictione manet.

»Auertisti captiuitatem Iacob.« Illius utique Iacob, qui patris benedictionem accipere meruit, per quem populus Christianus significatur, qui Christi sanguine et aqua baptismatis de diaboli potestate liberatus est.

»Remisisti iniquitatem plebis tue, operuisti omnia peccata eorum.« De populo Christiano loquitur, cui simul cum originali peccato omnia peccata  in baptismo remittuntur  . Unde et alibi dicitur: »Beati, quorum remisse sunt iniquitates, et quorum tecta sunt peccata .«

»Mitigasti omnem iram tuam.« Tanta erat ira et indignatio Dei, usque ad id temporis, ut ipsi quoque patriarche et prophete necessario in infernum descenderent.

»Auertisti ab ira indignationis tue.« Auertisti, inquit, te ab ira indignationis tue, et quos prius uidere nolebas, nunc quasi filios carissimos amplexaris.

»Conuerte nos, Deus salutaris noster.« Quoniam quidem, inquit, tu gratuita bonitate tua conuersus es ad nos et eos, qui multum te offenderunt, respicere dignaris, conuerte nos quoque ad te, quia uie nostre  praue sunt, per quas incedere soliti sumus. Tu enim es Deus Saluator noster, et in te solo consistit tota salus nostra. »Et auerte iram tuam a nobis, ut non in eternum irascaris nobis.« Sic, inquit, conuerte nos ad te, et sic auertas iram tuam a nobis, ut nunquam amplius irascaris nobis. Nunquam enim fit quod in eternum non fit. Unde et subditur:

»Neque extendas iram tuam a progenie in progenies.« Fuisti, quasi dicat, iratus primis, rogamus te ne irascaris nouissimis. Satis tibi sit quod precedens progenies sensit iram tuam, amodo ea  progenies, que secutura est, inueniat misericordiam tuam  .

483 »Deus, tu conuersus uiuificabis nos,« qui nequaquam, nisi conuerteres, uiuificares nos. Nemo enim uiuificabitur, nisi qui a prima conuersatione conuersus fuerit. »Et plebs tua letabitur in te,« tota penitus a uia mala conuersa ad te. Et quia hec tanta conuersio, et immutatio nisi per aduentum Filii tui fieri non potest, ueniat iam diu desideratus, tantoque tempore exspectatus. Et hoc est quod ait:

»Ostende nobis, Domine, misericordiam tuam, et salutare tuum da nobis  .« In eo enim ostendit Dominus misericordiam suam, quia dedit nobis salutare suum. Hec misericordia omnes alias superauit, quia »proprio Filio non pepercit, et pro  nobis omnibus tradidit illum .« Ostendit quam misericors esset, dum modum misericordie superascendit. Cum autem hec Propheta tractaret, subito sensit Dominum in se loquentem, sueque petitioni respondentem, et ait:

»Audiam quid loquatur in me Dominus Deus.« Dominus ergo est qui loquitur in prophetis, et ea que prophete dicunt, non sunt prophetarum, sed Dei  . Unde et discipulis Dominus ait: »Non enim uos estis qui loquimini, sed spiritus Patris mei, qui loquitur in uobis .«

»Quoniam loquetur pacem in plebem suam, et super sanctos suos, et in eos qui conuertuntur ad ipsum.« Quid est autem, »loquetur pacem in plebem suam,« nisi, quia dabit pacem populo suo, et  sanctis suis? Inde enim in Christi natiuitate uoces angelorum audite sunt, dicentium: »Gloria in excelsis Deo, et in terra pax hominibus bone uoluntatis .« Quod enim dicitur »hominibus bone uoluntatis,« hoc est quod dicitur, »et in eos, qui conuertuntur ad ipsum.« Aliis enim non datur hec pax, nisi his qui bonam uoluntatem habent, et qui ad ipsum conuertuntur, per quos uidelicet soli Christiani significantur. Quid ergo de Iudeis fiet, qui ad ipsum conuerti noluerunt? Audi Apostolum dicentem: »Cecitas ex parte contigit in Isrel .«---»Non enim repulit Deus plebem suam, quam presciuit .« Ex parte populus ille inconuertibilis fuit; multi tamen ex eis in Christum crediderunt, quorum gratia et inter eos nasci, et  prius ad eos uenire, et prius eis predicare Dominus uoluit. De quibus subditur:

»uerumtamen prope est timentibus eum salutare ipsius.« Quamuis, inquit, maxima pars illius  populi Dei Filium recipere noluit; »uerumtamen prope est timentibus eum salutare ipsius.« Neque enim iustum esset, ut propter malos bonos abiecerit, et propter inimicos, amici et timentes eum perirent. Propter igitur istos paucos eum timentes et in eum credentes factum est, »ut inhabitet gloria in terra nostra.« Inde enim beatissima uirgo Maria, inde et apostoli fuerunt, de quorum maxima et principali gloria tota letatur Ecclesia. Hinc est enim quod per prophetam dicitur. »Nisi Dominus Sabaoth reliquisset nobis semen, uelut Sodoma essemus, et uelut Gomorrha similes fuissemus .«

»Misericordia et ueritas obuiauerunt sibi, iustitia et pax complexe sunt se.« In Christi namque natiuitate, et in eius gloriosissima humanitate euenerunt,  seseque uicissim complectentes, quia nichil fuit bonitatis, nichil fuit uirtutis et honestatis, quod in ipso non fuerit. Quoniam, sicut Apostolus ait: »In ipso requieuit omnis plenitudo diuinitatis corporaliter .« Ipse denique est misericordia, ipse est ueritas et iustitia, ipse est pax nostra, que fecit utraque unum . Et hec quidem:

»ueritas de terra orta est, et iustitia de celo prospexit.« Beata uirgo Maria et terra uocatur et celum: terra per naturam, celum per gratiam; terra, quia de terra facta est, celum, quia Dei habitatio est. »ueritas igitur de terra orta est,« quia Saluator noster de uirgine natus est; ipse enim et uia est, et ueritas, et uita . »Et iustitia de celo prospexit,« quia idem Dominus Saluator noster, qui  de ea natus est, que et celum uocatur et terra, mundum istum misericorditer respicere, et impios, et peccatores iustificare dignatus est. Bene autem celum dixit, quam terram uocauerat, ne tante persone iniuriam tali nomine fecisse uideretur.

»Etenim Dominus dabit benignitatem, et terra nostra dabit fructum suum.« Certissime, inquit, credite, et nullatenus dubitare uelitis, quia reuera Dominus dabit benignitatem, et sicut per me ipsum, et per alios prophetas promisit, in tempore prefinito mittet nobis Filium suum, et terra nostra, sicutmodo dixi, dabit fructum suum. Felix terra, que talem fructum dedit! felicissima uirgo, que talem Filium genuit!

»Iustitia ante eum ambulabit.« Iustitia, inquit,  ante eum ambulabit: quia in omnibus iustitiam sequetur, et in nullo a iustitia deuiabit. »Et ponet in uia gressus suos.« In uia namque iustitie gressus suos ponunt, qui per uiam iustitie incedunt. De  quibus Dominus ait: »Beati, qui esuriunt et sitiunt iustitiam, quoniam ipsi saturabuntur .«



484 PSALMUS LXXXu. ORATIO IPSI DAuID  .

Dauid propheta in persona totius Ecclesie loquitur ipsi Dauid, qui ueraciter Dauid uocatur, id est manu fortis. De quo alibi dicitur: »Dominus fortis et potens, Dominus potens in prelio .«

Inclina, Domine, aurem tuam ad me, et exaudi »me, quoniam egenus et pauper sum ego.« Iste psalmus planus est, et totus deprecationibus plenus, neque eget multa expositione. Sed »beati pauperes, quoniam ipsorum est regnum celorum .« Diuitibus autem quid dicitur? »ue uobis, diuites, qui habetis consolationem uestram .« Ecce enim iste, qui hic loquitur, quoniam egenus et pauper est, inde precipue se exaudiri sperat. Hinc est enim quod Apostolus ait: »Precipe diuitibus huius seculi, non superbe sapere, nec sperare in incerto diuitiarum .« Quam enim spem in Deo habere possunt, qui in incerto diuitiarum spem suam ponunt? Pauperes sunt, qui nichil habent. De quibus Apostolus ait: »Tanquam nichil habentes, et omnia possidentes .« Egeni uero illi dicuntur, qui et multis egent, et paucis et minimis contenti sunt. De illis itaque hec intelligamus, qui sua sponte egeni et pauperes sunt.

 »Custodi animam meam, quoniam sanctus sum.« Qui sanctus est, dignus est, qui a Domino custodiatur. Sed ego omnes illo sanctos intelligo, qui sacramentis Ecclesie sanctificati fidem tenent, et ab Ecclesia non recedunt, quamuis peccatores esse uideantur. Sic enim et in legibus habetur, de locis Domino dedicatis, si destruantur, sacer tamen permanet locus. »Saluum fac seruum tuum, Deus meus, sperantem in te.« Et hic similiter ratio redditur, cur eum Dominus saluare debeat, dum dicit: »sperantem in te.« Certum est enim, quia »spes non confundit .« et quia nunquam deserit Dominus sperantes in se.

»Miserere mihi, Domine, quoniam ad te clamaui tota die.« Longo tempore se clamasse ostendit,  in eo quod tota die se clamasse dicit. Hinc est enim quod Apostolus ait: »Sine intermissione orate « Et Dominus in Euangelio: »Petite, inquit, et dabitur uobis, querite, et inuenietis, pulsate, et aperietur uobis; omnis qui petit, accipit, et qui querit, inuenit, et pulsanti aperietur .« Et alibi dicitur, quia »Regnum celorum uim patitur, et uiolenti diripiunt illud .« Apparet igitur in his uerbis quantum potest uiolenta et diuturna oratio.

 »Letifica animam serui tui, quia ad te, Domine, leuaui animam meam.« Digna est illa anima letificari, que Domino offertur et presentatur. Bonis actionibus leuatur anima ad Deum, sicut malis mergitur in infernum.

»Quoniam tu, Domine, suauis et mitis es, et copiosus in misericordia omnibus inuocantibus te. Auribus percipe, Domine, orationem meam, et intende uoci deprecationis mee.« Iam non querit ut ex suis factis, sed ex sola Dei bonitate exaudiatur, Exaudi, inquit, orationem meam, et deprecationem meam. Quare? Quia suauis es, quia mitis es, et peccatoribus ad te conuersis benignus es; insuper et copiosus es in misericordia omnibus inuocantibus te. Multi sunt inuocantes et misericordiam postulantes,  sed misericordia tua copiosior est, quam dici et cogitari possit.

»In die tribulationis mee clamaui ad te, quoniam exaudisti me.« In multis, inquit, tribulationibus meis expertus sum benignitatem tuam, quia in die tribulationis mee semper clamaui ad te, et confidenter clamaui, quoniam semper exaudisti me. Hoc autem dii gentium facere non possunt, neque in suis tribulationibus ad se clamantes exaudire ualent. Et hoc est quod ait:

»Non est similis tibi in diis, Domine, et non est qui facere possit secundum opera tua. Quoniam dii gentium demonia, Dominus autem celos fecit.« Ideoque »omnes gentes, quascunque fecisti,« relictis diis suis, et qui eos adiuuare, et de tribulationibus  liberare non possunt, »uenient ad te, et adorabunt coram te, Domine, et honorificabunt nomen tuum.« Hoc autem maxima ex parte iam factum est, et adhuc circa finem seculi futurum est, quando plenitudo gentium intrabit, et quando Isrel saluus fiet . Et hoc merito.

»Quoniam magnus es tu et faciens mirabilia, tu es Deus solus.« Si illi, inquit, dii essent, adorandi et honorandi essent; sed quia tu solus Deus es, tu solus honorandus et adorandus es.

»Deduc me, Domine, in uia tua, et ambutabo in ueritate tua.« In uia Dei sunt omnes fideles, sicut in uia diaboli sunt omnes infideles. Indigent tamen ut a Domino 485 deducantur, et eius auxilio sustineantur, quatenus in ueritate ambulare  ualeant, et nullatenus in errorem trahantur.

»Letetur cor meum, ut timeat nomen tuum.« ---»Initium sapientie timor Domini .« Unde et alibi dicitur: »Time Deum, et obserua mandata eius, hoc est enim omnis homo .« Illa corda timent Deum, que spirituali sunt letitia perfusa: que uero spirituali letitia perfusa sunt, iam non terrena, sed celestia diligunt, et sperant. Quid est igitur, »letetur cor meum, ut timeat nomen tuum?« nisi da mihi cor perfectum,  et tui amoris letitia plenum? Hoc autem si feceris, et tale cor si mihi dederis, »confitebor tibi, Domine Deus, in toto corde meo, et honorificabo nomen tuum in eternum.« Et hoc merito. Unde hoc?

»Quia misericordia tua magna est super me, et eripuisti animam meam ex inferno inferiori  .« Magna quidem est misericordia, que ex inferno inferiori animam liberat. Sicut in illa superna beatitudine alii ab aliis differunt in gloria; ita in inferno alii ab aliis differunt in tormentis. Ille igitur anime liberantur ex inferno inferiori, que ex maioribus et grauioribus tormentis liberantur, non quod ibi aliquando fuerint, sed quia ibi future essent, nisi gratia Dei liberate fuissent.

»Deus, iniusti insurrexerunt in me, et synagoga  potentium quesierunt animam meam, et non posuerunt te ante conspectum suum.« Siue Dauid, siue Ecclesia conqueritur hic de aduersariis suis. uerum est quod dicunt, quia et iniusti insurrexerunt aduersus eos, et sine Dei respectu et timore animas eorum perdere quesierunt. Nam et Dauid a Saule, et aliis iniquis, qui cum eo erant, et Ecclesia a tyrannis et hereticis multas persecutiones passa est.

»Et tu, Domine Deus meus, miserator et misericors, patiens et multum misericors, et uerax, respice in me, et miserere mei; da potestatem puero tuo, et saluum fac filium ancille tue.« Hec tanta uerborum inculcatio magne subiectionis, magnique amoris significatio est; multumque ei  placere desiderat, quem tam laudabili, ut ita dixerim, alloquitur adulatione. Dedit autem potestatem puero suo Dauid, etiam in hac uita, quia regem ualde potentem eum constituit, et ab omnibus inimicis suis eum saluauit. Similiter etiam et Ecclesie filiis, que in hoc loco eius ancille uocantur, magnam super serpentes et scorpiones, et super omnem uirtutem inimici, potestatem Dominus tribuit.

»Fac mecum, Domine, signum in bonum, ut uideant qui me oderunt, et confundantur.« Multa signa fecit Dominus cum sanctis suis, et omnia in bonum, quia maxime propter signa que fiebant, ad fidem gentiles conuertebantur. Que quidem maligni spiritus, et alii eorum inimici uidentes, confundebantur,  magnoque dolore et inuidia torquebantur. Facit autem Dominus cum peccatoribus signum in bonum, quando eos diuina inspiratione ad se conuertit, et duram penitentiam agere facit. Et fit multoties alicuius impii et scelerati hominis tam subita commutatio in bonum, ut pro signo et miraculo habeatur. Unde bene per prophetam dicitur: »Conuertetur Libanus in Carmel .« Dicat itaque quilibet peccator: Fac mecum, Domine, signum in bonum, quatenus omnes boni admirentur, et gratias tibi agant de mea conuersione; et uideant  qui me oderunt et confundantur, et inde confundantur, »quoniam tu, Domine, adiuuisti me, et consolatus es me.«



PSALMUS LXXXuI. FILIIS CORE PSALMUS CANTICI

Hunc psalmum cantant filii Core, leti, quia prius in Caluarie loco Ecclesia edificatur, de qua hic dicitur: »Fundamenta eius in montibus sanctis.« Quia uero hic Psalmus Cantici est, non legendus, sed cantandus est, ut in eo maiori letitia plenum esse intelligamus, quia non legi, sed cantari iubetur.

»Fundamenta eius in montibus sanctis.« Fundamenta, inquit, eius in montibus sanctis; »diligit Dominus portas Sion super omnia tabernacula  Iacob.« Iam superius de fundamentis dictum est. »Fundamentum aliud, ait Apostolus, nemo potest ponere, preter id quod positum est, quod est Christus iehsu .« De quo et beato Petro Dominus ait: »Tu es Petrus, et super hanc petram edificabo Ecclesiam meam .« Fundamentum igitur fundamentorum Christus est; siquidem et apostoli et prophete fundamenta sunt. Que igitur ciuitas super tales montes fundata est, merito 486 de ea dicitur: »Fundamenta eius in montibus sanctis. Diligit Dominus portas Sion super omnia tabernacula Iacob.« Si solas portas tantum diligit, dic mihi, queso, quantum totam diligit ciuitatem? Tabernacula Iacob, isti Iudei intelliguntur, qui a Domino recedentes ubique gentium dispersi  sunt.

»Gloriosa dicta sunt de te, ciuitas Dei.« Sed que gloriosa dicta sunt? Forsitan illa, quod tota ex auro, et margaritis, et lapidibus pretiosis edificari dicitur? Hec utique gloriosa sunt. Alia tamen illa que de ea dicta sunt. Sed uis audire que? »Memor ero Raab et Babylonis scientium me.« Et reuera gloriosa, et plusquam gloriosa sunt hec. Cônsidera modo quid uiri iusti de Dei misericordia sperare et presumere ualeant, si etiam Raab et Babylonis Dominus memor erit? Altera meretrix fuit; altera Dei populum captiuatum sustinuit. Et illa quidem exploratores, ne occiderentur? abscondit; hec uero populum preuaricantem aliquanto tempore ex Dei precepto  in seruitute detinuit. Talium igitur Dominus memor erit, qui memor est omnium scientium eum; neque enim aliter istarum memor esset, nisi quia eum scirent, et quamuis post multa flagitia, in eum tandem credere meruerunt? ualde enim notandum est quod ait: »scientium me.« Qualiscunque igitur prius fuerit, siue meretrix, siue sanctorum persecutor, si tandem conuersus fuerit, et Dominum cognouerit, saluus erit. Unde et ipse Dominus ait: »Hec est uita eterna, ut cognoscant te uerum Deum, et quem misisti, Iesum Christum .« Audiamus nunc et alia gloriosa, que dicuntur de ciuitate Dei.

»Ecce, inquit, alienigene, et Tyrus, et populus Aethiopum, hi fuerunt in ea.« Hoc est enim quod Apostolus ait: »Nunquid Iudeorum Deus tantum? Imo et gentium .« Similiter autem et apostolus Petrus: »In ueritate, inquit, comperi, quia non est personarum acceptor Deus, sed in omni gente, qui timet eum, et operatur iustitiam, acceptus est illi .« Quicunque igitur Deum timet, et iustitiam operatur, undecunque ueniat, ab hac piissima ciuitate suscipitur, et non quasi alienigena, sed quasi ciuis et indigena habetur. Ita Cornelius centurio susceptus est, qui primus de gentibus Ecclesie filius factus est. Hoc et illud uas significabat,  quod immundis animalibus plenum erat, quando Apostolo dictum est, »macta et manduca .« Hoc et ille simie significantur, que simul cum pauonibus Salomoni afferuntur. Quid simia turpius? Quid pauone pulchrius? In tabernaculo Domini erant et cilicia, et pili caprarum; neque hircum in holocaustum Dominus respuit, cui tauri et agni offerebantur, aurum, et lapides, et ligna, ceteraque, quibus templum Domini constructum est, non ibi nata, sed aliunde allata sunt. Sic igitur et Ecclesia Dei ex omnibus gentibus edificata omnes gentes recipit, neminem ad se uenientem repellit. »Et Tyrus, et populus Aethiopum, hi fuerunt in ea.« Gloriosa sunt hec que et iustis et peccatoribus spem magnam dare possunt, et immensam afferre  letitiam. uis in Ecclesiam suscipi? Tyrios imitare, quorum opera et auxilio templum Domini edificatum est. Imitare et centurionem, qui Synagogam Iudeis edificauit. Moyses, sicut legitur, Aethiopissam duxit uxorem, pro qua Maria soror eius, quia murmurauit, lepra a Domino percussa extra castra eiecta est. Huius Aethiopisse filii sunt Aethiopes isti, de quibus nunc dicitur: »Et populus Aethiopum, hi fuerunt in ea.« Hec est illa Aethiopissa, que in Canticis canticorum loquitur, dicens: »Nigra sum, sed formosa, filie Ierusalem .« Hanc autem, quia Synagoga odio habet, ideo lepra percussa est, et usque ad seculi consummationem intra Ecclesie castra non suscipietur. Hec igitur gloriosa, imo gloriosissima sunt, que dicuntur de ciuitate Dei, in  qua serui liberi fiunt, ignobiles gloriosi; et ibi, non alibi est illa aqua, que Aethiopum possit immutare colorem. Et hec quidem tantam omnium hominum curam et diligentiam habet, ut non immerito omnium mater esse dicatur. Unde et subditur:

»Mater Sion dicet homo.« Ac si dicat: Hec est mater et reuera mater, que pietatis sinum omnibus aperit, nullis materna uiscera claudit, omnes suscipit, omnes ex affectu fouet et nutrit. Sequitur: »Et homo natus est in ea, et ipse fundauit eam Altissimus.« Multa superius gloriosa dicta sunt de  ciuitate ista; sed hoc quod modo dicitur, omni gloria gloriosius est, nulla gloria huic glorie comparari potest. Ipse Altissimus, qui fundauit et fecit eam, ipse homo factus est, et natus est in ea. Et unde hoc probas? uis audire unde?

»Dominus narrauit in scripturis populorum suorum, et principum eorum, qui fuerunt in ea.« Interroga patres tuos, et annuntiabunt tibi, maiores tuos, et dicent tibi . Lege scripturas omnium populorum, prophetarum scilicet et apostolorum, que omnes communes sunt, que ad nostram et omnium doctrinam scripta sunt, et docebunt te. Lege Moysen, Isaiam et Ieremiam, et inuenies. Lege Euangelia, que non sunt minoris auctoritatis, quam illa. Lege Paulum seruum Iesu  Christi »qui uocatus est apostolus, et segregatus in Euangelium Dei, quod ante promiserat per prophetas suos in Scripturis sanctis de Filio suo, qui factus est ex semine Dauid secundum carnem . Probatum est igitur quia homo natus est in ea, et ipse fundauit eam Altissimus. Restat unum gloriosum adhuc, quod de 487 hac ciuitate dictum est, et ipsum audiamus:

»Sicut letantium omnium nostrum habitatio est in te.« Nam et hoc ualde gloriosum est, quod huius ciuitatis habitatores perpetuam letitiam habebunt, et miseriam nullam sentient: ubi enim miseria est, ibi letitia locum non habet. Hec autem letitia spiritualis est, hoc gaudium, non festum temporaneum, sed eterne felicitatis est. De qua Apostolus  ait: »Non sunt condigne passiones huius temporis ad futuram gloriam, que reuelabitur in nobis .«---»Letamini ergo in Domino, et exsultate iusti, et gloriamini omnes recti corde .«---»Gaudete in Domino semper, iterum dico, gaudete .«



PSALMUS LXXXuII. CANTICUM PSALMI FILIIS CORE IN FINEM PRO MACHELETII AB RESPONDENDUM, INTELLECTUS EMAN EZRAHITAE  .

Si canticum psalmi est, et cantandum pariter, et legendum est. In hoc enim psalmo Christi passio predicatur, que nobis et letitiam simul et tristitiam facit. Quis enim de salute sua non letetur? Quis de passione Christi non contristetur? Cantemus  igitur hunc psalmum de redemptione nostra gaudendo: nos enim sumus filii Core, a quibus cantari iubetur. Et eumdem psalmum legamus, Christi passioni compatiendo. Referatur autem in finem, id est ad Christum, quia »finis legis Christus est .«---»Ipse est alpha et omega, initium et finis .« Iste autem intellectus Eman Ezrahite est, quia Eman Ezrahites isto modo hunc titulum intellexit. Interpretatur autem Eman fortitudo eorum: Ezrahites uero, semen Dei. Per hunc igitur apostolos intelligamus; qui Iudeorum formido  sunt, quoniam ipsi eos iudicabunt et damnabunt. Qui et ipsi sunt semen Dei, de quibus per prophetam dicitur: »Omnes, qui uident eos, dicent quia isti sunt semen, cui benedixit Dominus .« De hoc autem paruo semine per uniuersum mundum a Domino seminato, tota Ecclesie multitudo pullulauit. Cui enim duodecim grana frumenti paruum semen non uideatur?

»Domine Deus salutis mee.« Filius secundum humanitatem loquitur ad Patrem, et de Iudeorum perfidia conqueritur, qui tam inhoneste et tam crudeliter eum tractauerunt. Mentiuntur Iudei, qui dicunt: »Non est salus ipsi in Deo eius ,« quem ipse sue salutis Deum et Dominum esse dicit. »In die clamaui et nocte coram te.« In die namque et  in nocte, in prosperis et in aduersis clamauit Dominus, et palam predicauit in Synagogis Iudeorum, ut eos ab errore conuerteret, et ueritatem cognoscere faceret. Unde et Patrem suum testem inuocat, dum hoc coram eo se fecisse dicit. Hinc est enim quod ipse in Euangelio dicit: »Ego palam locutus sum mundo, et in abscondito locutus sum nichil, et semper docui in Synagogis Iudeorum, ubi omnes Iudei conuenerant .« Qui »si non uenissem et locutus eis fuissem, peccatum non haberent, nunc autem excusationem non habent de peccato suo .«

»Intret oratio in conspectu tuo, inclina aurem tuam ad precem meam, Domine.« Usque nunc, quasi dicat, clamaui et predicaui, sed parum me  clamasse et predicasse profuit; quia meis uerbis deteriores facti sunt, qui mihi credere et obedire debuissent. Nunc itaque non illos predico, sed te potius oro, ut ab eorum impietate me defendas. Quare hoc?

»Quia repleta est malis anima mea.« Si enim sponte sua passus est Dominus, utique et sponte sua repleta est malis anima sua, neque potuit contra uoluntatem suam aliquid mali accidere anime sue, unde et alibi dicitur: »Oblatus est, quia ipse uoluit, et non aperuit os suum .«---»Et uita mea inferno appropinquauit.« Bene dicit animam suam inferno appropinquasse, quia, quamuis ibi fuisset, nullas tamen eius incommoditates sustinuit,  quando eum exspoliauit. Sic igitur et longe fuit a tormentis, et tormentis appropinquauit. Secundum Iudeorum estimationem loquitur, qui nichil eum in perferendis tormentis ab aliis hominibus differre putabant. Unde et subditur:

Aestimatus sum cum descendentibus in lacum,  »factus sum sicut homo sine adiutorio  .« Ego autem liber inter mortuos fui, 488 neque aliquod ibi impedimentum inueni. Factus est igitur Dominus homo sine adiutorio, et sicut alii homines, qui in infernum descenderunt, non autem secundum rei ueritatem, sed secundum stultam Iudeorum opinionem. Secundum eamdem estimationem, ea, que superius dicta sunt, intelligi possunt.

»Sicut uulnerati dormientes proiecti in monumentis, quorum non meministi amplius; et quidem ipsi de manu tua repulsi sunt; posuerunt me in lacu inferiori, in tenebris et in umbra mortis.« Sic, inquit, secundum estimationem et iudicium suum posuerunt me Iudei in tenebris et in umbra mortis, sicut ibi ponuntur uulnerati dormientes,  proiecti in monumentis. Per hos autem homines iniqui significantur, diabolicis sagittis uulnerati et interfecti, et infernalibus monumentis demersi et proiecti. Qui longe a memoria Dei facti sunt, in penis dormientes, semperque et sine fine morientes. Et hoc ideo quia propter scelera sua in loca illa penalia de manu Dei expulsi sunt. Inter hos autem stultissima Iudeorum estimatio, et opinio Saluatorem nostrum ponere non timuit.

»In me confirmata est ira tua, et omnes elationes tuas super me induxisti.« Ubique subaudiendum est, secundum eorum iudicium, et estimationem. Putabant enim Deum sibi iratum fuisse, et omnia illa mala, que sibi inferebant, merito accidisse. Bene autem pene ille elationes uocantur, et seuientis  maris tempestatibus comparantur  .

»Longe fecisti notos meos a me.« Notos suos apostolos dicit, qui timore perterriti eo relicto fugerunt omnes; de quibus in Euangelio legitur quia »stabant noti eius a longe, ut uiderent finem .«---»Posuerunt me in abominationem sibi.« Illi qui in lacu inferiori, ut supra diximus, eum posuerunt, etiam abominabilem habere non timuerunt.

»Traditus sum, et non egrediebar.« Quid necesse fuit ut proditione caperetur, qui inter eos conuersabatur, et nusquam egrediebatur? Non fugit Dominus, sed econtra illis uenientibus sua sponte obuiam iuit, et in se irruentibus ait: »Quem queritis?« Illis  autem respondentibus, »Iesum Nazarenum,« dicit: »Si me queritis, sinite hos abire ,« de discipulis suis loquens, de quibus subditur:

»Oculi mei infirmati sunt pre inopia.« Oculos suos apostolos uocat  , ob nimiam dilectionem, qua eos diligebat. Unde et ipse ait: »Sicut dilexit  me Pater, et ego dilexi uos .« Hac autem significatione idem ipse alibi ait: »Si oculus tuus scandalizat te, erue eum, et proiice abs te .« Per oculum eos uidelicet significans quos carissimos habemus, et quasi oculos amamus. Isti autem passionis tempore, mortis timore adeo infirmati sunt, ut ipse qui inter eos fortior habebatur, ter eum negaret. Et hoc quidem pre inopia; copia et inopia contraria sunt. Copia apostolorum Christus erat, quia uirtutem, constantiam et fortitudinem, et quecunque eis necessaria erant in ipso habebant et possidebant. Quia igitur copiam fugerunt omnium bonorum inopiam habuerunt.

»Clamaui ad te, Domine, tota die expandi manus meas ad te.« Clamauit autem, sicut in Euangelio  legitur, uoce magna, dicens: »Pater, in manus tuas commendo spiritum meum, et inclinato capite emisit spiritum .« Expandit uero in cruce positus manus suas tota die, sicut per prophetam dicitur: »Tota die expandi manus meas ad populum non credentem, et contradicentem mihi .« Hac benigna manuum suarum extensione totum mundum Dominus complexatus est, omnesque credentes ad se traxit.

»Nunquid mortuis facies mirabilia, aut medici resuscitabunt, et confitebuntur tibi?« Clamauit Dominus in cruce, et quid clamauerit Propheta manifestat. Sed hec uerba solus Pater audiuit, cui soli Filius loquebatur. Cetera uero, que non corde tantum, sed ore locutus est, omnes qui aderant audire  potuerunt. uetuti quando dixit: »Pater, ignosce illis, qui nesciunt quid faciunt .« Clamauit igitur Saluator noster, et pro illis qui tunc temporis in eum credebant, et pro omnibus aliis, qui in toto mundo credituri erant. Alios uero omnes mortuos et tenebras uocat, quos neque uerbis, neque miraculis credituros esse cognouerat. Et hoc est quod dicit: »Nunquid mortuis facies mirabilia?« Multa mirabilia fecit Dominus per sanctos suos coram impiis et peccatoribus, quos mortuos dicit, que ipsi non diuina uirtute, sed magicis artibus facta esse dicebant: »Aut medici resuscitabunt, et confitebuntur tibi,« et laudabunt te? Sic, inquit, mortui sunt, et insensibiles facti, ut neque uerbis,  neque miraculis, neque medicinis resuscitari ualeant. Medici Dei, apostoli et doctores sunt, qui et mortuos resuscitabant, et omnes languores et infirmitates sanabant.

»Nunquid enarrabit aliquis in sepulcro misericordiam tuam, aut ueritatem tuam in perditione?« Tales, quasi dicat, non solum 489 mortui sunt, uerum etiam iam fetidi et perditioni traditi in sepulcris dealbatis putrescunt: qui igitur eis Dei misericordiam et ueritatem predicare ualeat? 

»Nunquid cognoscentur in tenebris mirabilia tua,  et iustitia tua in terra obliuionis?« Isti, inquit, tenebre sunt, terra obliuionis, in quorum memoria nichil boni est, cum omnino sint erroris tenebris obuoluti. Talibus itaque mirabilia Dei facere, et eius iustitiam predicare superfluum et inutile est.

»Et ego, ad te, Domine, clamaui.« Sed non pro his clamaui ad te: »Ego enim scio quos elegerim .« Pro quibus igitur clamauit Dominus? Utique pro discipulis suis, et pro omnibus aliis, qui per uerba illorum credituri erant in eum. Lege in Euangelio, et sic eum fecisse inuenies. Et pro talibus quidem illico a Patre exauditus est. Hoc est enim quod ait: »Et mane oratic mea preueniet te.« Mane autem fieri dicitur, quod subito fit et sine ulla dilatione; sicuti econtra quod tarde fit sero fieri  dicitur.

»Ut quid, Domine, repellis orationem meam, auertis faciem tuam a me?« Hec sententia superiori uidetur esse contraria; dum dicit se exauditum, et statim dicit orationem suam esse repulsam. Quomodo enim exauditus est, si eius oratio repulsa est? Determinandum est itaque, ut secundum diuersa tempora, uel secundum diuersas personas hoc intelligatur. Nunquam enim Pater eius repulit orationem, nunquam faciem suam ab eo auertit; repulisse tamen et auertisse dicitur, quod sanctos in magnis afflictionibus positos non tam subito liberat et exaudit, sed aliquandiu affligi permittit  . Non repellitur igitur oratio Christi, quamuis in aliis mane, et in aliis sero exaudiatur; ostendit autem  quantam compassionem in seruis suis habeat, cum eos diutius affligi non patiatur.

»Egenus sum ego, et in laboribus a iuuentute mea.« Pro istis, inquit, de quorum intolerandis doleo passionibus, cum omnium diues essem, egenus et pauper factus sum, pro his quoque in laboribus et fatigationibus sum a iuuentute mea. Ex quo in Iudea predicare cepi, pro his exaltatus sum in cruce, humiliatus in sepulcro, et confusus sum, ignominia crucis et morte turpissima ab impiis condemnatus.

»In me pertransierunt ire tue, et terrores tui conturbauerunt me.« Hoc est enim quod alibi dicitur: »Quod non rapui, tunc exsoluebam .« Omnes ire Dei, que peccatoribus debebantur, in Christum transierunt, quia pro omnibus moriens, omnes Dei iras et indignationes mitigauit. Terrores quoque Dei conturbauerunt eum, quia, sicut ipse ait, nullam in eum potestatem haberent, nisi desuper datum eis fuisset.

»Circumdederunt me sicut aqua tota die, circumdederunt me simul.« His autem uerbis et a multis, et cum magna instantia et diligentia ne euadere potuisset, se a Iudeis circumuentum et custoditum fuisse ostendit.

 Elongasti a me amicum et proximum, et notos meos a miseria.« Per hos autem apostolos intelligimus, qui eo relicto omnes fugerunt, et ipso uolente et iubente teneri non potuerunt; sic enim ipse ait: »Si me queritis, sinite hos abire ,« ut adimpleatur sermo qui dixerat: »Pater, quos dedisti mihi, non perdidi ex eis quemquam .«



PSALMUS LXXXuIII. INTELLECTUS ETHAN EZRAHITAE  .

 Ethan robustus, et Ezrahites semen Dei interpretatur. Robustorum igitur et filiorum Dei intelligentiam, per quos apostoli et martyres significantur in hoc psalmo sequi et tenere debemus. Est autem hic psalmus Ecclesie Testamentum, ut firmissime  credat, et nullatenus dubitet de omnibus, que per hanc chartulam donationis sibi promittentur.

»Misericordias  tuas, Domine, in eternum cantabo, in generationem et generationem pronuntiabo ueritatem tuam in ore meo.« Promittit Propheta se in eternum cantare misericordias Dei, et in omnes generationes se pronuntiare ueritatem eius. Et reddit rationem, quare hoc faciat.

»Quoniam dixisti: In eternum misericordia edificabitur in celo, quoniam dixisti 490 quia in eternum preparabitur ueritas tua in eis  .« Celi dicuntur omnes sancti, sicut econtra terra omnes peccatores uocantur. Unde et primo homini dictum est; »Terra es, et in terram ibis .« Quoniam autem sancti eterni sunt, eterna misericordia est, et ueritas, qua saluati sunt  . Si uero eterna est, et ut Deum laudent in eternum, necesse est, quoniam omne optimum opus semper suum laudat factorem. Semper igitur laudabunt misericordias Domini, quicunque saluati sunt per misericordias Domini.

»Disposui Testamentum electis meis.« Alia causa, quare in eternum cantet misericordias Domini: »quia dixisti, inquit, disposui Testamentum electis meis,« et cetera que sequuntur, fidelibus tuis dare promisisti ideo et per meipsum, et per eos, qui hec uerba mea suscipient, misericordias tuas in eternum cantabo.

 »Iuraui Dauid seruo meo: Usque in eternum preparabo semen tuum, et edificabo in seculum seculi sedem tuam.« Hoc est itaque illud Testamentum, quod se Dominus electis suis dare disposuit. Quod autem se Dominus iurasse dicit, sui sermonis firmitatem ostendit, quia omne quod promittit, quasi iuramentum et plus quam iuramentum est; siquidem  nullo modo immutari potest. »Usque in eternum, inquit, preparabo semen tuum,« quia nunquam deficient uerba tua, nunquam filii tui deficient. Et in seculum seculi edificabitur sedes tua, quia de te nascetur, cuius sedes et cuius regnum in eternum manebit. Cantat igitur Dauid, sicut iam diximus, misericordias Domini in eternum; siquidem semen eius et doctrina eius manet in eternum.

»Confitebuntur celi mirabilia tua, Domine, et ueritatem tuam in Ecclesia sanctorum.« Illi, inquit, celi, in quibus misericordia tua et ueritas tua in eternum preparata est, confitebuntur et laudabunt mirabilia tua, et ueritatem tuam in Ecclesia sanctorum. Rationabiles sunt isti celi, qui Deum laudant  et predicare didicerunt. Quicunque autem euangelium predicant, multa quidem mirabilia, et ueritatem sine dubio predicant.

»Quoniam quis in nubibus equabitur Domino? Aut quis similis erit Deo inter filios Dei?« Et hoc quidem predicant celi, et quod predicant uerum est, quoniam nulla creatura, quamuis magni meriti sit, Filio Dei comparari potest. Et ipse quidem solus Dei Filius est per naturam, alii uero omnes per gratiam et adoptionem. Quando autem homines uidentes mirabilia, que per apostolos fiebant, eos quasi deos adorare uolebant, tunc nimirum hec apostoli dicere cogebantur: »Quoniam quis in nubibus equabitur Domino? Aut quis similis erit Deo inter filios Dei?« Nos, quasi dicant, homines sumus,  et illius serui sumus quem uos insipienter non esse putatis. Isti sunt ille nubes de quibus dicitur: »Qui sunt isti, qui ut nubes uolant?«  Dabant autem pluuias iste nubes, non tamen a se, sed quas de illo fonte clarissimo suscipiebant.

»Deus, qui gloriatur in consilio sanctorum.« Hic est, inquit, ille Deus qui ab omnibus sanctis glorificatur et magnificatur. »Magnus, et metuendus super omnes, qui in circuitu eius sunt.« Illi sunt in circuitu eius et appropinquant sedi eius, qui magis familiares sibi sunt et amplius ab eo diliguntur. Unde in Apocalypsi Ioannes apostolus dicit se uidisse sedentem in sede, et in circuitu sedis uiginti quatuor seniores . Omnes isti et magni  et metuendi sunt, sed ille maior est et magis metuendus est. Unde et subditur:

»Domine Deus uirtutum, quis similis tibi? Potens es, Domine, et ueritas tua in circuitu tuo.« Modo nos docet Propheta, qui sunt illi qui in circuitu eius sunt, et quibus omnibus ipse fortior et potentior est, utpote Deus uirtutum, et cui nemo similis  est. »ueritas enim tua in circuitu tuo.« Illi, quasi dicat, sunt in circuitu tuo et familiarius tibi adherent, qui predicauerunt et docuerunt ueritatem tuam, per quos patriarchas, apostolos et doctores intelligimus. Merito autem uocantur isti ueritas Dei, quia in uerbis istorum multis assertionibus probatum est, quam uerax est Deus.

»Tu dominaris potestati maris.« Hoc est illud mare de quo dicitur: »Hoc mare magnum et spatiosum ,« per quod mundus iste significatur, cuius princeps et potestas diabolus exstitit, de quo Dominus ait: »uenit enim princeps huius mundi, et in me non habet quidquam .« Unde et Apostolus: »Non est, inquit, nobis colluctatio aduersus carnem et sanguinem,  sed aduersus principes et potestates, aduersus mundi rectores tenebrarum harum, contra spiritualia nequitie in celestibus .« Huic autem potestati, siue potius potestatibus  dominatur Dominus, et secundum suam uoluntatem eos cercet, ut non quantum uolunt, mare istud perturbare ualeant. Et hoc est quod dicit: »motum autem fluctuum eius tu mitigas.« Tanta est enim diaboli sufflatio, eiusque malignitatis inspiratio, nisi iras hominum qui eius ueneno assidue inficiuntur Dominus mitigasset; omnes se uicissim homines interficerent.

»Tu humiliasti sicut uulneratum superbum.« Ipse enim non solum superbus est, sed rex super omnes superbie filios alibi dicitur. 491 Hunc autem  quasi uulneratum humiliauit Dominus, quia potenter eum ligauit, et domum eius exspoliauit. Qui autem post mille annos soluendus esse narratur. »Et in uirtute brachii tui dispersisti inimicos tuos.« Per hos inimicos, Iudeos intelligere possumus, qui de patria eiecti in uniuersum mundum dispersi sunt in Saluatoris nostri uirtute atque potentia.

»Tui sunt celi, et tua est terra, orbem terrarum et plenitudinem eius tu fundasti.« Tu, inquit, quem Iudei crucifixerunt, et celi et terre Dominus es, tu ipse fundasti orbem terrarum, et omnia que in eo sunt, tu fecisti, cuius fundamentum, quale sit, nisi tua reuelatione, nullus hominum scire potest.

»Aquilonem et mare tu creasti.« Magna laus,  et magna gloria est Saluatoris nostri, dum omnium rerum creator esse describitur. Possumus autem per aquilonem, illum intelligere de quo dicitur: »Ab aquilone pandentur mala super omnes habitatores terre .« Per mare uero eius ministros sibique obedientes, siquidem soli uenti mari dominantur. Dei igitur creatura est diabolus, quamuis nimia superbia eleuatus dicere ausus fuerit, quod Altissimo similis fieret. Unde et beato Iob Dominus  ait: »Ecce Behemoth, quem feci tecum ,« ostendens quia sicut fecit Iob, sic fecit et Behemoth.

»Thabor et Hermon in nomine tuo exsultabunt.« Interpretatur autem »Thabor« lumen ueniens; »Hermon« uero anathema eius. Isti duo montes apostolos et Ecclesiam significant, qui et ipsi multis in locis montes uocantur. Sunt enim apostoli lumen ueniens, qui non otio dediti, sed sollicite ubique discurrentes totum mundum sua doctrina illuminauerunt. Ecclesia uero anathema eius, quem nominare fastidiosum et turpe est, semper in ore habet, quia eum excommunicare, exsufflare et maledicere non cessat. Hoc autem probare poteris, si sacerdotes audieris, quando scrutinia faciunt  . Et isti quidem  in nomine eius semper exsultant, quia et dici et esse Christiani uehementissime gaudent. »Tuum brachium cum potentia.« Brachium patris filius est, et brachium filii apostoli sunt. Tanta autem in apostolis potentia fuit, ut demonia fugarent, omnes suos inimicos superarent, omnesque languores et infirmitates sanarent.

»Firmetur manus tua, et exaltetur dextera tua. Et brachium, et manus, et dextera idem significant. Hec autem manus, et hec dextera tam firmata et exaltata est, quando Spiritum sanctum apostoli susceperunt, quoniam tunc et sacerdotes, et excellentiores omnibus hominibus facti sunt; unde et eisdem ipse Dominus ait: »Ego dabo uobis es et sapientiam, cui non poterunt resistere, et contradicere  omnes aduersarii uestri .« »Firmetur, inquit, manus tua, et exaltetur dextera tua.« Ad quid? ad construendam et preparandam sedem tuam. Quibus instrumentis? »Iustitia et iudicium preparatio sedis tue.« Sedes Dei Ecclesia est, in qua Saluator noster maximus Pontifex ordinatus est. Hinc est enim quod omnes episcopi Ecclesias, in quibus ordinati sunt, sedes suas uocent. Preparatur autem in iustitia et iudicio sedes Dei, quia nulla pulchritudo ibi est, ubi iustitia et iudicium non est. Quid igitur misericordia? Nunquid et ipsa huic preparationi necessaria non est? Ad quod ipse:

»Misericordia et ueritas preibunt ante faciem  tuam.« Hoc est enim quod alibi dicit: »Misericordia et ueritas complexe sunt se ;« iuncte sibi in Christo sunt misericordia, et ueritas, que et iustitia uocatur, et naturaliter iuncte, quia et iustitiam faciendo misericors est, et misericordiam faciendo iustus est. Precedunt igitur he due uirtutes ante faciem Christi, quia in omnibus suis actionibus eas sequitur, et a misericordia et iustitia nunquam recedit. Unde et merito alibi dicitur:  »Uniuerse uie Domini misericordia et ueritas .«---»Beatus populus« Christianorum, »qui solus scit iubilationem.« Iubilatio gaudium ineffabile est, quod intus in secreto cordis de Deo habetur, quod quidem neque uerbis, neque litteris exponi potest. Hoc autem ideo dixit Propheta, quia hec uerba, que modo loquitur, gaudium et iubilationem in omnibus fidelibus excitare debent  .

»Domine, in lumine uultus tui ambulabunt.« Domine, inquit, in lumine uultus tui ambulabunt Christiani tui, quia eris oculus illorum, et ad tuorum luminum similitudinem eorum oculos illuminabis. Soli igitur Christiani illuminati sunt, alii uero omnes ceci sunt, et in tenebris ambulant. »Et in nomine  tuo exsultabunt tota die;« de tanto uidelicet patronimico gloriantur, quia a Christo Christiani uocantur. »Et in tua iustitia exaltabuntur.« Si Saluator noster tantam iustitiam non haberet, non exaltarentur, qui pro eo moriuntur, sed potius illi qui de eo male loquuntur.

492 »Quoniam gloria uirtutis eorum tu es.« Tu, inquit, es gloria, tu es premium et corona uirtutis eorum. Unde non tantum tota die, sed omni tempore et gaudere, et exsultare possunt. Magnam gloriam suscipit de uirtute sua, qui Deum ipsum habere meretur pro uictoria uirtutis sue. »Et in beneplacito tuo exaltabitur cornu nostrum.« Si queratur a te de cornu Christianorum, quomodo scilicet uirtus et potestas eorum tantum exaltata  sit? Responde, quia sic placuit Deo, et in beneplacito eius, nullis precedentibus meritis sic exaltati et sublimati sunt.

»Quoniam Domini est assumptio  et sancti Isrel regis nostri.« De assumptione carnis nostre loquitur, quam non angelus, non archangelus, sed ipse per seipsum Filius Dei, ut nos redimeret et exaltaret assumere dignatus est. In hac igitur assumptione est omnis uirtus et fortitudo, gloria et potestas, et omnis beatitudo nostra. Apostrophe ad Patrem.

»Tunc locutus es in aspectu filiis tuis, et dixisti  : Posui adiutorem super potentem, et exaltaui electum de plebe mea.« Sic de futuris, quasi  de preteritis loquitur, secundum prophetarum consuetudinem. Tunc, inquit, quando Saluator noster carnem assumpsit, locutus est Dominus filiis suis, per quos omnes mundi nationes intelligimus, omnesque suos fideles intelligere fecit ea que de Christi passione, resurrectione et ascensione  scripta sunt, siue in his psalmis, siue in lege et prophetis, siue in aliis scripturis. Unde et in aspectu locutum esse dicit, hoc est palam et manifeste, que prius in occulto et obscure loqui consueuerat. Nunc igitur ea audiamus que de unigenito Filio suo locutus est Dominus filiis suis siue per prophetas siue per apostolos, siue per alios quoscunque predicatores. »Posui, inquit, adiutorium super potentem, et exaltaui electum de plebe mea.« Quando ista dicuntur, non ad diuinitatem, sed ad solam humanitatem respicere debemus. Posuit enim Dominus adiutorium redemptionis et salutis nostre super potentem, imo uero super omnipotentem, de quo alibi ait: »Ponam in salutare, fiducialiter agam in eo .«---»Ego autem constitutus sum rex  ab eo super Sion montem sanctum eius, predicans preceptum Domini .«

»Inueni Dauid seruum meum.« Inueni, inquit, Dauid seruum meum, hominem fortem, sapientem, sine peccato, et sine carnis concupiscentia natum. Seruus autem pro parte carnis, Christus uocatur.

»Oleo sancto meo unxi eum;« de quo uidelicet alibi dicitur: »Propterea unxit te Deus, Deus tuus, oleo letitie pre participibus tuis .«--- »In ipso enim, sicut scriptum est, requiescit omnis plenitudo diuinitatis corporaliter .« Qui de seipso alibi dicit: »Spiritus Domini super me, propter quod unxit me, euangelizare pauperibus misit me .«

»Manus enim mea auxiliabitur ei, et brachium  meum confortabit eum.« Manus, et brachium Patris uirtus, et fortitudo est, que, quantum Christus uoluit, auxiliata est.

»Nihil proficiet inimicus in eo, et filius iniquitatis non nocebit ei.« Hic est ille inimicus, filius iniquitatis, de quo ipse Dominus in Euangelio ait. »uenit enim princeps huius mundi, et in me non habet quidquam .« Nullus alius in hoc mundo preter Christum, natus est, in quo aliquid de suo diabolus non inuenerit, ipse enim solus sine peccato natus est; ipse est, »qui peccatum non fecit, nec dolus inuentus est in ore eius .« Non querit itaque diabolus in homine, nisi ea que sua sunt, et in quo aliquid de suo non inuenerit, nichil  ei suis accusationibus nocere poterit. Quomodo igitur Saluatori nostro nocere potuit, ad quem, si uoluisset, nunquam accedere ualuisset. Unde et subditur:

»Et concidam inimicos eius a facie ipsius, et odientes eum in fugam conuertam.« Hoc autem  de malignis spiritibus et de omnibus aliis inimicis intelligi potest. Quod tamen si ad iudicium referatur, non erit inconueniens.

»Et ueritas mea, et misericordia mea cum ipso.« Per ueritatem et misericordiam Patris, que cum ipso et in ipso erat, ipsam eius diuinitatem intelligere possumus que semper eum in omnibus et regebat, et fouebat. Unde et subditur: »Et in nomine meo exaltabitur cornu eius.« Unum nomen est et Patris et Filii, quia sicut Pater, et Filius Deus uocatur. Exaltatus est igitur Saluator in nomine Patris, quia humanitas neque in nomine suo, neque in uirtute sua exaltata est, sed in nomine diuinitatis.

»Et ponam in mari manum eius, et in fluminibus  dexteram eius.« Per mare et flumina mundus iste significatur; siquidem »aque multe populi multi.« Est igitur manus 493 Domini in mari, et in fluminibus, quia eius uirtus et potentia ubique gentium narratur  .

»Ipse inuocabit me, Pater meus es tu, Deus meus, et susceptor salutis mee.« Pater meus es tu, ad diuinitatem spectat, cetera uero ad humanitatem. Lege in Euangelio, et inuenies eum multis in locis Patrem suum Deum uocasse. Unde et Iudei Pilato dicebant: »Secundum legem debet mori, quia Filium Dei se fecit .«

»Et ego primogenitum ponam illum, excelsum pre regibus terre.« Ipse enim secundum diuinitatem et primogenitus et unigenitus est Patris, et  secundum humanitatem et primogenitus et unigenitus est matris. Posuit tamen eum Pater secundum humanitatem, quomodo primogenitum omnium, quia constituit eum habere primogeniti honorem et dignitatem inter omnes. Hunc honorem perdidit Esau, qui pro lentis edulio uendidit primogenita sua. Et non solum primogenitum, sed etiam pre cunctis regibus excelsum fecit eum.

»In eternum seruabo illi misericordiam meam.« Fuit ei aliquando, secundum humanitatem, necessaria misericordia Patris, quia et ipse, sicut ceteri homines indigentiam patiebatur. Hoc autem probatur; cum fatigatus sitiret, a muliere Samaritana bibere petiit. Sed modo ei necessaria non est;  nobis uero semper necessaria est. Propter nos igitur dicitur »in eternum,« quia sola Dei misericordia saluati sumus. »Et Testamentum meum fidele ipsi.« Fidele utique Testamentum est, quia firmum et stabile est, et nichil ex his que promittit euacuari potest.

»Et ponam in seculum seculi sedem eius.« Hoc est quod beatissime Marie ab angelo dicitur: »Dabit illi Dominus sedem Dauid Patris eius, et regnabit in domo Iacob in eternum .« Et alibi: »Potestas eius, potestas eterna, que non auferetur, et regnum eius, quod non corrumpetur  ;« unde et subditur: »et thronus eius sicut dies celi.« Dies terre corporales sunt, et aliquando finem habebunt; dies uero celi eterni sunt, et nunquam finem habebunt. Erit igitur thronus eius sicut dies celi, quia eternus erit, et finem non habebit. Cetera que sequuntur ad Ecclesiam pertinent, et ineffabilem Dei misericordiam super eam ostendunt.

»Si, inquit, dereliquerint filii mei legem meam, et in iudiciis meis non ambulauerint, si iustificationes meas profanauerint, et mandata mea non custodierint.« Quid faciam illis? uis audire quid?

»uisitabo in uirga iniquitates eorum, et in uerberibus peccata eorum.« Et quid amplius? »Misericordiam  autem meam non dispergam ab eo, neque nocebo ei in ueritate mea, neque profanabo Testamentum meum, et que procedunt de labiis meis non faciam irrita.« Quid maius, uel quid equale Dominus seruis suis promittere potuit? Nullus locus desperationi relinquitur, quoniam omnibus misericordiam facit, omnibus quidem, qui ad penitentiam conuertuntur; aliis autem non fit ista promissio; sicut enim ipse Dominus ait: »Peccator, quacunque hora conuersus fuerit, et ingemuerit, omnium iniquitatum eius non recordabor .« Quid est omnium iniquitatum? Hoc uidelicet quod hic dicitur.

»Si dereliquerint filii mei legem meam, si in uiis meis non ambulauerint, si iustificationes meas  profanauerint, et mandata mea non custodierint.« Per iustificationes Dei, omnia ecclesiastica sacramenta intelligere debemus. »uisitabo in uirga iniquitates eorum, et in uerberibus peccata eorum  .« uisitat autem Dominus in uirga iniquitates nostras, et in uerberibus peccata nostra, quando pro peccatis nostris, que grauissimis penis, uel etiam ipsa morte multanda essent, facili nos correctione castigat, siue in hac uita, siue in alia nos misericorditer affligere et castigare dignatur.

»Misericordiam autem meam non dispergam ab eo, neque nocebo ei in ueritate mea, neque profanabo Testamentum meum, et que procedunt de labiis meis non faciam irrita  .« Et hoc quidem  promittit Dominus in ueritate sua, ut firmissime ei credatur, in quo semper ueritas est, et qui mentiri nunquam potest. Profanaret autem Dominus Testamentum suum et irrita faceret uerba sua, si ea que dicit non adimpleret, et contra ea aliquid faceret. Quod autem singulariter ait: »Non dispergam ab eo, neque nocebo ei;« tantumdem ualet, ac si pluraliter dixisset eis, quoniam ipse caput nostrum est, et nos membra eius sumus; de quibus ipse ad Patrem ait: »Pater, uolo, ut sicut tu, et ego unum sumus, ita et ipsi in nobis unum sint .«

»Semel iuraui in sancto meo, si Dauid mentiar.«  Sic enim et alibi dicitur, quia semel loquitur Dominus, et secundo idipsum non repetit  , quoniam omne quod dicit, firmum et stabile est, nullaque indiget reiteratione. Firmiter igitur iurauit Dominus in sancto suo, id est in dilecto filio suo, quod nunquam ei mentiatur. Per ipsum Filium sibiipsi iurauit, quia non habuit maius, per quod iurare potuisset.

Sed quid iurauit? »Semen eius in eternum manebit, et sedes eius sicut sol in conspectu meo, et sicut luna perfecta in 494 eternum, et testis in celo fidelis  .« Semen igitur eius, doctrina eius, et filii eius manebunt in eternum. Sedes autem eius Ecclesia est, siue unaqueque anima fidelis, quoniam anima iusti sedes est sapientie. Hec autem  erit sicut sol in conspectu eius, quia, sicut ipse Dominus ait: »Fulgebunt sancti sicut sol in regno Dei, et sicut luna perfecta in eternum ;« quia nunquam amplius decrescet, sed in sua perfectione et plenitudine manebit in eternum. Et ex omnibus his que iuraui et promisi, testis est uobis in celo fidelis Saluator noster, qui pro nobis loquitur, qui causam nostram agit, et pro nobis quotidie interpellat. Huc usque Dominus locutus est, nunc Propheta loquitur et conqueritur de Testamento suo a Domino reprobato. Et hoc est quod ait.

»Tu uero repulisti, et spreuisti, et distulisti Christum tuum, auertisti testamentum serui tui, profanasti in terra sanctuarium eius  .« Tu  uero, inquit, testamentum filii tui Dauid in eternum confirmasti, et testamentum serui tui Dauid repulisti, spreuisti et auertisti. Et hoc ideo quia distulisti Christum tuum. Si enim nobis eum misisses, non diceretur de nobis, quod de illis dicitur, ad quos missus est: »In propria uenit, et sui eum non receperunt .« In hoc enim dierum spatio, quod fuit a Dauid usque ad Christum, multas et magnas persecutiones passa est Synagoga. Primum quidem ab Assyriis tempore Isaie; deinde a Chaldeis tempore Ieremie; postea uero a Grecis tempore Machabeorum. Nam et templum destructum est, et ciuitas desolata, multique Iudeorum ad gentilem ritum a patriis legibus translati sunt. Hoc igitur  est quod Propheta plangit, et testamentum sibi datum profanatum esse sibi conqueritur. Quod uero  sanctitatem in terra profanatam esse dicit, porcinas carnes super altare immolatas esse significat.

 »Destruxisti omnes macerias eius, posuisti munitiones eius in formidinem.« Nulla, quasi dicat, fuit fortitudo, que eos defendere potuisset: muri fortissimi quasi macerie destructi sunt. uicini quoque illorum, et qui prius eos timere solebant, nunc hostibus iuncti, in opprobrium eos habebunt.

»Diripuerunt eum omnes transeuntes uiam, factus est in opprobrium uicinis suis.« Quidquid contra illum populum fit, sibi Dauid dicit, esse factum. Et illi quidem diripiunt populum Dei, qui uiam transeunt, et per uiam rectitudinis incedere nesciunt.  . uicini quoque illorum, et qui prius eos timere solebant, nunc hostibus iuncti, in opprobrium eos  habebant.

»Exaltasti dexteram inimicorum eius, letificasti omnes inimicos eius. Auertisti adiutorium gladii eius, et non es auxiliatus ei in bello.« Hec ad litteram uera sunt, si ad Chaldeorum tempora referantur. Nam et cetera que sequuntur secundum litteram intelligenda sunt.

»Dissoluisti eum ab emundatione, et sedem eius in terram collisisti.« Hec autem completa sunt, quando sacrificia perdiderunt, quibus secundum legem emundari solebant. Non enim licet Iudeis extra patriam sacrificare.

»Minorasti dies temporum eius, perfudisti eum confusione.« Minorati sunt dies illi, quibus ille populus se regnare, et terram illam possidere sperabat.  Unde etiam dicere solebant, »templum Domini, templum Domini est.« In illo uidelicet templo spem habentes, et illam ciuitatem insuperabilem esse credentes. Huc usque Propheta. Amodo uero Ecclesia loquitur, cuius immensas afflictiones et tribulationes iste persecutiones significabant, quas nunc usque Iudeorum populum sustinuisse Propheta narrauit. Bene itaque post illas, istas ponere uoluit, quia et in pluribus consimiles sunt, et sicut diximus, in istis significate sunt. Dicat igitur Ecclesia, et inter ipsa tormenta, que patitur, misericordias sibi promissas, ad memoriam Domini reducat. Promiserat enim Dominus, quod in uirga quidem eam uisitaret, misericordiam uero suam ab ea non separaret.  Sed fortasse apud Deum uirga est, quod ipsa putat esse tormenta.

 »Usquequo, inquit, Domine, irasceris?« An in finem? Cesset iam nunc indignatio tua, et miserere populo tuo. »Usquequo exardescet sicut ignis ira tua?« Que sic loquitur, non uirgam, sed scorpiones se sentire significat.

»Memorare, Domine, que mea est substantia.« »Non enim fortitudo lapidum, fortitudo mea, nec caro mea enea est :« terra sum, fragilis sum, et hec tam dura tormenta, 495 que tu pro uirga habes, sustinere non possum. »Non enim uane constituisti filios hominum;« quos utique in uanum constituisses, si supra id, quod possunt, eos tentari permisisses, et de tantis afflictionibus non eripuisses.

»Quis est homo, qui uiuit, et non uidebit mortem,  aut eruet manum suam de manu inferi?« Hoc autem tale est ac si diceret: Quia nisi sanctis suis in tormentis positis Dominus subuenisset, omnes timore mortis eum negarent, et mortem fugientes temporalem, mortem eternam uiderent, et sustinerent, et animas suas ab inferi cruciatibus eripere non ualerent.

»Ubi sunt misericordie tue antique, Domine, sicut iurasti Dauid in ueritate tua?« Tu, inquit, promisisti Dauid, non prophete Dauid, sed filio tuo Dauid, quod misericordias tuas non auferres ab eo, et non solum promisisti, uerum etiam in ueritate tua iurasti, quia omnis promissio tua iuramentum est. Ubi igitur modo sunt ille tante misericordie tue?

»Memor esto opprobrii seruorum tuorum, quod  continui in sinu meo, multarum gentium.« Memor esto, inquit, illius opprobrii, quod non solum a Iudeis, sed ab aliis quoque multis gentibus serui tui lacerati sunt, cuius ego, dicit Ecclesia, oblita non sum, et quod in sinu meo, et in corde meo firmiter continui, et memorie commendaui. Et quid est illud? Sequitur:

»Quod exprobrauerunt inimici tui, Domine, quod exprobrauerunt commutationem Christi tui.« Hoc est enim quod Iudei et alii infideles contra nos ad magnam iniuriam nostram dicere solent: quia hominem crucifixum et morte turpissima condemnatum adoramus. Ecclesia tamen honeste commutationem dicere uoluit, quam ipsi mortem turpissimam  dixerunt. Et reuera magis commutatio, quam mors dici debet, per quam a tenebris transitur ad lucem, et a miseriis ad gloriam summamque felicitatem.

»Benedictus Dominus in eternum: fiat, fiat.« Puto quod Dei misericordias subito Ecclesia aduenisse sensit, quando inter suas querelas hanc benedictionem et gratiarum actionem tam celeriter inseruit. Nam et Iob grauissime afflictus simile quid dixisse uidetur. »Dominus, inquit, dedit Dominus abstulit,  sicut Domino placuit, factum est, sit nomen Domini benedictum .«



PSALMUS LXXXIX. ORATIO MOYSI HOMINIS DEI  .

In libris Moysi iste psalmus non inuenitur: quod tamen Moyses dicit esse principium, in quo Deus creauit celum et terram, ipse est, de quo hic dicitur: »Priusquam fierent montes, aut formaretur orbis terre, a seculo et usque in seculum tu es Deus.« Hominis quoque defectio in hoc psalmo narratur, cuius creatio in illis libris continetur. Et conueniens fuit ut idem ipse, qui scripsit creationem, scriberet quoque hominis defectionem.

»Domine, refugium factus es nobis a generatione et progenie.« Ecclesia loquitur de aduentu Saluatoris  nostri, quia optimum se cognoscit nunc habere refugium, que ante hoc tempus nullum habuit adiutorem; Domine, inquit, refugium factus es nobis ab hac generatione et progenie tue incarnationis. Ad te fugientes securi sumus, qui nullum refugium prius habuimus. Neque dicant tibi Iudei: »Quinquaginta annos nondum habes ,« quia non solum ante Abraham, uerum etiam ante celum et terram tu es. Et hoc est quod dicit:

»Priusquam fierent montes, et formaretur orbis terre, a seculo et usque in seculum tu es Deus.« Et Deus, inquit, es et eternus es, et neque initium, neque finem habes, qui modo propter nos, et ad refugium nostrum, homo factus es.

 »Ne auertas hominem in humilitatem.« Quid est in humilitatem? Est enim humilitas bona, quam utinam omnes habeamus, et humilitas mala, qua uitiis et malignis spiritibus homo subiugatur. Hanc igitur humilitatem timet iste, et hanc uenire formidat. »Et dixisti: Conuertimini, filii hominum.« Et refugium, inquit, nobis factus es, et per prophetas, et per apostolos tuos, aliosque predicatores nobis dixisti: »Conuertimini, filii hominum.« Et hoc quidem consilium tuum bonum est, et cum magno desiderio facere debemus. Quare?

»Quoniam mille anni ante oculos tuos sicut dies hesterna, que preteriit, et sicut custodia in nocte, que pro nichilo habetur.« Sic, subauditur,  sunt anni eorum: 496 »Mane sicut herba, transeat. mane floreat, et pertranseat, uespere decidat, induret, et arescat.« Tota, quasi dicat, hec presens uita nichil est, etiamsi mille annis uiueret homo; quoniam mille anni ante oculos tuos sic sunt, sicut dies preterita, que fuit, et non est. »Et sicut custodia in nocte,« que sua breuitate pro nichilo habetur, sic sunt anni omnium hominum, cum homo infelix »mane sicut herba transeat.« Mane et sero opposita  sunt, et sicut sero tarde, ita et mane cito significat. Mane itaque sicut herba transit homo, quia cito sue pulchritudinis florem amittit et hoc est quod ait: »Mane floreat et pertranseat.« Mane est hominis, quando in iuuentute est; unde et flos etatis dicitur esse iuuentus. »uespere decidat.« Quid est uespere decidat, nisi in senectute moriatur, et cadat? est enim senectus occasus uite; »induret et arescat,« quod est intelligere, puluis in puluerem reuertatur, et sola ossa arida et sicca de illo flore, et illa pulchritudine remaneant. Apparet his in uerbis, quod Moyses in hac sua oratione, non diligentius creationem, quam defectionem hominis descripsit. Sequitur:

»Quia defecimus in ira tua, et in furore tuo conturbati  sumus.« Et quia? »Posuisti iniquitates nostras in conspectu tuo, et seculum nostrum in illuminatione uultus tui. Et quoniam omnes dies nostri defecerunt, et nos in ira tua defecimus.« Ideo »anni nostri sicut aranea meditabuntur.« Ideo, inquit, anni nostri mutabiles, fragiles, breues et uani, sicut aranea meditabuntur et computabuntur, quia sicut superius dictum est, defecimus in ira tua, et in furore tuo conturbati sumus. Et hoc quidem propter peccatum primi parentis. Posuit autem Dominus iniquitates nostras in conspectu suo, quia non est oblitus earum, neque sine uindicta eas abire permittit; et hoc est quod dicit »seculum nostrum in illuminatione uultus tui.« Seculum nostrum, uitam nostram, et prauam conuersationem significat. Ecce  audiuimus causam, cur anni nostri sicut aranea meditabuntur. Sequitur:

»Dies annorum nostrorum pauci sunt, in ipsis aliquando septuaginta anni« cum bona ualetudine sunt; et hoc in pluribus contingit; pauci uero etiam usque ad octoginta aliquando perueniunt; sed hoc est in potentatibus. Est autem homo in bona ualetudine quando omnibus membris sua officia sana et integra reseruantur. Sicuti illi qui sanatiui dicuntur, et rarissime infirmantur; et isti quidem in potentatibus sunt, quia sani et incolumes potenter se habent. uidemus autem alios in minori etate uisum, et auditum, et aliorum membrorum officia maxima ex parte amisisse; et in hac etate, que pene ultima est,  quosdam potenter se habere, sed plurimorum labor est, et dolor  . Usque ad hanc, inquit, etatem bene ualentes aliqui peruenire possunt, ulterius uero transire labor et dolor est; tussis, et anxietas, angustie et miserie; presertim cum ipsa senectus infirmitas sit. Que autem suauitas, uel uite huius delectatio illi esse potest, qui neque uidet, neque audit, qui amissis dentibus cibum molere non ualet, et quasi lapis toto die quasi uno in loco fixus, parum quid a mortuo differre uidetur? Possumus autem per annos septuaginta et octoginta, actiuam et contemplatiuam uitam intelligere, ut per septem actiuam intelligamus, quia hec tota presens uita in septem diebus continetur; per octo uero, contemplatiuam,  quia octaua dies alterius hebdomade initium est, per quam uidelicet hebdomadam illa altera uita significantur. Illi autem ad bonam senectutem perueniunt, qui uel actiue uel contemplatiue uite deseruiunt. Unde et alibi dicitur: »Da partem septem, necnon et octo .« Id est, da partem actiue, et partem contemplatiue; quatenus sic transeamus per bona temporalia, ut non amittamus eterna. Quod autem ultra est, et ab hac utraque uita recedit, et labor et dolor est.

»Quoniam superuenit super nos mansuetudo, et corripiemur.« Illis, inquit, senibus, qui ad bonam senectutem perueniunt, superuenit mansuetudo, omni superbia et prauitate fugata et superata. Et corripiuntur, quia tota eorum uita in melius commutata,  iam in ultima hora in uinea Dei laborare incipiunt.

»Quis nouit potestatem ire tue.« Ille utique, qui eum offendere timet. Ille uero, qui cum offendere non timet, nondum cognouit quam horribile sit incidere in manus Dei uiuentis . »Aut pre timore iram tuam dinumerare?« Subauditur, quis nouit? Ille pre timore iram Dei dinumerat, qui digna penitentia conuersus secum in corde reputat, quoties, et quibus modis offenderit Deum.

»Dexteram tuam, Domine, notam fac mihi.« Potest autem hoc intelligi, ut sue correctionis dexteram nos in hac uita sentire faciat, ne in altera uita nos durius affligat. Possumus autem per dexteram Dei, Saluatorem nostrum intelligere, pro eo quod  subditur:

»Et eruditos corde in sapientia.« Et tale est ac si diceret: Ut iram tuam cognoscere ualeamus, notifica nobis Filium tuum, et prophetas, et apostolos tuos, qui sapienter eruditi sunt, et quorum uerba obscura ualde et difficilia sunt. Qui enim istos cognoscit, nichil ei deest ad uere scientie plenitudinem. Et iste quidem cognoscit dexteram uiam, que ducit ad uitam, ut sinisiram respuit, que ducit ad mortem.

497 »Conuertere, Domine, aliquantulum.« Conuertere, inquit, aliquantulum ab indignatione tua; »et deprecabilis et exorabilis esto super seruos tuos,« quos tantum dilexisti, ut eis mitteres Filium  tuum.

»Repleti sumus mane misericordia tua, et exsultauimus, et delectati sumus omnibus diebus nostris.« Nato Domino, nox precessit et finita est, et factum est mane huius ultime etatis. Ab hac igitur mane repleti sumus misericordia tua, Domine, et exsultauimus et delectati sumus omnibus diebus nostris. Quid ergo de illis dicitis, in quibus tantis tormentis afflicti et humiliati estis? Sequitur:

»Delectati sumus pro diebus, in quibus nos humiliasti, et pro annis, in quibus uidimus mala.« Magis, quasi dicat, in illis delectati sumus et delectamur, quia maiorem pro illis honorem et gloriam exspectamus.

 »Respice in seruos tuos, et in opera tua, Domine, et dirige filios eorum.« Serui eius opera eius sunt, quia ipse eos creauit et fecit, super quos tunc quidem respicit, quando eos errare et peccare non permittit. Filii uero eorum sunt, qui in fide, opere et doctrina eos imitantur. »Et sit splendor Domini Dei super nos;« ut ad cuius imaginem facti sumus, ad eiusdem imaginem reformemur. Fulgebunt enim sancti sicut sol in regno Dei. Unde et Ioannes apostolus ait: »Charissimi, filii Dei sumus, et nondum apparuit quod erimus. Scimus enim quoniam cum apparuerit, similes ei erimus, quia uidebimus eum, sicuti est .«--- »Et opera manuum nostrarum dirige super nos,« ut nichil in operibus nostris prauum, et peruersum, et distortum  inueniatur, sicut in operibus illorum de quibus dicitur: »Non enim cogitationes uestre cogitationes mee, neque uie uestre uie mee, dicit Dominus; quia sicut exaltati sunt celi a terra, sic exaltate sunt uie mee a uiis uestris, et cogitationes mee a cogitationibus uestris .«



PSALMUS XC. LAUS CANTICI DAuID.

Laus cantici Dauid continetur in hoc psalmo; illius uidelicet Dauid, de quo dicitur: »Cadent a latere tuo mille, et decem millia a dextris tuis, tibi autem non appropinquabunt. Et super aspidem, et basiliscum ambulabis, et conculcabis leonem et draconem.«

»Qui habitat in adiutorio Altissimi in protectione  Dei celi commorabitur.« Contra Iudeos et malignos spiritus loquitur Propheta, aduersum Saluatorem nostrum insidias ponentes, et nefaria de eo cogitantes. Qui habitat, inquit, ubicunque habitat, etiamsi inter inimicos suos, et aduersarios, habitat in adiutorio Altissimi, »non timebit a timore nocturno, neque a sagitta uolante per diem, neque a negotio perambulante in tenebris, neque a ruina, et demonio meridiano.« Et ideo non timebit, quia in protectione Dei celi commorabitur. Quid enim timeret, quem omnipotens Pater, et ipsa diuinitas, que in eo est, semper et ubique protegit et defendit?

»Dicet Domino: Susceptor meus es tu, et refugium  meum, Deus meus.« Hoc dixit Saluator noster secundum humanitatem, quia nichil horum habet secundum diuinitatem. Ipse, inquit, si quando ei necesse fuerit, hoc dicet. Et hoc ipso dicente, siue potius cogitante et uolente, statim uoluntas eius adimplebitur. Quid igitur facient contra eum, qui insipienter insurgunt in eum? Et ego quidem, dicit Propheta, »sperabo in eum.« Si seipsum Christus Dominus defendere non potuisset, sperare in eum, uanum et inutile fuisset. Probatum est utique eum neminem timuisse, qui aliorum omnium unica spes et defensio est.

»Quoniam ipse liberauit me de laqueo uenantium, et a uerbo aspero.« Ideo, inquit, sperabo in eum, quia ipse me liberabit de omnibus augustiis meis.  uenatores isti maligni spiritus sunt, in quorum retibus peccatores capiuntur. Quot sunt uitia, tot sunt et laquei quibus miseros homines ligant et tenent. uerbum asperum illud est quod Dominus in iudicio dicturus est: »Ite, maledicti, in ignem eternum .« Nunc ad ipsum Christum uerba sua Propheta conuertit.

»Scapulis suis obumbrabit tibi, et sub pennis eius sperabis.« Deus enim neque scapulas, neque pennas habet; sed metaphorice loquitur, ut per scapulas et pennas omnem eius protectionem et defensionem intelligamus.

»Scuto circumdabit te ueritas eius.« Magnum et insuperabile scutum est ueritas, ad fallaces et iniquos homines conuincendos. Hoc scuto superati sunt  Iudei, quia nichil in uerbis Christi digne reprehendere potuerunt: »Non timebis a timore nocturno.« Timorem nocturnum illum dicit, quando ipsa nocte, qua traditus est, Iudei simul cum Iuda traditore, cum gladiis et fustibus irruerunt in eum; qui si timuisset, potius fugisset, quam eis obuiam esset: »A sagitta uolante per diem.« In nocte comprehensus est Dominus, et in die sagittatus. Tunc enim Iudei eum sagittarunt, quando Crucifige clamauerunt. Sed sagitte paruulorum facte sunt plage eorum. »A negotio perambulante in tenebris .« 498 Negotium illud, quod in tenebris ambulabat, illud consilium intelligitur, quod de morte Saluatoris in cordibus Scribarum et Phariseorum uersabatur. Ipsi enim digne satis hoc in loco tenebre  uocantur, quia ceci sunt et duces cecorum.

»A ruina et demonio meridiano.« Postquam Pilatus eum defendere non potuit, et lotis manibus in Iudeorum potestatem crucifigendum eum tradidit; tunc ista ruina facta est, tunc bestiarum seuitia, et crudelitate in eum irruentes ad crucem eum traxerunt: »Erat autem hora sexta, et crucifixerunt eum .« Unde et hic dicitur: »a demonio meridiano:« nisi enim ille populus iniquissimus a demonio duceretur et uexaretur, hoc malum tam magnum facere non potuisset. »Cadent a latere tuo mille, et decem millia a dextris tuis.« Per mille et decem millia omnia malignorum sprituum millia intelligere debemus, que quidem in  Christi passione omnia ceciderunt, omnemque potestatem et fortitudinem amiserunt. Tunc enim diabolus ligatus est, et qui post mille annos soluendus esse dicitur. Poterat hoc intelligi de futuro iudicio, nisi a dextris posuisset; tunc nullus ex eis a dextris erit, sed a sinistris ferientur et cadent. »Tibi autem non appropinquabunt.« Cadent quidem, et potestatem amittent, et quamuis ad nocendum omnes in unum consilium et prauam uoluntatem conueniant; tamen ad Saluatorem nostrum appropinquare non audent.

»uerumtamen oculis tuis considerabis, et retributionem peccatorum uidebis.« Omnia, quasi dicat, patienter sustinebis, et cum te statim uindicare possis, non tamen te protinus uindicabis. uerumtamen  qualiter puniendi sint, considerabis, et retributionem peccatorum uidebis, ut suo tempore de eis uindictam suscipias, et facias ultionem.

»Quoniam tu es, Domine, spes mea, altissimum posuisti refugium tuum. Non accedent ad te mala, et flagellum non appropinquabit tabernaculo tuo.« Singula singulis respondent, quod enim hic dicitur: »Quoniam tu es, Domine, spes mea;« hoc est, quod superius ait: »Sperabo in eum.« Et quod hic dicitur: »Altissimum posuisti refugium tuum;« hoc est, quod superius dixit: »Qui habitat in adiutorio Altissimi.« Dicatur ergo, quoniam tu es, Domine, spes mea, ideo certus sum quia flagellum non appropinquabit tabernaculo tuo, id est mihi, quoniam ego sum tabernaculum tuum. Unde alibi dicitur: »Tu  autem in sanctis habitas, rex Isrel ;« et quoniam altissimum posuisti refugium tuum, ideo non accedent ad te mala; non enim possibile est in tantam altitudinem malum ascendere.

»Quoniam angelis suis mandauit de te, ut custodiant te in omnibus uiis tuis. In manibus portabunt te, ne unquam offendas ad lapidem pedem tuum.« Ideo, inquit, ab angelis portaberis, ne in lapidem pedem offendas, quia sic eis a Domino mandatum est. Non enim dubitandum est angelos ei ad seruiendum et obediendum semper presto fuisse, cum de aliis quoque dicatur: quia »angeli eorum semper uident faciem Patris .« Unde et alibi dicitur quia »angeli accesserunt, et ministrabant ei .« Angeli itaque eum  custodiebant, ne forte lapides ledere potuissent, per quos Iudeos et alios iniquos intelligere possumus. Omnia autem hec ad humanitatem referenda sunt.

»Super aspidem et basiliscum ambulabis, et conculcabis leonem et draconem.« Per aspidem et basiliscum, leonem et draconem, diabolum intelligimus. Et aspis quidem est, quia eius uenenum insanabile est; basiliscus autem, quia rex est totius iniquitatis; leo uero, quia semper circuit querens quem deuoret; draco, quia tortuosus, et nunquam recta incedens uia. Super hunc autem ambulat Dominus, pedibusque conculcat, quia omnes eius uersutias destruit et superat. Huc usque Propheta. Nunc autem ipse Pater de Filio loquitur, et hoc quidem  secundum humanitatem.

»Quoniam in me sperabit, liberato eum.« Hinc est quod ipse ait: »Conserua me, Domine, quoniam in te speraui .«---»Protegam eum, quoniam cognouit nomen meum.« Et hoc est quod ibi dicitur: »Dixi Domino: Deus meus es tu .« Ubique Filius secundum humanitatem, et Deum suum, et Dominum et regem suum Patrem uocat: »Inuocabit me, et ego exaudiam eum.« Hoc enim ipse Dominus ait: »Pater, gratias ago tibi, quoniam exaudisti me; ego enim sciebam, quia semper me audis .«---»Cum ipso sum in tribulatione.« Non enim Pater Filium derelinquit. Unde et cum alibi dixisset: »Quare me  dereliquisti?« Subdidit mox dicens: »Longe a salute mea .«

»Eripiam eum, et glorificabo eum; longitudine dierum adimplebo eum, et ostendam illi salutare meum.« Ego, inquit, eripiam eum de omnibus augustiis et necessitatibus suis; »et glorificabo eum,« collocando ad dexteram meam. »Longitudine dierum adimplebo eum,« quia regnabit in eternum, et in seculum seculi, et regni eius non erit finis. »Et ostendam illi salutare meum,« per quod salutatem eternam et incommutabilem intelligimus.



PSALMUS XCI. 499 PSALMUS CANTICI IN DIE SABBATI.

Hic psalmus in die Sabbati cantari debet. Prima festiuitas Sabbatum est, que colitur diuino precepto.  Unde et bene requies interpretatur. Hanc diem benedixit Deus, et omne opus seruile in ea fieri interdixit. Est autem opus seruile, non quod serui faciunt, sed quod etiam homines liberos seruos facit. Omne igitur peccatum est opus seruile, quia quicunque facit peccatum, seruus est peccati. Bene itaque celebrant Sabbatum, qui mala fugiunt, et bona agunt. Tales igitur in psalterio decachordo cum cantico, et cithara hunc psalmum cantent.

»Bonum est confiteri Domino, et psallere nomini tuo, Altissime. Ad annuntiandum mane misericordiam tuam, et ueritatem tuam per noctem. In decachordo psalterio cum cantico, et cithara: quia delectasti me, Domine, in factura tua  ,« ideo bonum mihi est confiteri Domino. Ecclesia loquitur, in factura  Domini, et in cunctis suis operibus nimium delectata, que per dies sex usque ad Sabbatum Deus operatus est. uult itaque in ipso Sabbato Dominum laudare, benedicere et predicare, quatenus nec ipsum Sabbatum sine gloria sit, cum omnes alii de suis actionibus sint gloriosi. Magna laus est, et in immensum crescit, si singula, que illis diebus facta sunt enarrare uelimus. Neque in tantis laudibus Sabbatum nobis sufficere potest, nisi aliter, quam Iudei Sabbatum intelligamus. »Bonum est, inquit, confiteri Domino,« et psallere, et laudare nomen tuum, Altissime, ut ab omnibus audiatur. Unde et alibi dicitur: »Clama, ne cesses, quasi tuba exalta uocem tuam .« Itemque: »Exalta in  altitudine uocem tuam, qui euangelizas Ierusalem .« Et non solum de his, sed de misericordia quoque et ueritate tua, te omni tempore et laudare et predicare debemus. Et hoc est quod dicit: »Ad annuntiandum mane misericordiam tuam, et ueritatem tuam per noctem.« Hoc est enim mane et nocte, quod est omni tempore, ut per mane, quod initium diei est, totum diem intelligamus. Non enim maius fuit mundum facere quam redimere, neque magis Deum laudare debemus de creatione, quam de redemptione, que sola Dei misericordia et ueri tate nobis facta est. Bonum est itaque laudare, predicare et annuntiare. Sed quomodo?

»In decachordo psalterio, cum cantico et cithara.«  Decem chordas habet psalterium, per quas decem uerba legis significantur. In cithara uero uel tres uel quatuor chorde sufficiunt, et hoc quidem iam sepe diximus. Per psalterium igitur uetus Testamentum, Nouum uero per citharam intelligamus. Hec autem duo instrumenta nobis sufficiunt ad Dei magnalia predicanda. Sed, quia cum cantico fieri debet, letitiam in tali sermone adesse significat. »Quia delectasti me, Domine, in factura tua.« Hoc iam superius expositum est, et huc usque sermonis continuatio descendit: »Et in operibus manuum tuarum exsultabo.« Et hoc merito; »non enim qui ceperit, sed qui perseuerauerit usque in finem, hic saluus erit .«

»Quam magnificata sunt opera tua, Domine!«  Digna exclamatio, et non modici miraculi nobilis admiratio! Hinc est enim, quod alibi dicitur. »Mirabilis facta est scientia tua ex me, confortata est et non potero ad eam .«--- »Nimis profunde sunt cogitationes tue.« Cur aliud uas in honorem fiat, et aliud in contumeliam; cur, antequam nascantur, Iacob eligatur, et Esau reprobetur, soluat, qui potest. Unde et digne satis Apostolus exclamans ait: »O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius!«  Inuestigabiles quidem, quia nimis profunde.

»uir insipiens non cognoscit, et stultus non intelligit  ea.« uir, inquit, insipiens, et stultus neque cognoscit, neque intelligit opera Dei, illa uidelicet opera que modo magnificata esse dixit. Sed que sunt illa? ut peccatores intereant in seculum seculi. Et hoc est, quod dicit.

»Cum exorientur peccatores sicut fenum, et apparuerint omnes, qui operantur iniquitatem, ut intereant in seculum seculi.« Exoriuntur peccatores sicut fenum, quod hodie est, sicut Dominus ait, et cras mittitur in clibanum.Apparent autem et clariores inter alios incedunt, nec tamen ab iniquitate recedunt, non ad aliud nisi ut moriantur et pereant. Hoc autem si uir insipiens et stultus intellexisset, ab illa sua iniquitate fortasse quieuisset.

»Tu autem altissimus in eternum, Domine,«  subauditur, eos punies, et ipsas eorum iniquitates cognoscere facies, unde et uiro stulto alibi dicitur: »Arguam te, et statuam contra faciem tuam .« Et hoc est quod ait:

»Quoniam ecce inimici tui, Domine, peribunt, et dispergentur omnes qui operantur iniquitatem. Et exaltabitur sicut unicornis 500 cornu meum:« Cornu Ecclesie, uirtus, et potestas, et fides, et doctrina sic exaltata est, ut nullus ei resistere ualeat. Unde et ipse Dominus ait: »Ego dabo uobis os, et sapientiam, cui non poterunt resistere, et contradicere omnes aduersarii uestri .« Sic enim dicitur de unicornu, quod nullum animal eius impetum sustinere ualeat.

 »Et senectus mea in misericordia uberi.« Hinc est enim quod dicitur: »Et ingredieris in abundadantia sepulcrum .« Senectus Ecclesie. huius seculi consummatio est, in qua tam uberem misericordiam suscipiet, ut nulla ulterius misericordia indigeat. Satis magna misericordia, que omnes misericordias excludit: »Et respexit oculus tuus inimicos meos, et insurgentes in me malignantes audiuit auris tua.« Non est, quasi dicat, mihi necesse ostendere tibi, nec accusare inimicos meos; tu eos uidisti et audisti, tu eos optime agnoscis, quam uindictam de eis suscipere debeas.

»Iustus ut palma florebit.« Egregie uir iustus palme comparatur, quoniam in diuina Scriptura palma uictoriam significat. Unde Moyses ait: »Si  fuerit causa inter aliquos, et iudices interpellauerint, quem iustum esse prospexerint, illius iustitie palmam dabunt: quem impium condemnabunt impietatis .« Et nota quod ipsi uictorie iustum comparauit, ut eius laudem amplius extolleret. Floret igitur, clarescit, et gloriatur quasi palma iustus, quia de omnibus suis triumphat inimicis. »Nemo enim coronatur, nisi qui legitime certauerit .«---»Et sicut cedrus Libani multiplicabitur,« que super alias arbores pulchrior, maior et excellentior est. Quales igitur sunt cedri inter alias arbores, tales sunt uiri iusti inter alios homines. Sed quibus rebus hi tales multiplicantur, nisi scientia, misericordia, pietate, omnibusque diuitiis  spiritualibus? De quibus adhuc subditur:

»Plantati in domo Domini, in atriis domus Dei nostri florebunt.« Domus Dei Ecclesia est, in cuius atriis uiri iusti plantati, et fundati sunt, ut semper ab omnibus uideantur. Ibi doctrina et iustitia florent, et sui odoris suauitate alios satiant. Unde Apostolus ait: »Christi bonus odor sumus in omni loco .« Nam et cedrus odorifere nature esse perhibetur.

»Adhuc multiplicabuntur in senecta uberi.« Adhuc, inquit, et quanto tempore mundus iste erit, multiplicabuntur multorum propagine filiorum et uirtutum omnium abundantia. In senectute uberi senes sunt sancti, cuiuscunque etatis esse uideantur; matura est eorum uita, et ab omni leuitate et uanitate  aliena. »Et bene patientes erunt.« Nam et latrones, et adulteri, et multi alii multoties patientes sunt, et multis et uariis tormentis pre suis iniquitatibus cruciantur, sed non bene patientes sunt, quia nullam de hac sua patientia mercedem recipiunt. Sancti uere patientes erunt, ut annuntient. Quid?

»Quoniam iustus Dominus Deus noster, et non est iniquitas in eo.« Hec fuit maxima et principalis causa ut sancti interficerentur, quoniam omnes Deos gentium demonia esse dicebant, et solum Dominum nostrum iustum, et uerum Deum esse fatebantur, qui redderet unicuique secundum opera sua.



PSALMUS XCII. LAUS CANTICI IPSI DAuID IN DIE ANTE SABBATUM, QUANDO FUNDATA EST TERRA  .


Laus, inquit, huius cantici cantetur, et iubiletur ipsi Dauid. Cui ipsi, nisi Saluatori nostro, qui reuera est ipse Dauid, id est manu fortis? cantetur autem in die ante Sabbatum, quia de his que in illa die operatus est, a cunctis gentibus laudandus et glorificandus est. In illa enim die, que ante Sabbatum est, Saluator noster crucifixus est, et diabolus superatus est, et de eius impia potestate humanum genus liberatum est, et originale peccatum deletum est, et ipsa die fundata est terra. De qua dicitur »Etenim firmauit orbem terre, qui non commouebitur.« Ipsa enim die fundata est Ecclesia, qua ipse  nos lauit a peccatis nostris in sanguine suo.

»Dominus regnauit, decorem induit.« Letatur Propheta de his, que in die ante Sabbatum facta sunt. Quia ipsa die princeps huius mundi iudicatus et damnatus est, et Saluator noster uictor et triumphator regnum suscepit, atque 501 de eius uiolenta dominatione genus humanum liberauit. Sed qualem decorem in sua resurrectione induisse putamus, cum in faciem ipsius transfigurati, pre nimio splendore, discipuli intendere non potuissent?

»Induit Dominus fortitudinem, et precinxit se uirtute.« Tantam uirtutem et fortitudinem habebunt sancti post resurrectionem, ut nulla creatura eos in aliquo ledere possit. Quid igitur de Saluatoris  nostri fortitudine et uirtute dicere attinet?

»Etenim firmauit orbem terre, qui non commouebitur.« Ibi continuatur, ubi in titulo dicitur, quando terra fundata est. Per terram enim Ecclesia significatur, que tunc quidem fundata est et firmata, quando pro eius redemptione Saluator noster crucem subire et mori dignatus est; et ipsa quidem non commouebitur, tantique beneficii memor nunquam ab eius fide et dilectione separabitur. De qua et subditur:

»Parata sedes tua, Deus, extunc: a seculo tu es.« Eadem ipsa est sedes Dei, quia in ipsa sedet, et iudicat Deus, et sicut scriptum est, anima iusti sedes est sapientie. Sed extunc ista sedes parata est, et tanti sessoris digna facta est, ex quo eius  sanguine lota et mundata est. Et sedes quidem eius extunc parata est; ipse autem non extunc, sed a seculo est, idem autem significat a seculo est ac si diceretur, semper est.

»Eleuauerunt flumina, Domine, eleuauerunt flumina uocem suam a uocibus aquarum multarum.«  Postquam hec sedes parata fuit, et predicatores quos Christus suos uicarios et episcopos super eam ordinauit, predicare ceperunt, tunc eleuauerunt flumina uoces suas Domino, eum laudantes, et benedicentes, de sua conuersione et iustificatione gratias agentes. Per flumina enim populi figurantur, quia, ut scriptum est, »aque multe, populi multi.« Et bene flumina populos significant, quia sicut in fluminibus unde sibi succedunt ad inferiora labentes, ita et in populis alii aliis succedunt ad mortem festinantes.

»Mirabiles elationes maris, mirabilis in excelsis Dominus.« A uocibus, inquit, aquarum multarum, mirabiles elationes maris facte sunt, quia contra uoces sanctorum predicantium et fidelium populorum  Deum laudantium totus mundus conturbatus et commotus est. Ecce mare contra flumina pugnat, contra pauperes diuites, contra humiles superbi, et potentes huius mundi contra eos qui se defendere nolunt. Nemo igitur tanti maris elationes et impetus ferre potuisset, nisi uirtus Dei adesset, qui tanti furoris iras mitigasset. Sed audiamus quod sequitur. »Mirabilis in excelsis Dominus.« Et certe conueniens erat, ut contra mirabiles mirabilis poneretur: et mirabilior est ille, qui contra mirabiles pugnat, quam sint maris elationes, que sanctos impugnant. Et uere mirabilis in excelsis est, tam stupenda, cunctis que admiranda mirabilia faciens. Unde et subditur:

»Testimonia tua, Domine, credibilia facta sunt  nimis.« Testimonia hoc in loco omnes eius promissiones dicit. Promiserat enim Dominus discipulis suis, quod eos non desereret, neque derelinqueret, et quia opera, que ipse faciebat, ipsi similiter facerent. Quia igitur sicut promiserat, ita factum est, eius testimonia nimis credibilia facta testatur.

»Domum tuam decent sancta, Domine, in longitudinem dierum.« Hoc est enim quod Dominus ait: »Sancti estote, quoniam sanctus sum Dominus Deus uester .« Omnia igitur sancta et bona omnia religione et ueneratione preclara decent Ecclesiam Dei, que per domum significatur. Et hoc quidem non ad tempus, sed in longitudinem dierum, per quod intelligitur in eternum, et in seculum  seculi.



PSALMUS XCIII. PSALMUS IPSI DAuID QUARTA SABBATI  .

Dictum est quid significet ipsi Dauid. Quarta Sabbati illuminatus est mundus; illa namque die fecit Deus solem, lunam et stellas, quibus totus mundus illuminatur. Huius diei immemores sunt, qui Deum  celi nescire, et omnia non uidere, dicere audent; sicut illi, qui in hoc psalmo dicunt: »Non uidebit Dominus, neque intelliget Deus Iacob.« Et qui huus mundi clarissima lumina exstinguere conantur, que in illis significata sunt, que quarta Sabbati Dominus fecit: quibus ipse Dominus ait: »uos estis lux mundi .« Fit igitur iste psalmus contra Ecclesie persecutores, qui, quoniam in tenebris sunt, lucem uidere non possunt. »Omnis enim qui male agit, fugit lucem .«

»Deus ultionum Dominus, Deus ultionum libere egit.« Ecclesia loquitur, et tyrannos, hereticos, aliosque homines iniquos redarguit, qui tantopere ueritatem 502 impugnant, et errorem defendere nituntur. Et quasi dicat: Deus, qui ultionum Dominus  est, et qui nichil inultum relinquit, sed omnibus iniuriam patientibus iustitiam facit, libere egit, libertatem fecit, de diaboli seruitute mundum redemit; et uos econtra populum Dei in errorem, et diaboli seruitutem trahere conamini? Cessate iam nunc, cessate, et ad ultorem et liberatorem oculos crigite. Si non cessaueritis, ultor est: si cessaueritis, liberator est.

»Exaltare, qui iudicas terram, redde retributionem superbis.« Inconuertibiles eos esse cognoscit, ideoque ad Dominum conuersus eum rogat, ut in sua superbia persistentibus retributionem reddat, quatenus ultorem cognoscant, quia liberatorem habere noluerunt. Exaltatur autem Dominus, et contra superbos eleuatur, quando se eis iratum  ostendit.

»Usquequo peccatores, Domine, usquequo peccatores gloriabuntur?« Exspectat Dominus peccatores, et non statim punit, si forte conuertantur et sanentur. Illi autem non solum peccare non cessant, sed, quod nequius est, in ipsis iniquitatibus gloriantur.

»Usquequo pronuntiabunt, et loquentur iniquitatem? Loquentur omnes, qui operantur iniquitatem?« Non sufficit eis malum agere, nisi et alios agere doceant. Tales enim sunt, qui in cathedra pestilentie sedent, quia pronuntiare et loqui ad doctrinam pertinet.

»Populum tuum, Domine, humiliauerunt.« Humiliauerunt  enim alios quidem tormentis, alios blanditiis et promissionibus, alios uero false doctrine persuasionibus. Quid est enim humiliauerunt, nisi sue uoluntati subdiderunt? »Et hereditatem tuam uexauerunt.« Tales homines demonia sunt, et ideo quos inuadunt, uexare dicuntur. Magna uexatio est ista, de qua modo superius diximus.

»uiduam et aduenam interfecerunt, et pupillos occiderunt.« Hoc autem secundum litteram uerum esse non dubium est. Allegorice autem per uiduam illa anima significatur, que a Deo diuisa est, et eorum erroribus sociata. Dicitur enim uidua, quasi a uiro diuisa. Aduene uero illi sunt, qui Ecclesiam relinquentes, ad eos uenerunt, et cum eis esse et habitare elegerunt. Per pupillos autem illi significantur,  qui simpliciores sunt, et quasi sunt infantes facile decipiuntur. Et isti quidem sunt, quos Ecclesie persecutores interfecisse dicuntur.

»Et dixerunt: Non uidebit Dominus, neque intelliget Deus Iacob.« Hanc tantam blasphemiam illi dicere potuerunt, qui Deum Iacob non esse credebant. Si enim Deus est, et uidere cum, et intelligere omnia necesse est. Unde et deos gentium Propheta deridens, ait: »Dicite mihi que prima fuerunt, et ultima que futura sunt, et dicam quia dii estis uos«

»Intelligite nunc, qui insipientes estis in populo, et stulti aliquando sapite.« uel nunc, quasi dicat, intelligite, quando tot signa et miracula in eius nomine fieri uidetis, et Deum esse credite, et omnia uidere et intelligere cognoscite. Quis enim nisi Deus  hominem fecit? Quis ei aures et oculos dedit? Quod si ipse omnia fecit, qua presumptione hec dicere audetis? Et hoc est, quod ait:

»Qui plantauit aurem, non audiet? Qui finxit oculum, non considerat?« Qui enim potuit quod maius est, et illud potest quod minus est. Non enim sine uisu, et auditu esse potest, qui omnibus aliis et uisum et auditum tribuit. Sed quia dixit non considerat, potius de sensibus interioribus significare uidetur.

»Qui corripit gentes, non arguet? Qui docet hominem scientiam.« Ille, inquit, qui corripit omnes gentes, et de suis prauitatibus castigat, uos solos de uestra insipienti et stultitia non arguet? Et ille, qui docet omnem hominem scientiam, ita suam  scientiam amisit, ut uestras iniquitates non uideat, neque intelligat?

»Dominus nouit cogitationes hominum, quoniam uane sunt.« Omnia igitur uidet, cui neque ipse cogitationes abscondi possunt. Taceant itaque insipientes in populo, et stulti aliquando quiescant, et hec ulterius nec cogitare nec dicere audeant.

»Beatus homo quem tu erudieris, Domine, et de lege tua docueris eum.« Illi soli beati sunt, qui a Deo et de lege Dei cruditi sunt: sicut econtra illi miseri sunt, qui sapientiam huius mundi, que apud Deum stultitia est, a philosophis, et hereticis, aliisque magistris peruersorum dogmatum didicerunt.

»Ut mitiges eum a diebus malis, donec fodiatur  peccatori fouea.« Illos mitigat Deus a diebus malis, quos in sua misericordia custodit, ut etiam inter iniquos fideliter uiuere et conseruari possint. Unde Apostolus ait: »Redimentes tempus, quoniam dies mali sunt .«---»Donec fodiatur peccatori fouea.« Quotidie foditur peccatori fouea, quia quanto plus peccat, tanto sibi profundior fouea paratur.

»Quia non repellet Dominus plebem suam, et hereditatem suam non derelinquet, quoadusque iustitia conuertatur in iudicium: et qui tenent eam omnes, qui recto sunt corde.« Mitigabit enim Dominus sanctos suos a diebus malis, siue in hac uita, siue in alia; ne hic, neque ibi dies malos habeant. Et inde manifestum est quia non repedet  Dominus plebem suam, et hereditatem suam non derelinquet; sicut ipse ait: »Non uos deseram, neque derelinquam .« Et: »Ecce ego uobiscum sum omnibus diebus, usque ad consummationem 503 seculi .« Et tunc quidem iustitia conuertetur in iudicium, quia tunc de singulis, et de omnibus tractabitur et iudicabitur, utrum iustitiam uel iniustitiam habeant. Et qui sunt illi, qui uel nunc eam tenent, uel tunc eam habebunt? Omnes, qui recto sunt corde. Hoc est enim quod alibi dicitur: »Quam bonus Isrel Deus his qui recto sunt corde!«  Rectum cor illi habent, qui uia recta incedentes, ad falsitatem et iniquitatem non flectuntur.

»Quis exsurget mihi aduersus malignantes? Aut  quis stabit mecum aduersus operantes iniquitatem?« Hinc probatur quod hereditatem suam, et Ecclesiam suam Dominus non derelinquet, quia ipse est, qui exsurgit ei in adiutorium aduersus malignantes, et qui stat secum ad pugnandum contra eos, qui operantur iniquitatem.

»Nisi quia Dominus adiuuasset me, paulo minus habitasset in inferno anima mea.« Nisi, inquit, hoc fuisset, quia Dominus adiuuasset me, tantis multoties calamitatibus oppressa fui, ut paulo minus succubuissem; ac per hoc habitasset in inferno anima mea, sed tu semper presto mihi aderas optimus auxiliator. Hoc est enim quod ait:

»Si dicebam: Motus est pes meus, misericordia tua, Domine, adiuuabat me  .« Pes autem  mouetur, quando mens a sua stabilitate flectitur, et pre timore quid ei agendum sit, dubitare incipit.

»Secundum multitudinem dolorum meorum in corde meo, consolationes tue, Domine, letificauerunt animam meam.« Hoc est enim quod Apostolus ait: »Sicut abundant passiones Christi in nobis; ita et per Christum abundat consolatio nostra .« Neque enim aliter mundi huius aduersitates Ecclesia Dei sustinere posset, nisi ei in suis magnis necessitatibus tam misericorditer Dominus subuenisset. Sed probatum est quia, quando humano auxilio penitus destituitur, tunc in proximo ei diuinum adest auxilium.

»Nunquid adheret tibi sedes iniquitatis, qui fingis laborem in precepto?« Hoc est enim quod alibi  dicitur: »Quia non habitabit iuxta te malignus, neque permanebunt iniusti ante oculos tuos .« Bene autem hic dicitur. Quia non adherebit ei sedes iniquitatis, de quo supra dixit: »quia hereditatem suam non derelinquet.« Conueniens enim est ut qui bonos sibi associat, malos quoque a se repellat. Sedes autem iniquitatis homines dicuntur iniqui, quia in eis iniquitas sedet et habitat. Fingit autem Dominus dolorem in precepto, quia sine labore et dolore eius precepta seruari non possunt. Unde ipse ait: »Qui uult uenire post me, abneget semetipsum, et tollat crucem suam, et sequatur  me .« Non placet igitur ei iniquitas, qui tantam iustitiam diligit et equitatem.

»Captabunt in animam iusti, et sanguinem innocentem condemnabunt.« Docet nos quod per sedem iniquitatis homines iniquos intelligere debemus; ipsi enim sunt qui captant in animam iusti, et sanguinem innocentem morti condemnant. Sed quid est in animam iusti captare, nisi magno desiderio in eius perditionem inhiare?

»Et factus est mihi Dominus in refugium, et Deus meus in auxilium spei mee.« Non multum ei timere necesse est iniquorum hominum insidias et persecutiones, qui ipsum Dominum in refugium et adiutorium firmissime habere sperat; sicut ille ait: »Fiat misericordia tua, Domine, super nos, quemadmodum  sperauimus in te.« Hoc enim ille non dixisset, nisi firmam spem in Deum habuisset.

»Et reddet illis Dominus iniquitates ipsorum, et in malitiam eorum disperdet illos Dominus Deus noster.« Hoc autem erit in iudicio, quando pro suis iniquitatibus, et maxime quia Ecclesiam Dei tanto odio persecuti sunt, in ignem mittentur eternum. Reddere autem iniquitates, nichil aliud est, quam reddere mercedem de iniquitatibus.



PSALMUS XCIu. LAUS CANTICI IPSI DAuID.

Non omne canticum laudabile est, sed illud canticum est dignum laude, quod non solum uoce, sed mentis quoque intentione Christo cantatur; hoc est enim, ipsi Dauid.

 »uenite, exsultemus Domino, iubilemus Deo salutari nostro.« Inuitat nos Propheta ut conueniamus et Domino exsultemus, iubilemus, cantemus, ploremus, adoremus, et ipsum benedicamus, et ante faciem eius procidamus.

»Ipse enim est Dominus Deus noster, nos autem populus eius, et oues pascue eius;« et ideo dignum est ut ei seruiamus, et per omnia, et in omnibus ei obediamus. Deo autem exsultare et iubilare, est ei immenso amore intus et extra, in corde et in ore dignis laudibus personare. Quod autem in titulo dicitur: »Laus cantici 504 ipsi Dauid,« hoc est quod hic dicitur: »Iubilemus Deo salutari nostro,« quia salutare nostrum Christus est, qui per Dauid significatur.

 »Preoccupemus faciem eius in confessice.« uenturus est Dominus ad iudicium, et uidebit eum omnis oculus, sicut scriptum est, quia »uidebit omnis caro salutare Dei .« Preoccupemus igitur faciem eius in confessione, ut, cum uenerit, non quasi extraneos et ignotos nos respiciat, sed leta facie nobis occurrat, et illuminet uultum suum super nos, et misereatur nostri. »Et in psalmis iubilemus ei.« Hinc fortasse Ecclesia ubique gentium consuetudinem accepit, ut die ac nocte in psalmis Deo iubilare non cesset. In psalmis autem cantare, est decem legis precepta seruare, quoniam  psalmi a psalterio dicuntur, cuius decem chorde, decem legis mandata significant.

»Quoniam Deus magnus Dominus, et rex magnus super omnes deos.« Ideo, inquit, et cantare et iubilare debemus, quoniam ipse est et magnus Deus, et magnus Dominus, et rex magnus super omnes deos. Hoc est enim quod alibi ait: »Magnus Dominus et laudabilis nimis, et magnitudinis eius non est finis .« Relinquantur igitur ceteri dii, et ipse solus adoretur, qui maximus et potentissimus est in uniuersa terra.

»Quoniam non repellet Dominus plebem suam, quia in manu eius sunt omnes fines terre, et altitudines montium ipse conspicit.« Plebs illius nos sumus, et ideo eum laudare debemus, quia non repellet  nos, neque a se ipso, neque a laudibus suis: »Quia in manu eius sunt omnes fines terre.« Hoc autem ad illud respondet quod ait: »Quoniam Deus magnus Dominus.« Magnus enim est, in cuius manu omnia concluduntur. Manus autem Dei eius uirtus, et potentia intelligitur. »Et altitudines montium ipse conspicit.« In quo nichilominus et magnus et excelsus super omnes esse monstratur. Huic autem loco conuenire uidetur quod dicitur: »Excelsus Dominus, et humilia respicit, et alta a longe cognoscit .« Quid igitur per montes, nisi huius seculi altiores et potentiores intelligamus? Horum autem altitudines, quia Deo non placent, eum a longe cognoscere dicit. Sunt tamen et alii montes, per quos apostoli significantur,  quorum altitudines, quia bone sunt, eas Dominum uidere delectat. Sanctorum altitudines, uirtuter sunt et mores honesti. Alius enim humilitate, alius patientia, alius continentia, alius alia qualibet uirtute eleuatur, et aliis preeminet.

»Quoniam ipsius est mare, et ipse fecit illud, et aridam fundauerunt manus eius.« Et in hoc similiter magnus Dominus esse ostenditur, quod mare et aridam fecisse dicitur. Per mare mundum istum, et per aridam Ecclesiam intelligere possumus, que sic in medio huius maris a Domino fundata est, ut eius procellis et tempestatibus moueri non possit. Ipse autem fecit utrumque, quia et bonos et malos ipse fecit, et nichil est quod ipse non fecerit.

 »uenite, adoremus, et procidamus ante Deum, ploremus coram Domino qui fecit nos, quia ipse est Dominus Deus noster, nos autem populus eius, et oues pascue eius.« Iterum nos inuitat ut ueniamus, adoremus et ploremus, atque ex toto nos humiliemus ante Deum, omnium rerum factorem et creatorem, qui nos fecit et refecit, et ad antiquam imaginem reformauit. Quod quidem iustissime facere debemus, »quia ipse est Dominus Deus noster.« Si Deo, et Domino nostro non seruimus, omnino ingrati et abominabiles sumus. »Nos autem populus eius, et oues pascue eius.« Magna gloria, et magnus honor nobis est, et eius populus et eius oues  dicamur. Nos sumus ille populus de quo dicitur: »Populus, quem non cognoui, seruiuit mihi, in auditu auris obediuit mihi .« Oues autem eius sumus, si humilitatem et patientiam habeamus, et si in eius pascuis delectemur, per que utriusque Testamenti uolumina significantur, si eius uocem audiamus. Sicut ipse ait: »Oues mee uocem meam audiunt, et ego Dominus agnosco eas, et uitam eternam do eis; et sequuntur me .« Et ipse quidem est, qui nos quotidie admonet, dicens:

»Hodie si uocem eius audieritis, nolite obdurare corda uestra, sicut in exacerbatione secundum diem tentationis in deserto.« Hodie, inquit, si uocem eius audieritis, cuius oues et populus estis,  nolite facere sicut fecerunt patres uestri, quorum utique filii estis, si eos in eadem perfidia imitamini. Hoc autem de illis dicit qui, quoties eum in deserto tentauerunt, ad iracundiam prouocauerunt, inobedientes exstiterunt, et ideo in terram sibi promissam non intrauerunt. De quibus alibi dicitur: »Quoties exacerbauerunt eum in deserto, in iram concitauerunt eum in terra sine aqua .« Dicitur igitur nobis ne eos imitemur, et ne ad Dei precepta audienda et suscipienda corda nostra induremus, ne forte et nobis similia contingant. Et illi quidem probauerunt et uiderunt opera Dei, et in mari diuiso, et in Pharaone submerso, et in aqua de petra, et in manna de celo, et in multis aliis, que enumerare longum est, et tamen non crediderunt  uerbis eius, nec uocem Domini audierunt.

»Quadraginta annis proximus fui generationi huic, et dixi: Semper hi errant corde.« Proximus eis fuit Dominus per annos quadraginta ad regendum et custodiendum, aliquando etiam ad puniendum, et neque beneficiis, neque flagellis 505 cordis sui duritiam amiserunt. Unde et subditur: »Et dixi: Semper hi errant corde.« Dicere Dei, uidisse et cognouisse fuit, et tale est ac si diceret: Et uidi eos semper errantes, et in malitia perseuerantes. Et hoc est quod dicit:

»Ipsi uero non cognouerunt uias meas.« Quid est uias meas non cognouerunt, nisi per uias meas ambulare noluerunt? »Quibus iuraui in ira mea, si introibunt  in requiem meam.« In eo quod se iurasse dicit, firmum hoc et incommutabile esse ostendit. Quod autem ait: »si introibunt in requiem meam,« comminatio est. uocatur enim ellipsis hic modus locutionis, ubi semper aliquid deest ad plenitudinem orationis; potest enim subaudiri, non mihi credatur, uel non amplius potero, uel aliquid aliud, quod conuenire uideatur.



PSALMUS XCu. QUANDO DOMUS AEDIFICABATUR POST CAPTIuITATEM. CANTICUM HUIC DAuID  .

uidit Dauid propheta quando domus edificabatur post captiuitatem, et precepit hoc canticum cantari  huic Dauid, id est Saluatori nostro, a quo illa domus edificata est. Hec domus S. Ecclesia est, quam Saluator noster in ligno crucis edificauit, post longam captiuitatem, in qua totum humanum genus diabolus possedit, et tenuit. Similiter autem, et sub Iesu sacerdote magno templum Domini reedificatum est, post Babylonis captiuitatem a qua ista, de qua nunc loquimur, captiuitas significabatur.

»Cantate Domino canticum nouum, cantate Domino, omnis terra.« Quod modo Propheta in titulo precepit, hoc canticum cantari huic Dauid, hoc est, quod modo dicit: »Cantate Domino canticum nouum;« quoniam per Dauid ipse Dominus et Saluator noster significatur. Inuitantur enim ad cantandum non solum Iudei, sed omnis terra, quia »non  Iudeorum tantum, ut ait Apostolus, imo et gentium  unus est Deus .« Debent autem cantare canticum nouum, canticum natiuitatis, passionis, resurrectionis, et ascensionis. Hec enim noua sunt, et a prioribus inaudita. Cantant preterea et illi canticum nouum, qui non littere uetustatem, sed spiritualis intelligentie nouitatem sequuntur.

»Cantate Domino, et benedicite nomini eius.« Dignum est ut semel, et iterum, et multoties ad cantandum inuitet, quos non uni genti, sed cunctis gentibus, populis et nationibus cantare oportet. Cantate, inquit, et cantando benedicite nomen eius; id est sic uiuite, sic agite, sic predicate, ut in uobis nomen eius benedicatur. Benedicite in Patre Filium, in Filio  Patrem, et in utroque Spiritum sanctum; hoc est nomen eius, quia hi tres unus Deus. Quis enim Apostolos Christi uirtutes et miracula narrare, et eius misericordias predicare audiat, et non continuo dicat: Sit nomen Domini benedictum? »Bene nuntiate de die in diem salutare eius.« Bene, inquit, constanter et sapienter nuntiate de die in diem, omni tempore, et per singulos dies eam salutem, quam ubique gentium Dominus operatus est. De qua alibi dicitur: »Deus autem rex noster ante secula operatus est salutem in medio terre .«

»Annuntiate inter gentes opera eius, in omnibus populis mirabilia eius.« Hoc enim fecerunt apostoli,  quia sicut scriptum est: »Profecti predicauerunt ubique, Domino cooperante et sermonem confirmante, sequentibus signis .« Et alibi: »In omnem terram exiuit sonus eorum, et in finem orbis terre uerba eorum .«

»Quoniam magnus Dominus, et laudabilis nimis, »terribilis est super omnes deos.« Et ideo terribilis super omnes deos, quoniam omnes dii gentium demonia. Ideo uero laudabilis, quoniam ipse celos fecit.  Quis enim sic magnus, sic laudabilis et sic terribilis est, sicut ille qui omnia fecit? A priuilegio maioris partis omnium rerum creatorem esse ostendit, dum eum celos fecisse dicit.

»Confessio, et pulchritudo in conspectu eius.« Confessio martyrium, pulchritudo uero baptismum significare uidetur. Et de confessoribus quidem Dominus ait: »Qui me confessus fuerit coram hominibus, confitebor et ego eum coram Patre meo .« De baptismo uero: »Qui crediderit, et baptizatus fuerit, saluus erit ,« Unde et alibi dicitur: »Lauabis me, et super niuem dealbabor .« Tales igitur erunt in conspectu Dei, qui uel martyrio, uel baptismo sic sanctificati fuerint. Qui uero uel hoc, uel illo modo  ab eo sanctificantur, 506 et sancti et magni efficiuntur. Et hoc est quod ait: »Sanctitas, et magnificentia in sanctificatione eius  .« Possumus autem per confessionem et penitentiam intelligere, quia et ipsa sanctificat et liberat a peccatis.

»Afferte Domino, patrie gentium, afferte Domino gloriam et honorem, afferte Domino gloriam nomini eius.« Afferte, inquit, Domino patrie gentium, et quid afferre debeatis, audite: »Afferte Domino gloriam et honorem.« Et quam gloriam? Afferte Domino gloriam nomini eius. Quid est nomini eius? Ad honorem nominis eius, uel que conueniat nomini eius. Magnum est nomen, magna fiet gloria. Nomen eius omnia continet, gloria eius omnia repleantur.

 »Tollite hostias, et introite in atria eius, adorate Dominum in aula sancta eius.« Aula sancta eius Ecclesia est et fidelium multitudo. uult igitur, ut hostias nostras ibi offeramus, ubi a pluribus uideantur, ut fides nostra non sit occulta, sed manifesta. Qui aliud non habet quod Domino offerat, se ipsum, obsequium suum, fidem suam offerat, quia non est maius, quod offerre possit. Si promisisti castitatem, humilitatem, patientiam, obedientiam, et his similia, bonum hostiam Domino obtulisti. Non erubescas coram multis adorare Dominum, ut multi te uideant, et bonum exemplum de te suscipiant, quatenus in te illud adimpleatur quod scriptum est: »Sic luceat lux uestra coram hominibus, ut uideant bona opera uestra, et glorificent Patrem uestrum, qui in celis  est .«

»Commoueatur a facie eius uniuersa terra.« uos, quasi dicat, eius facies, eius imago et similitudo estis, quia ad eius imaginem et similitudinem facti estis. Commoueatur igitur a uobis uniuersa terra; nichil terrene corruptionis in uobis permaneat, ut penitus ad eius faciem et pulchritudinem reformemini, ad cuius imaginem facti estis. »Dicite in nationibus,  quia Dominus regnauit a ligne  .« Qui tales sunt, talia dicere digni sunt. A ligno Dominus regnare cepit, quia per lignum regnum redemit. Non cognoscebant prius homines regnum suum; sed postquam factus est principatus super humerum eius, cognitus est Dominus, et regni gubernacula suscepit. »Etenim correxit orbem terre, qui non commouebitur.« Ab hoc enim dicitur rex ut regat, et corrigat et inde eum esse regem probat, quia rexit et correxit orbem terre, non totum mundum, sed meliorem mundi partem intelligere debemus, populum uidelicet Christianum, qui sic a rege suo correctus et instructus est, ut nunquam ab eo separetur et commoueatur. »Iudicabit populos in equitate.« Hoc autem erit in iudicio, quando reddet  singulis secundum opera sua. »Et gentes in ira sua,« quia non fecerunt uoluntatem suam. Unde et alibi dicitur: »Dominus in ira sua conturbauit eos, et deuorabit eos ignis .«

»Letentur celi, et exsultet terra, moueatur mare, et plenitudo eius.« Hec uerba tantam letitiam sonant, quanta in hac uita haberi potest. Tunc igitur ista letitia erit sanctis, quando Dominus iudicabit populos in equitate. Celi, apostoli; terra, Ecclesia; mare, et plenitudo eius, omnes baptismatis aquis regenerati intelliguntur. Tales pisces promittebat Dominus apostolis, quando dicebat: »uenite post me, et faciam uos fieri piscatores hominum .«

»Gaudebunt campi, et omnia que in eis sunt.«  Quod per mare et plenitudinem eius significatum est, hoc per campos et que in eis sunt, intelligi potest. »Tunc exsultabunt omnia ligna siluarum.« Et hec similiter significant, que superiora. Diuersis namque ex causis, et pisces maris, animalia terre, et ligna siluarum homines dici possunt. Sed quare omnia hec tunc gaudebunt et exsultabunt? Sequitur: »Ante faciem Domini, quia uenit, quoniam ueniet iudicare terram.« Duplex gaudium erit: unum, quia prius uenit redimere et docere; alterum, quia ueniet iudicare terram. Nisi enim prius redimere uenisset, nullum de secundo aduentu gaudium esset. Illi igitur de secundo aduentu gaudebunt, qui se in primo redemptos et electos esse intelligent;  siue pisces maris, siue bruta camporum animalia, siue dura et infructuosa siluarum ligna fuerint. uenit igitur Dominus iudicare terram. Sed quomodo iudicabit?

»Iudicabit orbem terre in equitate, et populos in ueritate sua.« Iste uersus bonis gaudium, et malis tristitiam parit.



507 PSALMUS XCuI. PSALMUS IPSI DAuID CUM TERRA EIUS RESTITUTA EST.

Tunc factum est quod dicit iste Psalmus, cum terra restituta est ipsi Dauid. Tunc enim Saluatori nostro terra sua restituta est, quando diabolo superato,  mundus ei seruire, et in eum credere cepit Possumus autem per terram suam, suam quoque carnem intelligere, quam cum in cruce mortuam reliquisset, die tertia uiua sibi restituta est.

»Dominus regnauit, exsultet terra, letentur insule multe.« Exsultet, inquit, terra, gaudeat Ecclesia, letentur insule multe, per quas singule Ecclesie significantur; que, quamuis spatio locorum diuise sint, in fide tamen et dilectione unum sunt et unam Ecclesiam faciunt. Sed unde letentur? Quia Dominus regnauit, quia terra sua, et regnum suum sibi restitutum est. Gaudeant, quia bonum habent imperatorem, que tanto tempore sub diaboli durissima seruitute oppresse doluerunt. Qui ideo, quasi dicat, in aduentu suo cognitus non est, quia humilis  apparuit, et in forma serui et maiestatem suam in primo aduentu reuelare noluit. Et est hoc quod ait.

»Nubes et caligo in circuitu eius.« Nubem et caliginem, carnem uocat, qua diuinitas induta, et circumamicta uideri non potuit. »Si eum cognouissent, ut ait Apostolus, nunquam Dominum glorie crucifixissent .« De hac nube scriptum est: »Ecce Dominus ascendet super nubem leuem, et ingredietur Aegyptum, et corruent omnia simulacra eius .« De hac nube iste pluuie exeunt quibus tota Ecclesia irrigatur. Cum autem uenerit Dominus in sede maiestatis sue, tunc hec nubes non erit caliginosa; sed in tanta claritate apparebit, ut eius splendore obscuretur sol et  luna perdat lumen suum. Cuius autem sedis correctio, iustitia et iudicium erit; et hoc est quod dicit: »In circuitu eius iustitia, et iudicium correctio sedis eius.« Totus mundus ab hac sede iudiciaria iudicabitur et corrigetur. Sed quomodo? Non iniuste, non temere, sed in iustitia et iudicio.

»Et tunc quidem ignis ante eum preibit, et inflammabit in circuitu inimicos eius.« Postquam, inquit, hec sedes sue correctionis sententiam dederit, illico ignis preibit ante eum, »et inflammabit in circuitu inimicos eius,« ut de igne temporali, quo mundus ardebit, in ignem eternum transeant impii, qui finem non habebit.

»Illuxerunt fulgura eius orbi terre, uidit, et commota  est terra.« Nunc ad primum aduentum, de quo in principio psalmi loqui ceperat, reuertitur, et ea per ordinem narrat, que tunc temporis facta sunt. Ipse, quasi dicat, sue diuinitatis potentiam celauit, sed fulgura eius, per que apostolos et doctores intelligimus, manifeste cunctis illoxerunt et claruerunt. Hec autem fulgura, et uocis magnitudine, et miraculorum splendore terribilia, totam terram commouerunt. Hoc est enim quod ait: »uidit, et commota est terra.« Alii bene et alii male commoti sunt. De hac autem commotione Dominus ait: »Nolite putare quia ueni pacem mittere in terram, non  ueni pacem mittere, sed gladium. ueni enim separare filium aduersus patrem suum, et filiam aduersus matrem suam, et nurum aduersus socrum suam, et inimici hominis domestici eius .«

»Montes sicut cera fluxerunt ante faciem Domini, a facie Domini tremuit omnis terra.« Quos modo fulgura dixit, nunc montes uocat. Et merito montes uocantur apostoli, quia et sanctitate et scientia omnibus aliis altiores sunt. Ipsi autem sicut cera fluxerunt, quia multos alios illuminarunt. Bene autem dixit: »ante faciem Domini,« quia dignum est ut talia candelabra, talesque cerei ante faciem Domini semper assistant. »A facie Domini tremuit omnis terra.« Quid est a facie Domini, nisi a cognitione ueritatis? Illa igitur terra tremuit, que Dominum  cognoscere meruit, est enim »initium sapientie timor Domini ;« unde et subditur:

»Annuntiauerunt celi iustitiam eius, et uiderunt omnes populi gloriam eius.« Ecce iterum celi uocantur apostoli, ut montibus sublimiores esse credantur. Et isti sunt illi celi, qui predicant et narrant iustitiam et gloriam Dei. Gloriam uidelicet resurrectionis et ascensionis, quam soli et omnes illi populi uident, qui in Christum credunt, et Christianorum fidem recipiunt.

»Confundantur omnes qui adorant sculptilia, et qui gloriantur in simulacris suis.« Omni confusione digni sunt, qui post apostolorum predicationem, et tantam miraculorum uirtutem et ostensionem, adhuc idola adorare non erubescunt, et in simulacris  suis gloriantur. »Adorate eum omnes angeli eius.« Possumus per angelos qui Saluatorem nostrum adorare iubentur, non solum uirtutes angelicas sed apostolos quoque 508 et doctores intelligere, quoniam angeli nuntii interpretantur.

»Audiuit, et letata est Sion.« Hoc est enim quod superius ait: »Exsultet terra, et letentur insule multe.« Idem igitur per Sion, et per terram, et insulas significatur. De quibus adhuc subditur: »Et exsultauerunt filie Iude, propter iudicia tua, Domine.« Filie Iude singule Ecclesie, uel ciuitates intelliguntur, que inde letantur, quia iudicia uera esse cognoscunt, in quibus de suis inimicis uindicandas esse non dubitant.

 »Quoniam tu es Dominus altissimus super omnem terram, nimis exaltatus es super omnes deos.« Omnes, inquit, te adorare debent, quia tu solus altissimus super omnem terram, cui omnis creatura subiecta est, secundum illud: »Omnia subiecisti sub pedibus eius .« Nimis autem super omnes deos exaltatus est Dominus, quia non solum demonia, sed ipsi quoque angeli omnes ei subiecti sunt.

»Qui diligitis Dominum, odite malum.« Nihil aliud odio habendum est, nisi malum, quia et Deus noster omnem suam diligit creaturam, et solum malum  odio habet. Qui igitur diligit Deum, omnem creaturam Dei diligat, non autem malum; quia creatura Dei non est. Sunt igitur et mali homines diligendi; sed uitia que in eis sunt, quia mala sunt, diligenda non sunt. »Custodit Dominus animas seruorum suorum, et de manu peccatoris liberauit eos.« Odite, inquit, malum, et ne timeatis hominem malum. »Nolite timere eos qui occidunt corpus, quia animam non possunt occidere ;« et hoc est quod dicit: »Custodit Dominus animas seruorum suorum; de manu peccatoris liberauit eos  .« Non in anima, sed in solo corpore habent potestatem. Unde et alibi dicitur: »Dominus custodit te ab omni malo .« Et ne forte de corporis afflictionibus hoc intelligeres, subdidit, dicens:  »Custodiat animam tuam Dominus.«

»Lux orta est iusto, et rectis corde letitia.« Hec inquit, lux de qua huc usque locuti sumus, hic Deus noster, qui est altissimus super omnem terram: hec letitia de qua Sion letata est, et exsultauerunt filie Iude, non omnibus orta est; quia non ab omnibus recepta est. Hec enim lux »in propria uenit, et sui non receperunt .« Quibus igitur orta est? Iustis et rectis corde, per quos Christianorum populos intelligimus. Unde et bene subditur: »Letamini, iusti, in Domino,« quoniam uobis natus est Dominus; »et confitemini memorie sanctitatis eius;« quia non est oblitus promissionis sue, sed quecunque per legem et prophetas promiserat, ueniens, et carnem suscipiens adimpleuit.



PSALMUS XCuII. PSALMUS IPSI DAuID.


Quid significet ipsi Dauid, satis manifestum est. Hoc in isto Psalmo significat, ipsi Dauid, quod in prioribus significat, in finem.

»Cantate Domino canticum nouum, quia mirabilia fecit Dominus.« Hoc Iudei non intelligunt, et ideo in uetustate littere permanentes, se ipsos occidunt. Hoc enim et Apostolus dicit: »Littera occidit, spiritus autem uiuificat: finis legis Christus est ,« quia in ipso littera finita est, et post ipsum secundum litteram legem intelligere magnum peccatum est. Nos igitur cantemus Domino canticum nouum, canticum natiuitatis, passionis, resurrectionis  et ascensionis. Hec sunt enim mirabilia, que Dominus hic fecisse dicitur. Quid mirabilius Christi natiuitate? Quid mirabilius eius resurrectione et ascensione? Et quid mirabilius eius passione? In qua ipsa eius dextera eum saluauit, et moriendo omnes suos inimicos superauit? Et hoc est quod dicit:

»Saluauit eum dextera eius, et brachium sanctum eius.« Non necesse habuit aliunde auxilium querere; sufficiebat sibi dextera sua, et fortitudo brachii sui. Mors Christi uoluntatis fuit, non imbecillitatis. Mortuus est, quia uoluit, qui, si noluisset, nunquam occidi potuisset. Hinc autem narrare incipit,  quomodo hec mirabilia facta fuerunt; et dicit Deum Patrem hoc fecisse, qui proprio Filio non pepercit, sed pro nobis omnibus et incarnari, et mori constituit. Et hoc est quod ait:

»Notum fecit Dominus salutare suum, ante conspectum gentium reuelauit iustitiam suam.« Salutare Dei Christus est, qui de uirgine natus in multis argumentis notissimus nobis factus est. Unde Apostolus dicit: »Nihil me iudicaui scire inter uos, nisi Christum Iesum, et hunc crucifixum .« Inde et beatus apostolus Petrus ait: »Tu es Christus Filius Dei uiui .« Quod autem ait: »Ante conspectum gentium reuelauit iustitiam suam;« 509 uel eumdem ipsum intelligere debemus, uel euangelicam predicationem, que et  per ipsum, et per discipulos suos ubique gentium manifestata est. Unde Apostolus ait: »Non erubesco Euangelium; uirtus enim Dei est ad iustitiam omni credenti .«

»Memor fuit misericordie sue Iacob, et ueritatis sue domus Isrel.« Si dicatur quod Iacob memor fuit misericordie Dei, et domus Isrel, planum est; sed multum ab alia translatione differt. Alia enim translatio hoc significat: Quod »Deus memor fuit misericordie sue quam promisit Iacob, et ueritatis sue quam promisit domui Isrel.« Ut itaque utraque translatio conueniat, sic dicatur: Memor fuit misericordie sue, quam promisit filiis Iacob, et ueritatis sue, sicut promisit filiis domus Isrel  . Iacob et Isrel idem significat, per quem populum  Christianum intelligimus, qui et uitia supplantat, et mentis intuitu Deum uidet. Potest tamen in hac uita Iacob, et in alia Isrel recte uocari. Iste autem memor fuit semper, et erit misericordie et ueritatis Dei. Deus quoque illius non immemor fuit, sed quod promisit, fideliter adimpleuit.

»uiderunt omnes fines terre salutare Dei nostri.« Hoc est enim quod alibi dicitur: »In omnem terram exiuit sonus eorum, et in fines orbis terre uerba eorum .« uidere autem, cognoscere est. In iudicio tamen etiam oculis corporeis, et boni et mali eum uidebunt. Unde scriptum est: Quia »uidebit omnis caro salutare Dei .«

»Iubilate Deo omnis terra, cantate, et exsultate,  et psallite.« Magni gaudii hec uerba indicatiua sunt, quia et iubilare, et exsultare, et cantare, et psallere, nichil aliud quam gaudium et letitiam significare uidentur. Iubilatio tamen intus, cetera uero exterius fiunt. Quo modo autem psallere debeatis; attendite.

»Psallite Deo nostro in cithara, et cithara.« Duas citharas posuit, quarum alteram Noui Testamenti,  alteram ueteris esse puto. uult igitur ut sancti predicatores utriusque Testamenti auctoritate confirment et predicent mysterium Trinitatis. Sepe enim iam diximus, quia tres, uel quatuor chorde in Ecclesia sufficiunt; quod, quid significet, iam sepe dictum est. In uoce uero psalmi, quia die, nocteque tota ubique Ecclesia concrepat, quid aliam expositionem queramus?

»In tubis ductilibus et uoce tube cornee, iubilate in conspectu regis Domini.« Et corneas, et argenteas tubas habebant Iudei, quibus populum nunc ad prelia, nunc uero ad castra redire et quiescere suadebant. Per has autem sanctorum sermones longos et extensos, lucidos et claros intelligere possumus, quibus populum Dei docent et predicant,  et in conspectu regis sui Domino iubilant. ualde honeste, suauiter, et sapienter eos iubilare oportet; nichil est enim quod in conspectu eius non sit; omnia uidet et nichil se sibi abscondere ualet.

»Moueatur terra, et plenitudo eius, orbis terrarum, et uniuersi qui habitant in eo.« Nihil fuit quod ad hunc sonitum tam clarum et magnificum tubarum et cithararum non moueretur; aliis contradicentibus, aliis Deum laudantibus et benedicentibus.

»Flumina plaudent manibus in idipsum.« Non possent flumina manibus plaudere, nisi populos designarent. Sed, sicut scriptum est, »aque multe, populi multi.« Plaudunt igitur flumina in idipsum, quia una et consona uoce multi populi in Dei laudibus  perseuerant. »Montes exsultauerunt ante faciem Domini.« Hoc autem iam in aliis psalmis expositum est, et quod montes, apostolos significent, sepe dictum est. Qui inde exsultare dicuntur, quoniam Dominus et uenit et uenturus est, primum quidem redimere, secundum uero iudicare terram. Quomodo iudicaturus sit, sequentia manifestabunt.

»Iudicabit orbem terre in iustitia, et populos in equitate.« Hoc est enim quod alibi dicitur: Quia »reddet unicuique secundum opera sua .«



510 PSALMUS XCuIII PSALMUS DAuID.

Quid significet psalmus Dauid, cum multoties dictum  sit, non indiget expositione.

»Dominus regnauit, irascantur populi, qui sedet super Cherubim, moueatur terra.« Dixi semel, dixi iterum; nunc autem tertio dico: »Dominus regnauit.« Et ideo dixi, ut populi irascantur et confundantur, quia uelint, nolint, Dominus regnauit  . Irascantur et boni populi aduersus eos qui usque nunc eos affligebant, et captiuos detinebant.  Audiant Apostolum dicentem: »Iam non regnet peccatum in uestro corpore mortali .« Neque decet, ut regnante Domino, alium super se regnare patiantur. Sed quis Dominus regnauit? Ille utique, qui sedet super Cherubim. Interpretatur autem Cherubim scientie plenitudo, per quos apostolos intelligere possumus, quos Spiritus sanctus totius scientie plenitudine repleuit. Ad laudem uero Saluatoris nostri pertinet, siue super istos, siue super illos alios Cherubim sedere dicatur. Nam et isti, et illi, et omnis creatura sibi subiecta est, et super omnes ordines angelorum et hominum ipse sedet, et imperium tenet. Quod autem nunc dicitur. »Moueatur terra,« hoc est quod supra dixit, »irascantur populi.«

 »Dominus in Sion magnus, et excelsus super omnes populos.« Hic, inquit, Dominus noster, qui a tempore sue passionis regnare cepit, in celo, et in terra, et super angelos, et super omnes homines, maior et sublimior est. Sed si uis scire quam magnus est Dominus, uade ad Sion, perge ad Ecclesiam, et ibi cognoscere poteris quam magnus est Dominus. Ibi enim eius magnitudo, eius uirtus et fortitudo, eius honor et gloria sine intermissione ab omnibus predicatur. Unde et subditur:

»Confiteantur nomini tuo magno et terribili, quoniam sanctum est.« Magnum quidem est nomen Christi, et terribile, et sanctum, ad cuius inuocationem mortui suscitantur, demonia fugantur, leprosi mundantur, et omnes languores et infirmitates sanantur;  quod nimirum semper et laudare et predicare debemus. Et hoc quare? »Quia honor regis iudicium diligit .« Honor autem regis laus est et predicatio. Qui igitur regem  sincero affectu in hac uita laudant et predicant, illi in iudicio non timebunt; non enim diligerent, si timerent. Sed quia dictum est quia »honor regis iudicium diligit,« confessio igitur facit, ut iudicium non timeamus, sed potius diligamus.

»Tu parasti equitatem, iudicium et iustitiam in Iacob tu fecisti  .« Tu, inquit, parasti et fecisti tale iudicium tuum, ut non solum equum, uerum etiam ipsa equitas iure dici debeat. Quis igitur non  diligit iudicium tuum, si tamen honorauit nomen tuum? Timeant illi qui tibi contrarii fuerunt, et nomen tuum blasphemauerunt. »Et iustitiam in Iacob tu fecisti.« Si de carnali Iacob intelligamus, qui Christi nomen sanctum et terribile quotidie blasphemare non cessat, ex parte in eum iustitia  facta est, quia ubique gentium dispersus est.

»Exaltate Dominum Deum nostrum.« Exaltate, inquit, predicate, et honorate eum, quia, ut modo diximus, honor regis iudicium diligit, et quicunque eum digne predicant, et honorant in iudicio mercedem et honorem suscipient. »Et adorate scabellum pedum eius, quoniam sanctum est.« Saluator noster et Deus, et homo est. Omnis autem homo, terra est. Terra uero scabellum Dei est: sic enim ipse Dominus ait: »Celum mihi sedes est, terra autem scabellum pedum meorum .« Debemus igitur adorare scabellum pedum eius, id est Saluatoris nostri humanitatem, quoniam sancta est, sicut ad uirginem angelus ait: »Spiritus sanctus superueniet in te, et uirtus Altissimi  obumbrabit tibi, ideoque quod nascetur ex te sanctum, uocabitur Filius Dei .« Ipse est enim quem adorauit Abraham, qui cum staret ad ilicem Mambre, uidit tres uiros uenientes ad se, et unum adorauit . Ipse est, cui Moyses, et Aaron seruierunt, et cuius nomen inuocauerunt. Unde subditur:

»Moyses et Aaron in sacerdotibus eius, et Samuel inter eos, qui inuocant nomen eius.« Moyses et Aaron, quantum ad litteram sacerdotes non fuerunt  ; tales tamen regale sacerdotium uocantur gens sancta, et populus acquisitionis. Sunt 511 igitur sacerdotes, etsi sacerdotis officio non fungantur, quicunque sacerdotalem et religiosam uitam agunt.

 »Inuocabant Dominum, et ipse exaudiebat eos, et in columna nubis loquebatur ad eos.« Isti, inquit, et ceteri omnes hunc Regem et Saluatorem nostrum, et non alium inuocabant, et ipse, et non alius exaudiebat eos. »Et in columna nubis loquebatur ad eos.« Tunc loquebatur in columna nubis, qui postea locuturus erat in columna carnis; prius nube, postea carne inuolutus  . Audiri quidem potuit, sed uideri non potuit. Miseri Iudei sola hec uobis sufficere possent, nisi littera uos deciperet et occideret. Adhuc uobis nubes opposita est, ne per illam eum uidere ualeatis. »Cecitas enim ex parte contigit in Isrel, ut uidentes non uideant, et audientes non intelligant .«

»Custodiebant testimonia eius, et precepta eius, que dederat illis.« Ipse est igitur, qui legem dedit, ipse est qui tabulas scripsit, et unus atque idem utriusque Testamenti auctor, et Dominus, et legislator esse credatur. Domine Deus noster, qui homo factus es, qui de uirgine natus es, qui crucifixus es,  qui a mortuis resurrexisti, celum ascendisti, et scabellum fieri uoluisti; tu, et non alius exaudiebas eos. »Deus, tu propitius fuisti illis.« Quis omnes illas propitiationes enumerare ualeat, quas illi populo Dominus fecit? uindicauit tamen peccata illorum Dominus in hac uita, ne eos perderet in alia. Et hoc est quod ait: »Et uindicans omnia studia eorum.« Tunc itaque maxime illis propitius erat, quando de eorum preuaricationibus uindictam sumebat.

»Exaltate Dominum Deum nostrum, et adorate in monte sancto eius, quoniam sanctus est Dominus Deus noster.« Audistis, quasi dicat, quis, qualis, quantus est Dominus Deus, noster uos eum exaltate, uos eum adorate, qui in monte sancto eius estis, qui eum cognoscitis et in Ecclesia habitatis. Quoniam  sanctus est Dominus Deus noster, qui propter uos et propter peccata uestra inter iniquos reputari uoluit.



PSALMUS XCIX. PSALMUS IN CONFESSIONE.

Totus iste psalmus ad letitiam pertinet, et nichil nisi leta et iucunda sonare uidetur. Unde in confessione, in hymnis semper, et laudibus, et gratiarum actione cantari debet  .

»Iubilate Deo, omnis terra.« Sepe iam diximus quia iubilatio ineffabile gaudium est, quod de superne felicitatis contemplatione in mente habetur. uult igitur Propheta, ut omnis terra Domino iubilet, et postpositis omnibus que in mundo sunt, solius Dei amare et desiderio teneatur seruire Deo in letitia.  Multi seruiunt Deo, sed non in letitia, quia non sponte, sed coacte id faciunt. Seruire autem in letitia docet nos Apostolus, ubi ait: »Gaudete in Domino semper; iterum dico, gaudete: modestia uestra nota sit omnibus hominibus. Dominus enim prope est .« Similiter et Propheta Ecclesiam hortatur dicens: »Letare, sterilis, que non paris; erumpe, et clama, que non parturis; quia multi filii deserte, magis quam eius, que habet uirum. .«

»Intrate in conspectu eius in exsultatione.« Si enim omnia quecunque sunt, in conspectu eius sunt, et nichil se ab eius oculis abscondere potest, ubi erant isti qui in conspectu eius intrare iubentur? Secundum quemdam modum et sunt, et non sunt in conspectu  eius. Non sunt illi, de quibus Dominus dicturus est: »Amen dico uobis, nescio uos .« Illi autem sunt in conspectu eius, qui digni sunt uisionis illius. Intrare itaque in conspectu eius, nichil aliud est, nisi hominem se preparare, super quem Dominus respicere dignetur. Omnia autem in exsultatione, in gaudio, et letitia spirituali fieri debent.

 »Scitote quod Dominus ipse est Deus.« Et unde hoc probas? »Quia ipse fecit nos, et non ipsi nos.« Solus igitur est Deus, qui omnia fecit, non autem illi qui ab hominibus facti sunt. De quibus scriptum est: »Simulacra gentium argentum, et aurum, opera manuum hominum.« Neque tu fecisti filium tuum, neque te fecit pater tuus, sed solus Deus fecit nos, et non ipsi fecimus nos. Quid ergo sumus?

»Nos autem populus eius, et oues pascue eius.« Ipse, inquit, est Deus, et Dominus, et Creator noster; nos autem populus eius sumus, ab ipso creati et facti, et de potestate diabolica liberati. Sumus 512 autem et oues pascue eius, quicunque audimus uocem eius. Sic enim ipse ait: »Oues mee uocem meam audiunt, et cognosco eas .« Hec est  illa pascua, de qua alibi ait: »In loco pascue ibi me collocauit ,« per quam utriusque Testamenti uolumina significantur.

»Intrate portas eius in confessione, atria eius in hymnis confessionum.« De portis celestis Ierusalem dicere uidetur, quoniam eos inuitat, qui in Ecclesia sunt. Et quoniam in istas iam intrauimus, ut in illas quoque intremus hortatur. In illas autem nisi in hymnis et confessionibus intrare non possumus. Primum itaque necesse est ut peccata nostra confiteamur  , et sic in hymnis confessionum ad eius atria perueniamus. Unde scriptum est: »Confitemini alterutrum peccata uestra, et orate pro inuicem, ut saluemini .« Et quoniam  non est pretiosa laus in ore peccatoris, peccatorum confessio illam confessionem precedere debet, que ad laudem pertinet et iubilationem. Et altera quidem confessio, et hic et ibi erit; altera uero ibi non erit; nullus enim ibi peccatum confitebitur, ubi peccatum nullum erit.

»Laudate nomen eius, quoniam suauis est Dominus, in eternum misericordia eius, et usque in seculum seculi ueritas eius.« Ista laus nullum finem habebit, quia et in Ecclesia, quanto tempore hic erit, postea in celesti Ierusalem de suauitate sua, de misericordia et ueritate sua in eternum, et in seculum seculi laudabitur Dominus. Unum idemque et laudare Dominum, et laudare nomen Domini.



PSALMUS C. PSALMUS IPSI DAuID.


Quando dicitur ipsi Dauid, de Saluatore nostro intelligi debet, cui in hoc psalmo Ecclesia loquitur, et de misericordia, et ueritate eum laudat  .

»Misericordiam et iudicium cantabo tibi, Domine.« Quinquagesimus psalmus totius misericordie plenus est; iste autem, qui centesimus est ad  iudicium exaltat, et in matutino omnes peccatores interficiendos esse dicit. Merito igitur Ecclesia et de misericordia eum laudat, atque iudicium ei predicat, in quo peccatores puniendos esse cognoscit. »Psallam, et intelligam in uia immaculata, quando uenies ad me.«---»Beati immaculati in uia, qui ambulant in lege Domini .« Et isti quidem bene psallunt, et uoce et opere psallunt; siquidem ambulando psallant. Et quod maius est, sic se psallere dicunt, ut intelligant quando Dominus ueniet ad eos. Illi enim qui dormiunt, non possunt cognoscere et intelligere quando ad eos Dominus ueniet. Qui uero uigilant et solliciti sunt, quasi incauti preueniri nequeunt. Hinc est enim quod Dominus ait: »uigilate, quia nescitis qua hora Dominus uester  uenturus sit .« Ideo enim uigilare debent, ut iudicem uenientem a longe uideant et cognoscant. Et hoc est quod modo dicit Ecclesia: psallam, et ita psallam ut intelligam et cognoscam quando uenies ad me. Non dormitabo, neque dormiam, sed uigilabo et cantabo, et sollicita ero ut te adhuc de longe uenientem sentiam et aspiciam. Hinc autem uitam suam et conuersationem suam in hoc mundo Ecclesia narrat, quatenus eius exemplo instruamur, qualiter nos quoque uiuere debeamus.

»Perambulabam in innocentia cordis mei, in medio domus mee  .« Perambulabam, inquit, mandatorum tuorum semitam, currendo, et custodiendo; de qua uidelicet semita Apostolus ait: »Bonum certamen certaui, cursum consummaui,  fidem seruaui .« Sed quomodo ambulabam? »In innocentia cordis mei.« Si innocentia fuerit in corde, non erit malitia in opere. »Ex corde enim exeunt, dicit Dominus, cogitationes male, homicidia, periuria, falsa testimonia, et cetera que coinquinant hominem. .« Ubi autem ambulauerit, audiamus. »In medio domus mee.« Domus Dei, uel totus Christianorum populus, uel mundus iste intelligi potest. Ecclesia uero, que hic loquitur, perfectiores quique intelligi debent. Hec autem ambulat in innocentia cordis sui, in medio domus Dei, quia bonis et malis, fidelibus et infidelibus bonum exemplum tribuit sue sancte et honeste conuersationis. Unde et Dominus ait: »Sic luceat  lux uestra coram hominibus, ut uideant opera uestra bona, et glorificent Patrem uestrum, qui in celis est .«

»Non proponebam ante oculos meos rem malam.« Proposuisset utique si uel ipsa faceret, uel facientibus consentiret. Sed hoc ipsa non fecit. Quid igitur fecit? 513 »Facientes, inquit, preuaricatores odiui. Et non adhesit mihi cor prauum.« Preuaricatores sunt, qui legem sibi impositam transeunt. Nobis autem hec lex imposita est, declinare a malo, et facere bonum. Sed quis est, qui in hoc mandato aliquando non offendat? Facientes igitur preuaricatores  eos intelligimus, qui nunquam ad penitentiam redeunt, sed omni tempore in malo opere perseuerant. Tales autem odio digni sunt, quia apud Deum damnati sunt. Et isti quidem cor prauum habent, cor peruersum et indomabile, quod sic in malitia induratum est, ut uerba uite recipere nequeat.

»Declinantes a me malignos non cognoscebam.« Maligni namque sunt, quicunque ab Ecclesia declinant, et qui eius uerba salutifera recipere fugiunt. Hos autem non cognoscit Ecclesia; sed quasi infideles, et penitus alienos, et extraneos habet, neque diuina sacramenta cum eis participat.

»Detrahentem aduersus proximum suum occulte, hunc persequebar.« Magnum peccatum est detractio, pro quo Ecclesia tantum commouetur, ut  ipsis detractoribus faciat persecutionem. Ecclesie autem persecutio, interdictis et excommunicationibus fit. Qui uero occulte detrahunt, non sine odio sunt, et tales quidem homicidis adnumerantur, Proximus autem noster omnis Christianus intelligitur, quia et frater noster est, et eiusdem Patris filius. Detrahere autem est de alicuius propria bonitate diminuere uelle.

»Superbo oculo, et insatiabili corde, cum hoc simul non edebam.« Bene autem superbos in oculo notauit, quia nusquam sic superbia deprehendi potest, sicut in oculis et superciliis eleuatis. Initium autem omnis peccati superbia est. De qua alibi dicitur: »Non ueniat mihi pes superbie ;« ipsa enim est, que angelos ipsos ruere fecit.  In corde uero insatiabili, auari designantur, et uidetur definitionem pro definito posuisse. Auarus enim est, qui corde insatiabilis est. Precepit autem Apostolus cum eiusmodi nec cibum sumere. Tales igitur a Christi corpore iustissime separantur.

»Oculi mei super fideles terre, ut sedeant hi mecum.« Illos, quasi dicat, a me repellebam et separabam; fideles uero misericorditer respiciebam, mihique sociabam. Fideles terre, illi sunt, quicunque in Ecclesia fidem catholicam tenent, et fideliter Deo seruiunt. Tales igitur uult Ecclesia ut sedeant et secum habitent, et iudicent secum. »Ambulans in uia immaculata, hic mihi ministrabat.« Ministri Ecclesie episcopi sunt et sacerdotes. Ipse quoque  Dominus se ministrum esse ostendens, ait: »Non ueni ministrari, sed ministrare .« Tales ergo ad ministrandum elegit Ecclesia, qui immaculati et sine crimine sunt. Unde et uasa altaris de auro purissimo esse iubentur, et nullum aliud uas ministrat altari, nisi illa que sunt de purissimo auro.

»Non habitabit in medio domus mee, qui facit superbiam.« In nomine superbie omnia uitia et peccata continentur. Sed hoc de illa superbia intelligitur, que ad tantam contumaciam peruenit, ut penitus se humiliare, et ad penitentiam redire contemnat.  Hec autem malignorum spirituum propria est; unde Apostolus ait: »Tentatio uos non apprehendat, nisi humana .«---»Qui loquitur iniqua, non direxit in conspectu oculorum meorum.« Hec autem specialiter de hereticis dicere uidetur, qui neque se ipsos, neque alios in Ecclesiam dirigunt; sed quoscunque possunt, ab ea diuertunt.

»In matutino interficiebam omnes peccatores terre  .« Ideo Ecclesia, ut superius ostensum est, preuaricatores superbos, auaros, malignos, detractores et fallaces a se repellebat, eorumque consortia fugiebat, quia omnes tales apud Deum condemnatos esse uidebat. Unde etiam omnes peccatores se in matutino interfecisse dicit, quia eos in  iudicio damnandos et interficiendos esse iudicauit. Sic igitur sua sententia iam Ecclesia damnauit et interfecit omnes illos, quos in iudicio damnandos esse cognouit. Iste locutionis modus in diuina pagina sepe inuenitur. Unde et Moyses de leprosis scribens, precipit sacerdoti ut recludat eos septem diebus, et si uiderit lepram creuisse, contaminabit eos . Quid est contaminabit eos, nisi contaminatos esse iudicabit? Matutinum autem uocatur dies ille, quia huius seculi finis et alterius initium erit. Hoc, inquit Ecclesia, ideo faciebam, »ut disperdam de ciuitate Domini,« id est de celesti Ierusalem, »omnes operantes iniquitatem,« per quos eos intelligimus, qui in malitia perseuerant. Quid est autem, ut disperdam, nisi ut disperdendos esse  ostendam?



514 PSALMUS CI. ORATIO PAUPERIS CUM ANXIATUS FUERIT, ET CORAM DOMINO EFFUDERIT PRECEM SUAM.

Hic titulus planus est, nec indiget expositione. Omnis autem homo in eo pauper est, in quo alieno indiget seruitio. Est igitur hec oratio omnium illorum, qui in suis necessitatibus diuinum auxilium implorant.

»Domine, exaudi orationem meam, et clamor meus ad te perueniat. Ne auertas faciem tuam a me. In quacunque die tribulor, inclina ad me aurem tuam; in quacunque die inuocauero te, uelociter exaudi me.« Pauperes isti, qui hic loquuntur,  illi sunt qui sua sponte pauperes fiunt, et qui relictis omnibus secuti sunt Dominum. De quibus Apostolus ait: »Tanquam nichil habentes, et omnia possidentes .« Quanta autem instantia, quo mentis affectu, qua animi deuotione Deum  orare debeamus, ipsi nos docent; dum eadem iterantes et replicantes, unum idemque toties dicunt. Tale esse uidetur, quando iterum, iterumque et multoties dicimus »Kyrie eleison.« Orationes autem non tantum compositione, quantum mentis affectu Domino placent.

»Quia defecerunt, sicut fumus, dies mei, et ossa mea sicut in frixorio confrixa sunt  .« Immortales facti sumus, sed propter peccatum primi parentis ad tantam dierum breuitatem deuenimus, ut dies nostri non immerito fumo comparentur, quoniam lacrymis, et caligine, omnique amaritudine cito deficiunt. »Et ossa mea sicut in frixorio confrixa sunt.« Hoc enim et secundum litteram plerumque sanctis contingit; quia et spontanea afflictione et calamitate  aliunde superueniente, supra modum exuruntur et cruciantur. Possumus autem per ossa Ecclesie, ipsos apostolos aliosque fortiores intelligere, qui non minores cruciatus passi sunt, quam si in frixorio confrixi fuissent.

»Percussus sum sicut fenum, et aruit cor meum.« uere fenum est populus, »exsiccatum est fenum, et cecidit flos .« Omnes homines quasi fenum percutiuntur, et percussi moriuntur, et mox omni uiriditate, omni flore et letitia destituti deficiunt, et arescunt, et in puluerem puluis conuertitur. Cum enim ipsum cor, in quo tota uita erat, arescere dicat, satis aliorum membrorum miseriam innotescit. Hoc autem cur sibi contingat, audiamus.

 »Quia oblitus sum, inquit, comedere panem meum.« Adhuc omnes homines primi parentis exempla sequuntur, qui, cum omnibus diuitiis abundaret, illius panis qui sibi ad edendnm fuerat concessus oblitus, ad lignum uetitum accessit, et cibum sibi interdictum comedit. Sic et nos ea que nobis interdicta sunt libentius audimus et agimus, quam ea quibus anime uiuunt, et sine quibus uiuere nequeunt. Tunc enim panem suum anima comedit, quando ea facit, quibus ad uitam ducatur eternam.

»A uoce gemitus mei adheserunt ossa mea carni mee.« Quid enim homo sic percussus et uulneratus, nisi dolere et gemere potuit? A uoce autem  tanti gemitus, et ossa et caro sibi coniuncta sunt, quia communem dolorem utraque senserunt. Quid enim ossa Ecclesie, nisi fortiores quosque significant? Caro uero molliores et imperfectiores designat. Omnes ergo et perfecti et imperfecti in hoc sibi coniuncti  sunt, quia in carnis passionibus, in gemitu et dolore, et in ipsa morte non differunt, ac per hoc alii pelicano, alii nycticoraci, alii uero passeri similes sunt, ut uix tante infirmitati succurrere possint. Et hoc est quod ait:

»Similis factus sum pelicano in solitudine et factus sum sicut nycticorax in domicilio, uigilaui, et factus sum sicut passer solitarius in tecto.« Elias et Ioannes Baptista, Antonius, Hilarion et beatus Benedictus sint nobis in exemplum, qui, ad pelicani similitudinem, hominum conuersationem fugientes solitariam uitam elegerunt. Pelicanus quedam auis est ad ciconie quantitatem, que solitudine nimium delectata, tantam cibi penuriam patitur, ut uix ossibus hereat  . Tales igitur fuerunt  isti uiri religiosi, de quibus modo diximus, quos tanta millia hominum usque hodie imitantur, ut muri celestis Ierusalem ex his maxime construi uideantur. De talibus autem Ieremias loquitur dicens: »Bonum erit homini cum portauerit iugum ab adolescentia sua; 515 sedebit solitarius, et tacebit .« Potest etiam homo in ciuitate solitarius esse, si non implicat se negotiis secularibus, si uigiliis, ieiuniis, lectionibus et orationibus uacat. Nycticorax uero, que et noctua uocatur, satis nobis nota est, que non in die, sed in nocte apparet, totamque noctem cantu qualicunque et uigiliis agit. Huic autem uir iustus assimilatur, qui factus uelut nycticorax in domicilio, sui uidelicet corporis sublimitate se uigilasse dicit.  Et tale est ac diceret: »Factus sum ueluti nycticorax in domicilio;« in eo uidelicet, quia uigilaui. Sole igitur uigilie hanc inter eos similitudinem faciunt; illius quidem uigilie sunt in supercilio domorum, huius uigilie sunt in supercilio oculorum. De talibus autem uigiliis Dominus ait: »uigilate, quia nescitis diem, neque horam .« Itemque: »uigilate et orate, ne intretis in tentationem .« Et Apostolus: »uigilate, inquit, et orate, state in fide, uiriliter agite, et confortamini in Domino, omnia uestra in caritate fiant .« Bene igitur uigilat, qui in bono opere perseuerat. Utinam omnes sic uigilemus, et sic noctuis similes simus, ut in huius uite caliginosa nocte  non dormiamus, sed bonis operibus insistamus, »Et factus sum sicut passer unicus in edificio.« Ad magnam humilitatem spectat, quod se passeri comparari uoluit. Passer enim, et corpore et pretio parua auis est; sicut in Euangelio Dominus ait: »Nonne duo passeres ueneunt dipondio?«  Legerat iste qui tantum se humiliat quia »omnis qui se exaltat humiliabitur, et qui se humiliat exaltabitur .« Deponit enim  Dominus potentes de sede, et exaltat humiles. Et non tantum passerem se esse dicit, sed unicum quoque ac singularem, cui familia nulla sit, nulle diuitie, et qui cibo egeat quotidiano. Est autem in edificio, qui ab Ecclesia non separatur  . Aliter autem hec exposita sunt in illa expositione, quam super aliam psalmorum translationem feci, que qui audire uoluerit, ibi legere et cognoscere poterit.

»Tota die exprobrabant me inimici mei, et qui me laudabant, aduersus me iurabant.« Semper uiri sancti inimicos et aduersarios habent; nunquam desunt qui eis insidientur, et de eis male loquantur. Et plerumque fit ut qui prius eos laudauerant, postea inuidia ducti contra eos conspirantes, eos persequantur. Hoc enim ipsi Saluatori nostro, et apostolis  accidisse legimus. Neque nobis deessent exempla, si plura ponere placuisset.

»Quia cinerem sicut panem manducabam, et potum meum cum fletu temperabam.« Ideo, inquit, exprobrabant me inimici mei, mihique detrahebant, quia omnes suscipiebam et ipsos idololatras ad penitentiam conuersos mihi sociabam. Quod enim interest inter cinerem et panem, hoc interest inter peccatores et sanctos. Tunc enim beatus Petrus apostolus cinerem sicut panem manducare iussus est, quando linteum immundis animalibus plenum sibi ostensum est: atque desuper Dominum dicentem audiuit: »Macta, et manduca .« Potum autem cum fletu temperabant, quia tales homines, lugentes et flentes sibi in conuiuio sociabant.  Hinc est enim quod Saluatori nostro Iudei detrahentes dicebant: »Quare cum publicanis et peccatoribus manducat et bibit magister uester?«  Hinc est quod Pharisei pro Zacheo murmurabant, quod ad hominem peccatorem diuertisset . Similiter autem et ille qui dicebat: »Hic si esset propheta, sciret utique qualis esset hec mulier que tangit eum, quia peccatrix est .«

»A facie ire indignationis tue, quia eleuans allisisti me.« Propter iram tuam, quasi dicat, et indignationem tuam, omnia que superius dicta sunt mihi accidisse non dubito. Quia in ipso primordio mee creationis multum exaltans et eleuans, et ad  tui imaginem et similitudinem me formans, propter inobedientiam meam merito allisisti me, et de immortali mortis legibus me subiecisti, qui ita a te creatus fueram, ut nisi peccassem, neque mortem, neque carnis miserias et passiones aliquando sensissem.

»Dies mei sicut umbra declinauerunt, et ego sicut fenum arui.« Ab eo, inquit, tempore, ex quo eleuans, allisisti me, dies mei sicut umbra declinauerunt,  et sub omni celeritate transierunt, et ego sicut fenum, uiriditate et floris pulchritudine amissa, et arui, et factus de puluere in puluerem redii Transeunt preterea dies nostri sicut umbra, si opera nostra ueritatis tantum similitudinem imitentur, et non ipsam teneant ueritatem.

»Tu autem, Domine, in eternum permanes, et memoriale tuum in seculum seculi.« Dies, inquit, nostri cito deficiunt; sed tu, Domine, manes in eternum, in quo uiuunt et permanent omnia, etiam si defecisse uideantur. In te igitur firma est spes nostra, et non ex toto deficiamus, quamuis deficere uideamur. Manet itaque memoriale tuum in seculum seculi, quia memoria tui nunquam deficiet in sanctis tuis.

 »Tu exsurgens misereberis Sion, quia uenit tempus miserendi eius.« Sion ipsa est que hec omnia loquitur Ecclesia 516 Dei. Quotidie autem exsurgit Dominus in adiutorium, et quotidie miseretur Ecclesie sue. »Quia uenit tempus miserendi eius.« Ex quo pro ea passus est Saluator eius. Unde et Apostolus ait: »Ecce nunc tempus acceptabile, ecce nunc dies salutis .«

»Quia bene placitum habuerunt serui tui, lapides eius, et terre eius miserebuntur.« Isti serui apostoli sunt, et ceteri, qui eius ciuitatis muros edificant. Dignum est ergo ut hanc ciuitatem Dominus diligat, eiusque misereatur, cuius muri ex tam pretiosis lapidibus facti sunt, ut ipsius eius opificibus placeant, non solum murorum lapides, sed tota  terra cum suis pertinentiis eis placere monstrantur. Isti sunt illi lapides, de quibus dicitur: »Lapides uiui uoluuntur super terram  ,« per quos uiri sancti et catholici significantur.

»Quoniam edificauit Dominus Sion, et uidebitur in maiestate sua.« Unde edificauit, nisi ex lapidibus, quos ex gentibus collegerunt? Sed ubi uidebitur in maiestate sua, nisi in hac Sion ciuitate sua? Hic enim cognoscitur Dominus, et excelsus ab omnibus predicatur.

»Et respexit in orationes pauperum, et non spreuit preces eorum.« Bene autem hic dicitur, quia respexit Dominus in orationes pauperum, quoniam iste Psalmus titulatur Oratio pauperum. Pauperes  autem sunt omnes sancti, quia nullam spem habent in incerto diuitiarum, sunt autem diuites diuitiis spiritualibus, quas nemo illis subripere ualet.

»Scribantur hec.« Et quare scribantur? »In generatione altera.« Et hoc quare? »Et populus qui creabitur laudabit Dominum.« Si enim scripta non fuissent, ad nos usque non uenissent, sed iam longo tempore oblita fuissent. Profuerunt igitur que scripta sunt, quia in ipsis, et per ipsa laudatur, et predicatur Dominus in hac altera generatione,  et in hoc altero populo, qui postea creatus et baptizatus est.

»Quoniam prospexit de excelso sancto suo, Dominus de celo in terram prospexit.« Ad quid? »Ut audiret gemitus uinculatorum, et soluat filios interemptorum.« Digna causa, quare Dominum laudare debemus, »quia prospexit de excelso sancto suo,« de illo eminentissimo secretario maiestatis sue, et eorum gemitus audiret, qui pro eius nomine ligati in carcere tenebantur, et eosdem ipsos solueret, illorum uidelicet filios, qui pro eo interempti sunt. Et reuera dignum erat ut tantorum parentum filii eorum gratia soluerentur, qui si soluti non essent, quomodo nomen eius et laus eius in Sion et in Ierusalem nuntiari potuisset? Et hoc est  quod ait.

»Ut annuntietur in Sion nomen Domini, et laus eius in Ierusalem.« Sion et Ierusalem sancta est Ecclesia, in qua ab iis qui soluti sunt, et de laqueis diaboli liberati nomen Domini, et laus eius quotidie predicatur.

»In conueniendo populos in unum  , et regna, ut seruiant Domino.« Tunc, quasi dicat, nomen Domini, et laus eius instantius predicanda est, quando multus populus conuenit in unum ad audiendum uerbum, et Domino seruiendum. Hinc igitur et nos admonendi sumus: ut in magnis festiuitatibus, quando multus populus ad ecclesiam conuenit, Deum laudemus, et eius magnalia predicemus.

 »Respondit ei in uia uirtutis sue; paucitatem dierum meorum nuntia mihi.« Legitur in Euangelio, quia egressus de templo dixit iehsu discipulis suis: »uidetis has structuras, et hos magnos lapides? Amen dico uobis, non remanebit hic lapis super lapidem, qui non destruatur .« Et cum sederet in monte Oliueti, responderunt discipuli eius: »Dic nobis, quando hec erunt, et quod signum aduentus tui .« Hoc est igitur quod hec sequens Ecclesia iam in generatione altera loquitur de primitiua Ecclesia: cum, inquit, Dominus esset in uia uirtutis sue, et signis multis, atque miraculis suam potentiam et uirtutem populis reuelaret; tunc respondit ei primitiua Ecclesia,  cetus uidelicet apostolicus: »paucitatem dierum meorum, Domine, nuntia mihi:«---»et si in tempore hoc restitues regnum Isrel ,« ne celaueris nobis. Putabant enim in illis uerbis Dominicis significari mundi finem proxime adfuturum. Unde et Dominus ait: »Cum audieritis prelia et seditiones, nolite terreri, oportet primum hec fieri, sed nondum statim finis .«

»Et ne reuoces me in dimidio dierum meorum, in seculum seculi anni tui.« Hec quoque uel  dicere, uel cogitare tunc temporis apostoli potuerunt, quamuis in Euangelio non inueniantur. Scribit enim multoties Propheta non minus cogitationes hominum, quam locutiones. Rogabant igitur siue pro se ipsis, siue pro ciuitate Ierusalem, siue pro mundo uniuerso, ut non reuocarentur in dimidio dierum suorum, quia nondum tantum uixerant, quantum uiuere sperabant. Illi enim sunt dies nostri, quos non diuina prouidentia, sed nos ipsi nobis promittimus, 517 et constituimus. Unde est illud: »uiri sanguinum et dolosi non dimidiabunt dies suos .« Dicat igitur: »Et ne reuoces me in dimidio dierum meorum;« quia in potestate tua est, quemcunque uolueris, terminum constituere; quoniam omnes anni tui sunt, omnesque tue obediunt  uoluntati. Et hoc probat, quoniam omnes anni sui sunt, et terra, et celi sui sunt, quia ipse omnia fecit. Hoc est enim quod ait:

»Initio terram tu fundasti, Domine, et opera manuum tuarum sunt celi.« Siue dicatur: »In principio fecit Deus celum et terram;« siue dicatur: »In principio fecit Deus terram, et celum,« nulla differentia est. Non enim quia prius dicitur, ideo prius uel posterius aliquid est; quoniam sicut scriptum est: »qui manet in eternum creauit omnia simul  .«

»Ipsi peribunt, tu autem permanebis, et omnes ut uestimentum ueterascent.« Sic enim in Euangelio Dominus ait: »Celum et terra transibunt, uerba autem mea non transibunt .«  Transibunt autem, quia de hac specie, in qua modo sunt, in aliam mutabuntur. Erit enim, sicut scriptum est: »Celum nouum, et terra noua ;« et illi celi, qui superiores sunt, mutabuntur in melius.

»Tu autem idem ipse es, et anni tui non deficient.« Omnis, quasi dicat, creatura aliquo modo mutabilis est, et in eo quod mutabilis est, id quod fuerat quodammodo periisse uidetur. Sed tu omnino immutabilis es, et semper idem ipse es, nichilque aliud esse potes, nisi id quod es. »Et anni tui non deficient.« Non ergo fient illi anni solari circuitione, sed alio quodam modo nobis nondum reuelato.

 »Filii seruorum tuorum inhabitabunt ibi.« Ubi? In illis celis in melius commutatis.

»Et semen eorum in seculum seculi dirigetur.« Semen et filii idem significant, per quos omnes illos intelligimus, qui sanctos imitantur. Et isti quidem ideo habitabunt ibi, quia quanto tempore in hac uita sunt, per omnia secula diriguntur, et semper in melius proficientes, et a uia ueritatis nunquam aberrantes, eos per omnia imitantur, quorum filii esse dicuntur.



PSALMUS CII. LAUS DAuID.


Quid significet Psalmus Dauid sepe dictum est.

»Benedic, anima mea, Dominum, et omnia interiora mea nomen sanctum eius.« In illis psalmis hortatur Dauid omnes alios homines ut Deum laudent et benedicant, nunc uero seipsum hortatur, et animam suam et omnia interiora sua. Qua in re quantum Dominum diligat, quantum ei adherere, seruire et obedire desideret, apertissime ostendit. »Benedic, inquit, anima mea, Dominum,« quia tu es que facta fuisti ad imaginem et similitudinem eius, quam uidelicet imaginem et pulchritudinem, nisi per ipsum recuperare uales. »Et omnia interiora mea« benedicant »nomen sanctum eius  .«  Nomen eius Filius est, quia per ipsum et Patrem agnoscimus et eumdem ipsum. Tolle nomen, et rei cognitio periit. Merito igitur Filius et nomen, et cognitio Patris dicitur, quia per ipsum cognoscitur Pater. »Nemo enim nouit Patrem nisi Filius, et cui uoluerit Filius reuelare .« Quando uis cognoscere aliquem, nomen queris, similiter si uis cognoscere Patrem, Filium respice. Audi ipsum dicentem: »Qui uidet me, uidet et Patrem .« Nos hoc facimus ut Deus habeat nomen; quia aliter eum cognoscere et inuocare non possumus. Quod si aliter eum cognoscere non possumus, ipse est nomen eius, per quem eum cognoscimus. Sed per quem cognoscimus eum, nisi per uerbum, per sermonem, per sapientiam et ueritatem? Nihil cognoscitur  nisi per hec et hec omnia Filius est. Per Filium igitur cognoscimus Patrem. Et ergo Filius nomen Patris. De hoc autem nomine dicit modo Propheta, ut omnia interiora eius benedicant nomen sanctum eius.

»Benedic, anima mea, Dominum, et noli obliuisci omnes retributiones eius.« Quenam iste retributiones sint, audiamus: »Qui propitius fuit omnibus iniquitatibus tuis; qui sanat omnes languores tuos, qui redimit de interitu uitam tuam; qui satiat in bonis desiderium tuum; qui coronat te in miseratione et miserationibus, renouabitur sicut aquile iuuentus tua.« Magne sunt iste retributiones et tam magne, ut eas nunquam obliuisci debeamus.  Factus est enim Dominus propitius omnibus iniquitatibus nostris. Quia non solum originale peccatum, sed simul cum eo omnia alia suo sanguine deleuit. Et hoc est quod dicit: »Qui sanat 518 omnes languores nostros;« omnes quidem, quia nullum ad sanandum relinquit. Anime loquitur, et de eius languoribus dicit. Redemit autem de interitu uitam eius: quod fieri non posset, nisi prius eius peccata dimisisset. Satiauit quoque in bonis desiderium eius, quia firmissimam spem sibi tribuit  eterne felicitatis. Unde Apostolus ait: »Spe enim salui facti sumus .« Coronat autem eam in miseratione et misericordia; quia ipse qui dat coronam, idem ipse dedit uictoriam; neque uincere potuisset, nisi eius auxilium adfuisset  .

»Renouabitur sicut aquile iuuentus tua.« De resurrectione dicere uidetur; quando ad antiquam dignitatem homo ex toto renouabitur. Dicitur autem de aquila, quia ad ultimam ueniens senectutem, iterum iuuenescit et renouatur. Cui assertioni locus iste maximam tribuit auctoritatem. Quod si semel aut multoties fiat, dubitari potest.

»Faciens misericordiam Dominus, et iudicium omnibus iniuriam patientibus. Notas fecit uias suas Moysi, filiis Isrel uoluntates suas.« Cum  enim Dominus, et misericordiam, et iudicium faciat omnibus qui pro eius nomine iniuriam patiuntur, maxime tamen hoc in Moyse, et filiis Isrel manifestum apparuit. Loquebatur Dominus cum eis quasi uir cum amico suo, et tam mira et stupenda inter eos operatus est, ut incredibilia esse uideantur his qui Deo omnia possibilia esse non credunt.

»Misericors et miserator Dominus, patiens et multum misericors: non in finem irascetur, neque in eternum indignabitur.« Magnam spem, magnamque consolationem omnes peccatores ex his uerbis percipere possunt, quibus tam immensa omnipotentis Dei misericordia predicatur. Irascetur, quasi dicat, sed non in finem; indignabitur, sed non in perpetuum: quacunque hora peccator  conuersus fuerit, saluus erit.

»Non secundum peccata nostra fecit nobis, neque secundum iniquitates nostras retribuit nobis.« Ex preteritis, quasi dicat, futura cognoscimus. Multoties eum offendimus, multoties ad iracundiam eum prouocauimus, ipse autem, non secundum peccata nostra fecit nobis; quod si fecisset, diu est ex quo nos funditus perdidisset.

»Quia secundum altitudinem celi a terra confirmauit Dominus misericordiam suam super timentes eum.« Iniquitates uero quantum elongauerunt? »Quantum distat oriens ab occasu, elongauit a nobis iniquitates nostras.« uidemus itaque, quia et misericordia immensa est, et iniquitates in  immensum a nobis separate sunt. Demus igitur operam ut misericordia ulterius a nobis non recedat, et iniquitates ulterius ad nos non accedant. Tanta est misericordia, ut hominem de terra trahat in celum, sic elongate sunt iniquitates, ut ex toto mortue, et omnino non esse credantur. ualde igitur cauendum est, ne forte pro eis alie oriantur.

»Sicut miseretur pater filiis, ita misericors est Dominus timentibus se  .« Nobilis comparatio  ad immense misericordie declarationem. Sed audiamus modo compatientis affectum, quem tanta misericordia consequitur. »Quia ipse, inquit, scit figmentum nostrum.« Ipse scit de qua fragili materia facti sumus; quia »ipse fecit nos, et non ipsi nos .« Et ideo parcit piissimus pater tante natorum fragilitati. Unde et subditur:

»Memento, Domine, quod puluis sumus; homo sicut fenum dies eius, et sicut flos agri, ita efflorebit  .« Ecce de qua materia homo factus est; ecce quam labilis et fragilis est. Quid puluere uilius? Quid flore debilius? Sic homo est, et sic sunt dies eius, sicut fenum, quod sub una hora et floret et uiriditatem amittit. Et hoc probat.

»Quia spiritus pertransit ab eo, et non erit, et  non cognoscet amplius locum suum.« uidemus enim quia sub uno momento et est homo, et non est homo, quoniam quandiu spiritus in eo est, homo est; statim autem ut ab eo recedit, homo non est. »Et non cognoscet amplius locum suum;« imo iam non suum, quia cum spiritu et locum et cetera perdit. Postquam homo moritur, nichil habet in hoc mundo, in alio uero  sola illis tormenta restant.

»Misericordia autem Domini a seculo est, et usque in seculum seculi super timentes eum.« Hec est igitur que neque post mortem deserit; hec est quam homo, sed bonus homo, semper habebit.

»Et iustitia eius super filios filiorum, custodientibus  testamentum eius, et memoria retinentibus mandata eius, ut faciant ea.« Et similiter post mortem manet omnibus illis, qui Dei testamentum et mandata custodiunt. Quid enim prodest memoria retinere, nisi et opere ea faciamus? Alii igitur sola misericordia, alii iustitia et misericordia: sine misericordia nemo saluatur.

519 »Dominus in celo parauit sedem suam, et regnum eius omnibus dominabitur.« Post multas misericordias, quas seruis suis Dominus fecit, ostendit etiam quo in loco simul cum eis habitare debeat. Ibi enim parauit sedem suam, ubi uidentibus discipulis gloriosus ascendit post passionem suam. Omnium dominabitur regnum eius, quia nulla gens est,  nulla potestas, uel altitudo, que ab Ecclesia non iudicetur.

»Benedicite Dominum, omnes angeli eius, potentes uirtute, qui facitis uerbum eius ad audiendam uocem sermonum eius.« Prius animam suam inuitauit, nunc autem ipsos angelos, et omnem creaturam inuitat ad laudandum et benedicendum Dominum. Possumus autem per angelos, qui nuntii interpretantur, omnes iilos intelligere qui euangelizandi  officium habent, inter quos apostoli obtinent principatum; nam et isti potentes sunt in uirtute, et uerbum eius audiunt, et predicant et faciunt.

»Benedicite Dominum, omnes uirtutes eius, ministri eius, qui facitis uoluntatem eius.« Et hoc quidem sanctis conuenire potest, per quos tantas uirtutes operatus est Dominus, ut non immerito eius uirtutes dicantur.

»Benedicite Dominum, omnia opera eius.« Omnia opera eius benedicunt Dominum, que tam sapienter et mirabiliter facta sunt, ut in omnibus benedicatur Dominus. »In omni loco dominationis eius benedic, anima mea, Dominum.« Sed nullus locus est, qui non sit dominationis eius. In omni igitur loco benedic,  anima mea, Dominum. Et sicut iste psalmus non finitur, ita et benedictio non finiatur.



PSALMUS CIII. PSALMUS IPSI DAuID.

Hunc psalmum facit Dauid ipsi Dauid, id est Saluatori nostro. Ipsi uidelicet qui omnia fecit, qui mundum redemit, qui a mortuis resurrexit et celos ascendit: »qui ponit nubem ascensum suum, et ambulat super pennas uentorum  .«

»Benedic, anima mea, Dominum.« Seipsum hortatur ad benedicendum, ut omnes alii eum sequantur, et sicut ipse facit, similiter faciant. Optimus magister, qui non solum uerbis, sed ipsa quoque actione discipulos instruit, »Domine Deus meus, magnificatus es uehementer.« Deus, qui naturaliter  magnus est, apostolica predicatione uehementer magnificatus est, quia tantus in Ecclesia predicatur et creditur, quantus est.

»Confessionem et decorem induisti.« Induit Dominus confessionem, quia non solum laudatur ab omnibus, uerum etiam sic ipse laude uestitus et circumdatus est, ut ab eo separari non possit. Pulchra uestis et bene composita, sine qua cetera ornamenta non placent. Quid enim placeret, nisi quod laudabile est? Sed quis dicere ualeat quantum, qualemque decorem in sua resurrectione induerit Dominus, cum de sanctis eius dicatur; quia »fulgebunt sicut sol in regno Dei .« Unde subditur, »amictus lumen, sicut uestimentum.« Hec sunt igitur ornamenta  Saluatoris nostri, confessio, decor, lumen, caritas, pulchritudo. His adde immortalitatem, potentiam, fortitudinem, ceterasque uirtutes. Et hoc quidem est indumentum confessionis, quo nunc in hoc psalmo induitur Dominus.

»Extendens celum sicut pellem, qui tegis in aquis superiora eius.« In hoc autem docet nos  Propheta, quod facile sine ulla difficultate ipsos celos fecerit Deus, et ad magnam illius laudem et gloriam spectat, quod ipsum opus maximum et principale sine labore fecisse narratur. De aquis autem, quibus celum legitur, sic in alio loco scriptum habemus. »Et aque, que super celos sunt, laudent nomen Domini .« Itemque: »Et diuisit aquas, que erant super firmamentum ab his que erant sub firmamento .« Possumus autem per celos apostolos intelligere, quos quasi pelles Dominus extendit, quia uinarios utres fecit. Isti sunt illi utres noui, de quibus in Euangelio Dominus ait: »Nemo ponit uinum nouum in utres ueteres, sed in utres nouos ponit uinum nouum .« Hoc uino multi inebriati terrenorum  omnium obliuiscuntur. Horum uero superiora prophete sunt, qui non uino, sed aquis teguntur. Bene autem tegi dicuntur, ut non intus iste aque, sed foris esse monstrentur; quia multoties prophete nec ab ipsis prophetis intelliguntur.

»Qui ponis nubem ascensum tuum, qui ambulas super pennas uentorum.« Hoc est enim quod in Euangelio de Domino dicitur. Quia, »uidentibus discipulis eleuatus est, et nubes suscepit eum ab oculis eorum .« Ambulauit autem super pennas uentorum, quia nulli uenti in illam altitudinem ascendere possunt. Hic autem nullam aliam expositionem querere debemus, 520 ne forte huic tam uerissime et clarissime expositioni iniuriam facere uideamur  .

 »Qui facis angelos tuos spiritus, et ministros tuos ignem urentem.« Quia enim angeli nuntii interpretantur, illi qui naturaliter spiritus sunt, angeli fiunt quando mittuntur. Tanta est igitur potentia Christi, ut quando uult, de spiritibus angelos faciat, et ipsos Seraphim, qui ardentes uel incendentes interpretantur, ad id quod uoluerit ministrandum mittat. Hoc est enim quod dicit, »et ministros tuos ignem urentem.« Sic enim dicit Isaias propheta: quia »misit Dominus unum de Seraphim, qui cum carbone tetigit labia eius .« Si autem per conuersationem dicamus, quod angelos, et ministros suos spiritus, et ignem urentem Dominus faciat, non erit inconueniens. Angeli uero et ministri  et rectores Ecclesie sunt, qui et spiritus et ignis non inconuenienter dici possunt.

»Qui fundasti terram super stabilitatem eius.« Si ad litteram intelligatur, manifestum est. Que tamen sit eius stabilitas, nisi sola uirtus et potentia Dei sciri non potest. »Non inclinabitur in seculum seculi.« Hec uerba uerissima sunt, quia ille qui  loquitur mentiri non potest. Per terram autem, Ecclesiam intelligimus, cuius fundamentum et stabilitas Christus est; et quia supra firmam petram, sicut Dominus ait, fundata est, non inclinabitur in seculum seculi. Et de hoc quidem fundamento dicit Apostolus: »Fundamentum aliud nemo potest ponere, preter id quod positum est, quod est Christus iehsu .«

»Abyssus sicut pallium amictus eius.« Est autem abyssus aquarum immensa profunditas: aque uero multe, sicut scriptum est, populi multi. Terra uero Ecclesiam significat. Sic igitur aliquando abyssus, id est seuiens populorum multitudo totam Ecclesiam operiebat, sicut pallium totum illud operit cui superponitur. Unde et subditur: »Super montes stabunt  aque.« Quid per montes, nisi apostolos Ecclesieque doctores intelligamus? Super hos autem stabant aque, quia tam prelatos quam subditos affligebant. uidemus enim usque hodie non solum Ecclesiam, uerum etiam ipsos episcopos hanc abyssi uiolentiam sustinere.

»Ab increpatione tua fugient, a uoce tonitrui tui formidabunt.« Fugiebant autem multoties aque iste, de quibus loquimur, ab increpatione Dei, quia signis, et miraculis et apostolorum predicatione populi perterriti ad fidem Christi conuertebantur. In uoce namque tonitrui, apostolorum predicatio significatur.

»Ascendunt montes, et descendunt campi in locum quem fundasti eis.« Isti sunt illi montes de  quibus modo diximus: »Super montes stabunt aque.« Aquis autem fugientibus, isti ascendunt, quia, cessante persecutione, Ecclesie predicatores eleuantur, honorantur, et a populis uenerantur. Campi uero descendunt, quia omnis ecclesiastica multitudo sub eorum pedibus se humiliat. Sicut enim campi subiacent montibus, ita episcopis et sacerdotibus omnes Christiani subiacere debent. Hinc est enim, quod illi prelati, et isti subiecti uocantur. Illi in suum locum ascendunt, et isti in suum locum descendunt; quia illi primum, et isti secundum locum in Ecclesia tenent. »Terminum posuisti eis, quem non transgredientur, nec conuertentur operire terram.« Terminum posuit Dominus supradictis  aquis que et terram et montes occupauerant, quem transgredi non licet, quia non amplius possunt mali contra Ecclesiam, nisi quantum Dominus eis facere permittit. Hinc est enim quod alibi dicitur: »Quis conclusit ostiis mare?«  »Circumdedi illud terminis meis, et posui uectem et ostia, et dixi: Usque huc uenies, et non procedes amplius: et hic confringes tumentes fluctus tuos .«

»Qui emittis fontes in conuallibus, inter medium montium pertransibunt aque.« Iste sunt ille conualles de quibus alibi dicitur: »Et conualles abundabunt frumento ;« per quas singulas Ecclesias intelligimus, que in humilitate et simplicitate fructum boni operis abundanter Domino  reddunt. He autem irrigantur fontibus sanctarum Scripturarum, quos inter eas Dominus mittit, et affluenter currere facit. Et hoc est quod dicit: »Inter medium montium pertransibunt aque.« Idem enim hoc in loco montes, et conualles, et fontes et aque significant.

»Potabunt eas omnes bestie siluarum.« Bestie siluarum illi intelliguntur, qui de gentium feritate ad fidem Christi conuersi sunt. Et isti quidem has aquas modo bibunt, et in eius potu suauissimo delectantur. »Exspectabunt onagri in siti sua.« De istis onagris alibi sic a Domino dicitur »Quis dimisit onagrum liberum, et uincula eius quis soluit? Cui dedi in solitudine domum, et tabernacula in terra salsuginis .« Per hos ergo illos  intelligimus, qui ab omnibus mundi huius impedimentis liberi, et soluti, uel in monasteriis, uel in locis solitariis Domino famulantur. Et isti similiter has aquas exspectant in siti sua, quia his quotidie reficiuntur in magno desiderio suo.

»Super eas uolucres celi habitabunt, de medio petrarum dabunt uoces suas.« Per 521 uolucres celi, Ecclesie predicatores, per petras uero, ipse Ecclesie significantur. Dant igitur uolucres celi uoces suas de medio petrarum, quando episcopi et sacerdotes uerbum Dei predicant in medio ecclesiarum. Qui bene super aquas habitare dicuntur, quia a diuinis uoluminibus non recedunt, et die ac nocte in lege Domini meditantur.

»Rigans montes de superioribus suis.« Tu, inquit,  Domine, hec omnia operaris, rigans montes de superioribus suis. Habent, enim montes isti superiora, quibus a Domino irrigantur. Per superiora montium, utriusque Testamenti scientiam, et sancti Spiritus gratias intelligimus, quibus Ecclesie doctores irrigantur et satiantur. Unde et subditur: »De fructu operum tuorum satiabitur terra.« Terra enim Ecclesia est, que de fructu operum Dei quotidie satiatur, siue spiritualem, siue corporalem satietatem intelligamus. Ipse enim et spiritualis, et corporalis cibi et creator, et operator est. »Omnis enim sapientia ab ipso est, et cum eo fuit semper, et est ante euum .«

»Producens fenum iumentis, et herbam seruituti  hominum.« A te, inquit, terra tua satiatur; ipsa uero non quasi ingrata, et tuorum beneficiorum oblita, iumentis tuis fenum tribuit, et hominum seruituti herbam producit. Iumenta Dei, episcopi sunt et sacerdotes; iumenta quidem, quia aliorum onera ferunt. Unde est illud: »Ut iumentum factus sum apud te, et ego semper tecum .« His autem Ecclesia ministrare debet cibum corporis a quibus nichilominus ipsa suscipit cibum cordis. Unde Apostolus ait: »Si nos uobis spiritualia seminauimus, non magnum est, si carnalia uestra metemus .« Et Dominus in Euangelio: »Dignus est, inquit, operarius mercede sua .« Et hoc est quod ait:

»Ut educas panem de terra, et uinum letificet  cor hominis.« Terra est illa, terra sunt et illi: dat illa fructum suum, et illi similiter suum. Bonum fructum dat, sed meliorem suscipit; fenum dat, sed panem recipit. Et qualem panem? Panem utique uiuum, qui de celo descendit. Suscipit similiter et uinum, calicem uidelicet Noui Testamenti. Hoc autem letificat cor hominis, quia uitam prestat eternam.

»Ut exhilaret faciem in oleo, et panis cor hominis confirmet.« Non solum panem et uinum, sed oleum quoque suscipit Ecclesia ab apostolis, per quod S. Spiritus gratie significantur. Sine hoc oleo nulla spiritualis letitia est. Bene autem faciem posuit, quia et letitia et tristitia in facie cognoscitur; et qui dixerat, »quod uinum letificat cor hominis,«  conuenienter addit: »Et panis cor hominis confirmat.« Hinc est, quod Dominus ait: »Nisi manducaueritis carnem Filii hominis, et biberitis sanguinem, non habebitis uitam in uobis .« Ubi autem uita non est, neque uita, neque fortitudo esse potest.

»Satiabuntur omnia ligna siluarum, et cedri Libani quos plantasti.« Bona ligna, et bone cedri, que tali pane satiantur. Per hec enim gentium populus significatur, ex quibus domus Dei constituitur, Iudeorum populo reprobato. Has autem cedros plantauit Dominus, et ideo in tantam altitudinem crescere possunt. Inde est enim, quod alibi ait: »Omnis plantatio, quam non plantauit Pater meus celestis, eradicabitur .«---»Illic  passeres nidificabunt.« In his arboribus nidificant passeres, quia in istorum tutela et potestate serui Dei monasteria construunt, in quibus nocte dieque Domino seruiunt.

»Fulice domus, dux est eorum  .« Fulice domus aqua est, quoniam hec auis in aquis uiuit et manet. Fulice igitur domus passeres dicit, quia sine aquarum ducatu sancti Dei ad celestia uolare non possunt. Unde et Dominus ait: »Nisi quis renatus fuerit ex aqua, et Spiritu sancto, non potest intrare in regnum Dei .« Soli igitur Christiani hanc ducem habent, quia ipsi soli ex aqua et spiritu regenerantur. »Montes excelsi ceruis, petra refugium herinaciis.« Duos montes excelsos habemus, Nouum uidelicet et uetus Testamentum. Ad hoc autem  cerui Ecclesie refugium habent, per quos apostoli et doctores significantur. De his enim est ille qui dicit: »Leuaui oculos meos ad montes, unde ueniet auxilium mihi .« Ad hoc igitur semper recurrere debemus, ubi consilium et consolationem semper inuenimus. Petra uero est refugium herinaciis, per quos peccatores intelligimus, uitiorum aculeis undique plenos et circumseptos: »Petra autem, dicit Apostolus, erat Christus ;«---»qui, sicut ipse ait, non uenit uocare iustos,  sed peccatores ad penitentiam .«

»Fecit lunam in tempore, sol cognouit occasum suum.« Uno eodemque tempore et Ecclesia, que per lunam significatur, initium habuit; et Christus sol iustitie uenit ad occasum. Sicut enim de latere Adam dormientis Eua facta est, ita de latere Christi in cruce pendentis Ecclesia fabricata est.

»Posuisti tenebras, et facta est nox, in ipsa pertransibunt omnes bestie siluarum.« Eo, inquit, tempore, quo Saluator noster occubuit, tenebre facte sunt, quibus et intus et extra miseri Iudei sunt excecati, et facta est nox super eos et caligo tenebrarum. Et in ipsa nocte transierunt omnes bestie siluarum, per quas omnes maligni spiritus significantur, qui nimiam super illos decipiendi et apud  se trahendi 522 habuerunt potestatem. De quibus adhuc subditur:

»Catuli leonum rugientes ut rapiant, et querant a Deo escam sibi.« Hinc est enim quod alibi dicitur: »Quia inimicus noster diabolus tanquam leo rugiens circuit querens quem deuoret .« Isti autem sine Dei permissione neque rapere, neque escam habere possunt. Habet tamen fiduciam diabolus, quod influat Iordanis in os eius: »Sunt enim,« sicut scriptum est, »esce eius electe.« Iste uoluit Iob deuorare, sed non potuit, Iudam uero cum multis aliis deuorauit.

»Ortus est sol, et congregati sunt, et in cubilibus suis collocabuntur.« Ortus est enim sol, quia Saluator noster die tertia a mortuis resurrexit. Et  tunc catuli leonum congregati sunt; et in suis cubilibus collocati, Saluatorem nostrum terrore nimio perterriti, dolentes exspectabant, quem illuc uenturum non dubitabant.

»Exiet homo ad opus suum, et ad operationem suam usque ad uesperam.« Hoc autem tunc completum est, quando post resurrectionem suam Saluator noster discipulis ait: »Ite in uniuersum mundum, predicate Euangelium omni creature .« Tunc enim apostoli, qui per hunc hominem significantur ad opus suum exierunt, et Euangelicam predicationem cunctis gentibus nuntiare ceperunt; et usque ad uesperam, id est finem uite sue constanter et fideliter operationem sibi iniunctam  operati sunt.

»Quam magnificata sunt opera tua, Domine, omnia in sapientia fecisti, repleta est terra creatura tua  .« Non est hec admiratio de celi terreque creatione, sed de mundi huius tam subita conuersione. Heri, quasi dicat, apostoli predicare ceperunt, et hodie noua creatura, nouoque populo repleta est terra. Unde omnia in sapientia Deum fecisse dicit, quia nisi per Christum, hec nullo modo fieri potuissent. Ipse est enim uirtus et sapientia Patris  .

 »Hoc mare magnum et spatiosum, illic reptilia, quorum non est numerus.« De hoc mundo loquitur, qui ad maris similitudinem semper perturbatur, uix aliquando ualuit esse quietus, nunc autem nouo Christianorum populo repletus, apostolorum naues suscipit, ubique piscandum et nauigandum. Ibique modo secure nauigant Christi piscatores, ubi perire et mergi solebant ipsi imperatores. Per illa autem reptilia, quorum non est numerus, illi significantur qui toto corpore terre coniuncti, sola terrena et transitoria querunt, quorum uidelicet tanta est multitudo, ut numerari non possit. Sunt autem in hoc mari alia quoque animalia pusilla et magna, per que pauperes et potentes, bonos et malos, sapientes et insipientes intelligere possumus. Hic quoque  est ille draco antiquus, qui est diabolus et Satanas, qui secundum Scripturam seducit uniuersum orbem. Et hoc est quod dicit:

»Draco iste, quem formasti ad illudendum ei.« Postquam draco iste per suam superbiam cecidit, talem eum Dominus formauit, et ad talem sue minorationis formam redegit, ut non solum uiri, sed ipse quoque mulieres ei illudere eumque decipere possint. »Omnia a te exspectant, Domine, et tu das illis escam in tempore.« Omnia, inquit, animalia, et bona et mala, et que te offendunt et que tibi seruiunt, non abunde habent escam, nisi a te; tu enim es qui solem tuum oriri facis super bonos et malos, et pluis super iustos et iniustos.

»Dante te illis colligent, aperiente te manum  tuam omnia replebuntur ubertate.« Ipse igitur facit ut bonis omnibus abundemus, ipse facit ut omnium rerum penuriam patiamur. Unde et subditur:

»Auertente autem te faciem tuam turbabuntur, auferes spiritum eorum, et deficient et in puluerem suum reuertentur.« Non omnibus qui conturbantur iratus est Dominus, sed omnibus quibus iratus est, et perire et conturbari necesse est. De quibus alibi dicitur: »Erubescant et conturbentur in seculum seculi, confundantur et pereant .« Quod autem ait: »Auferes spiritum eorum, et deficient et in puluerem suum reuertentur,« et bonis et malis commune esse uidetur. Sed aliter  bonis auferetur spiritus, et aliter malis. Bonis autem auferetur spiritus, ut in pace quiescant, malis uero, ut tabescendo deficiant, crucientur et pereant. Et isti quidem ex toto conuertentur in puluerem suum; quia sicut ante corruptibiles fuerunt, ita et post resurrectionem, et corruptibiles et passibiles erunt.

»Emitte spiritum tuum, et creabuntur, et renouabis faciem terre.« Nullus hominum esset qui in hunc talem puluerem non reuerteretur, et qui non omni tempore miser et corruptibilis esset, nisi Dominus  Spiritum suum mitteret qui homines recrearet et renouaret  . Rogat itaque Propheta ut Spiritum suum Dominus mittere dignetur, quo facies terre 523 recreetur et renouetur. Bene autem faciem dixit, quia substantia eadem erit, sola facie et pulchritudine renouata.

»Sit gloria Domini in seculum, letabitur Dominus in operibus suis.« Sit, inquit, gloria Domini in operibus suis, ut tam gloriosa maneant in seculum seculi, sicut ab eo pulchra et gloriosa creata sunt. Aliter enim non letabitur Dominus in operibus suis.

»Qui respicit terram, et facit eam tremere; qui tangit montes, et fumigabunt.« Respicit Dominus terram, et eam tremere facit, quando sua inspiratione  peccatorem uisitat, et ad penitentiam conuertit, ut in timore et tremore sibi deseruiat. Per montes autem diuites et potentes significantur, qui quanquam difficile intrent in regnum Dei, tacti tamen Spiritu sancto, fumigare foris et intus ardere incipiunt. Foris autem fumigare est per lacrymas et compunctionem quotidie penitentiam demonstrare. Nisi enim ignis intus arderet, fumus exterius non appareret.

»Cantabo Domino in uita mea, psallam Deo meo quandiu ero.« Quasi diceretur sibi: Satis cantasti, et satis iubilasti; iam quiescendum esset, et cantus terminandus esset. Ad quod ipse: Et cantaui, inquit, et cantabo, non ad horam, sed omnibus diebus uite mee. Et psallam Deo meo, non modo  tantum, sed quandiu ero; et hoc solum deprecor, ut placeat tibi laudatio mea, quia ego semper delectabor in eo. Hoc est enim quod ait:

»Suauis sit ei laudatio mea  ; ego uero delectabor in Domino. Deficiant peccatores a terra, et iniqui; ita ut non sint.« Multi in Ecclesia sunt, quos et cantus, et lectiones, et predicationes audire tedet, et non solum corde, sed ore quoque multoties murmurant, quod laudes Dei non citius finiuntur, quia magis in fabulis et uanitatibus, quam in Dei laudibus delectantur. Quibus tunc Propheta loquitur, dicens: »Deficiant peccatores a terra.« Exeant fastidiosi de Ecclesia, et iniqui ita deficiant, ut in ea »non sint;« cum sibi ipsi nichil proficiant, et aliis impedimentum faciant. »Tu uero benedic,  anima mea, Dominum,« et nunquam eorum persuasionibus acquiescas; sed sicut cepisti, in Dei laudibus omni tempore perseuera.



PSALMUS CIu. ALLELUIA.

Interpretatur Alleluia laudate Deum; et certe nisi Deo ualde acceptabile, et nobis utillimum esset laudare Dominum, nunquam toties Propheta Dominum laudare iuberet  .

 »Confitemini Domino et inuocate nomen eius, annuntiate inter gentes opera eius.« Illis loquitur Propheta qui ex gentibus ad fidem conuersi sunt, et antiquorum narrat historiam, quomodo Aegyptios multis plagis Dominus percusserit, et de eorum durissima seruitute populum suum gloriosissime liberauerit. Qua in re, Ecclesie quoque liberatio et persecutorum perditio significatur. uos, quasi dicat, qui falsos deos laudare soliti fuistis, nunc confitemini et laudate Dominum, quia ipse solus, et Deus, et Dominus est. »Et inuocate nomen eius,« quia nullus alius inuocandus est. Annuntiate inter gentes opera eius, quatenus ea que uos didicistis omnes alios doceatis, et intelligere faciatis.

»Cantate ei, et psallite ei, narrate omnia mirabilia eius.« Ei, inquit, cantate, et psallite, non uestram, sed eius gloriam querite, uirtutes et mirabilia eius narrate. Hinc est enim quod Apostolus ait: »Non nosmetipsos predicamus, sed Dominum Iesum .« Unde et subditur:

»Laudamini in nomine sancto eius.« Laus uestra non si uestra, sed omnis laus et gloria ad eum referatur, qui est mirabilis in sanctis suis. Dolebant sancti multoties, quando eis post miracula magnus honor a populis exhibebatur. »Letetur cor querentium Dominum.« Letetur, inquit, et non in miraculorum operatione, sed in solo Domino, cor querentium Dominum. Sic enim in Euangelio discipulis suis Dominus ait: »Nolite gaudere, quia demonia subiiciuntur uobis in nomine meo.  Sed in hoc potius gaudete, quia nomina uestra scripta sunt in celis .«

»Querite Dominum, et confirmamini, querite faciem eius semper.« Querite Dominum in Scripturis, querite Dominum in miraculis, et cum eum cognoueritis, confirmamini in amore eius. »Querite faciem eius semper.«  Hanc autem faciem querebat Moyses, cum diceret: »Si inueni gratiam in oculis tuis, ostende faciem tuam, ut uideam te .« Semper enim hoc querere debemus, quomodo ante faciem eius securi et leti ueniamus.

524 »Mementote mirabilium eius que fecit, prodigia et iudicia oris eius.« In his bene satis  cognoscitur Dominus, quia nisi Deus esset, ea nullatenus facere potuisset. uult igitur Propheta ut eius signa et miracula, eius uerba et iudicia ubique gentium predicentur, ut qui aliter eum cognoscere non possunt, saltem in uirtutibus eum cognoscant. Sed qui sunt illi qui eum cognoscere et predicare iubentur?

»Semen Abraham serui eius, filii Iacob electi eius.« Dicunt Iudei in Euangelio: »Semen Abrahe sumus .« E contra Dominus respondens ait: »Si semen Abrahe essetis, opera Abrahe faceretis.« Non sunt igitur semen Abrahe,  neque filii Iacob, nisi illi qui Abraham et Iacob imitantur. Ambo autem isti in Christo crediderunt, quoniam, sicut scriptum est, et Abraham eum adorauit, et Iacob dixisse legitur: »Salutare tuum exspectabo, Domine .« ---»Ipse Dominus Deus noster, in uniuersa terra iudicia eius.« Nos, inquit, sumus semen eius, et ipse est Dominus Deus noster, cuius iudicia non Iudei, sed uniuersa terra suscepit.

»Memor fuit in seculum testamenti sui: uerbi quod mandauit in mille generationes.« De hoc testamento in sequentibus legitur, quod promisit Dominus terram Chanaan Abrahe in hereditatem. Mandauit autem hoc uerbum in mille generationes, quando dixit: »Sic erit semen tuum sicut stelle  celi, et sicut arena que est in littore maris .« Posuit autem finitum pro infinito, quia ad stellas celi et arenam maris comparate, ualde pauce sunt mille generationes. Sed quia scriptum est: »In Isaac uocabitur tibi semen ,« magis Christianis quam Iudeis hoc testamentum factum esse uidetur. Unde Apostolus ait: »Non dixit ex seminibus, quasi in multis, sed quasi in uno, et semini tuo, quod est Christus .«

»Quod disposuit ad Abraham, et iuramenti sui ad Isaac; et statuit illud Iacob in preceptum, et Isrel in testamentum eternum, dicens: Tibi dabo terram Chanaan, funiculum hereditatis uestre.«  Statuit, inquit, Dominus, et precepit non Esau, sed Iacob, ut ad illam hereditatem festinaret, que eterni testamenti conscriptione sibi debetur, dicens eis: »Tibi dabo terram Chanaan,« et simul cum ea totam mensuram, atque funiculum hereditatis uestre. Qua in re Pherezei, Iebuzei, Ethei et cetere gentes significantur. Hoc autem dixit illis Dominus, cum adhuc paucissimi essent et quasi incole et peregrini in illa terra habitarent. Sed quia firmam spem habuerunt, et uerbis Dominicis firmiter crediderunt, omnia eis adimpleta sunt quecunque illis promiserat Deus. Hec nobis ideo recitantur, ut nos quoque firmam spem habeamus fideliterque credamus, quia non priuabimur promissa nobis hereditate, si patres nostros imitati  fuerimus, et eorum fidem et doctrinam tenuerimus, scientes quia per multas tribulationes oportet nos intrare in regnum celorum, que ualde meliora sunt quam terra Chananeorum. Unde et subditur:

»Cum essent in numero breui, paucissimi, et incole in ea, et pertransierunt de gente in gentem, et de regno ad populum alterum.« Si ergo illi cum tanto labore ad illam hereditatem, que temporalis est, peruenerunt, quanto magis ad illam, que eterna est, cum summo studio festinare debemus!

»Non permisit hominem nocere eis, et corripuit  pro eis reges.« Nam Pharaonem et Abimelech propter eos correptos fuisse Scriptura commemorat. Quibus Dominus precepit, dicens: »Nolite tangere christos meos, et in prophetis meis nolite malignari.« Christos suos eos dicit, non quod oleo uisibili, sed quia sancti Spiritus gratia diuinitus iniuncti fuerunt.

»Et uocauit famem super terram, et omne firmamentum panis contriuit.« Quare Dominus hanc famem super terram esse uoluerit  , sequentia manifestant. Hec fames fuit causa ut Ioseph, qui in Aegypto uenditus fuerat, dominus terre constitueretur, atque eius prouidentia a famis periculo liberaretur. Hec fuit causa ut Iacob cum filiis suis in Aegyptum descenderet, et filium, quem mortuum  esse putabat, incolumem inueniret. Et hoc est quod dicit:

»Misit ante eos uirum, in seruum uenundatus est Ioseph.« Dei igitur dispositione et malitia fratrum suorum uenditus est Ioseph, ut nos intelligamus multa in hoc mundo Dei dispositione fieri, que malum initium habere uidentur. Nam et Saluatoris nostri passio, uenditio et traditio, Dei dispositione ad nostram salutem facta est, quam tamen iniustam fuisse non dubitamus.

»Humiliauerunt in compedibus pedes eius, ferrum pertransiit animam eius, donec ueniret uerbum eius; eloquium eius inflammauit eum.« In eo quod animam eius ferrum pertransisse dicit, magnos dolores et angustias eum sustinuisse ostendit. Sed  postquam uenit uerbum eius, et eloquium Domini inflammauit et illuminauit eum, ut somnium regis interpretari potuisset, illico ab his tantis 525 angustiis liberatus est. Et hoc est, quod ait:

»Misit rex, et soluit eum, princeps populorum, et dimisit eum, et constituit eum dominum domus sue, et principem omnis possessionis sue, ut erudiret principes suos sicut seipsum, et principes suos prudentiam doceret.« Magnam sapientiam in Ioseph Pharao cognouisse ostenditur, quem totius terre principem et dominum constituit, et ad docendos maiores et seniores ordinauit. Putabant enim illam somniorum interpretationem, non diuino beneficio, sed artis magisterio, et ingenii sublimitate eum habuisse. Unde et alios, sicut se ipsum  hanc doctrinam docere posse putabant. Multa sunt hoc in facto que Saluatori nostro conuenire possunt. Quoniam sicut Ioseph uenditus est a Iuda fratre suo, ita et ipse uenditus est a Iuda discipulo suo. Et omnium gentium rex et dominus a Patre constitutus, non solum Aegyptum, sed uniuersum mundum a fame perpetua liberauit. De qua uidelicet fame  per Prophetam dicitur: »Immittam in uos non famem panis, neque sitim aque, sed audiendi uerbum Dei .« Et ipse quidem peritissimus est, non solum ad somnia interpretanda, uerum etiam ad omnia Scripturarum profundissima mysteria reuelanda.

»Et intrauit Isrel in Aegyptum, et Iacob habitauit in terra Cham.« De genere Cham natus est Chanaan, a quo Aegyptii originem ducunt. Si Iacob non timuit intrare in Aegyptum, cur nostri timeant ad predicandum inuadere mundum? cum audiant: quia »auxit Dominus populum suum nimis, et confirmauit eum super inimicos eius.« Nam et isti et illi ualde multiplicati et super omnes inimicos suos confirmati sunt.

 »Conuertit cor eorum, ut odirent populum eius, et dolos facerent in seruos eius.« Quare Aegyptii de facto reprehendantur, si eorum corda Deus conuertit, et hoc facere uoluissent? Usitatus est in diuina pagina iste locutionis modus, ut hoc Dominus facere dicatur, quod cum prohibere posset, facere permittit  . Dat enim Dominus malis occasionem, ut eorum iniqua desideria foris manifestentur, et malum, quod in corde habent, celari non possit. Cum igitur Aegyptii populum Dei uehementer affligerent, ad eorum consolationem Moysen et Aaron uenire precepit. Et hoc est quod dicit: »Misit Moysen seruum suum, et Aaron quem elegit ipsum. Posuit in eis uerba signorum suorum et prodigiorum suorum in terra Cham.« Que autem fuerunt illa  prodigia audiamus.

»Misit tenebras, et obscurauit eos qui exacerbauerunt sermones eius.« Ille tenebre, que tunc Aegyptios obscurabant, illas quas Iudei, heretici, ac pagani et tunc et semper passuri sunt, significabant. Isti enim sunt qui exacerbant sermones eius, et doctrine catholice et apostolice contradicunt.

»Conuertit aquam eorum in sanguinem, et occidit pisces eorum.« Aque Aegyptiorum, que in sanguinem conuerse sunt, philosophorum et hereticorum doctrinam designabant; que nichil aliud est, nisi uenenum, sanguis et peccatum. Pereunt igitur qui hunc sanguinem bibunt, et hanc doctrinam suscipere non metuunt.

»Misit in terra eorum ranas, et in cubilibus regum  ipsorum.« Iste rane, pete et philosophi, et Iudei et heretici intelliguntur, qui, de sola loquacitate gloriantes, contra ueritatem loqui non cessant. Et tales quidem regibus et potentibus familiares sunt, qui in eorum uanitatibus et erroribus delectantur.

»Dixit, et uenit cenomia, et ciniphes in omnibus  finibus eorum.« Cenomia genus muscarum est turpissimum et importunissimum. At uero ciniphes culices dicuntur, qui quanto ceteris sunt minutiores, tanto sunt aculeis grauiores. Quid igitur per muscam caninam et ciniphes, nisi luxuria designatur, que inter alia uitia turpissima et molestissima esse probatur. Hoc uitium, quia de carne est, et naturaliter carni adheret, non sine labore et Dei adiutorio uinci et fugari potest.

»Posuit pluuias eorum in grandinem, et ignem comburentem in terra ipsorum. Et percussit uineas eorum, et ficulneas eorum, et contriuit omne lignum finium eorum.« Per grandinem et ignem comburentem, et immensam Dei iram et furorem intelligere possumus, quibus homines iniqui cum  omnibus que possident flagellandi et perdendi sunt.

»Dixit, et uenit locusta, et bruchus, cuius non erat numerus, et comedit omne fenum in terra eorum.« Locusta et bruchus, qui quasi cum exercitu et multitudine semper incedunt, omnia uitiorum genera significant: quibus omne fenum illius terre comeditur et dissipatur, per quod ipsos homines intelligimus, siquidem per fenum populus significatur.

526 »Et percussit omne primogenitum in terra Aegypti, primitias omnis laboris eorum.« Hec plaga plus omnibus aliis terruit Aegyptios, ita ut Hebreos ire rogarent et exire compellerent, que sola inter alias bonam uidetur habere significationem.  Significat enim originale peccatum in omnibus hominibus Christi sanguine esse deletum. Huc usque Aegyptiorum plagas, hinc uero Iudeorum beneficia diuinitus eis a Deo collata scribere incipit.

»Et eduxit eos in argento et auro, et non erat in tribubus eorum infirmus.« Non solum Christiani, sed alie quoque gentes aurum habent et argentum, uirtutes et mores honestos, et multarum artium peritiam, que omnia ab illis suscipere et mutuare non est peccatum. Et notandum quia qui Deum sequuntur non infirmantur, si tamen uia regia incedant et ab ea non recedant.

»Letata est Aegyptus in profectione eorum, quia cecidit timor eorum super eos; et expandit nubem in protectionem eorum, et ignem, ut luceret eis  per noctem.« De hac nube dicit Apostolus: »Quia omnes in Moyse baptizati sunt in nube et in mari ;« id est ex aqua et Spiritu sancto, ut per mare aquam, per nubem Spiritum sanctum intelligamus. Ipse est igitur, qui nos a calore et cunctis tribulationibus protegit, qui tenebras nostras illuminat, uiamque ueritatis ostendit.

»Petierunt carnes et uenit coturnix.« Per coturnices spiritualis intelligentia significantur, que de  superioribus et ab aquis originem habet. Quod enim omnia hec spiritualiter intelligenda sint, Apostolus nos instruit dicens: »Omnes eamdem escam spiritualem manducauerunt, et omnes eumdem potum spiritualem bibebant: bibebant autem de spirituali, consequente eos petra; petra autem erat Christus .« Unde et subditur: »Et pane celi saturauit eos.« Panis enim ille, qui de celo descendit, uel Christi caro, uel spiritualis intelligentia est.

»Dirupit petram, et fluxerunt aque, et abierunt in sicco flumina.« Similiter de pectore Christi quatuor magna flumina eruperunt, quibus tota terra, que prius sicca et arida erat, abundanter irrigata et satiata est. Et hec omnia que superius locuti  sumus ideo fecit Dominus populo suo, quia »memor fuit uerbi sancti sui, quod locutus est ad Abraham puerum suum.« Promiserat enim Dominus Abrahe quod in semine eius omnes gentes benedicerentur, et quia sic esset semen eius, sicut stelle celi, et sicut arena que est in littore maris.

»Et eduxit populum suum in exsultatione, et electos suos in letitia.« Quomodo enim sine letitia et exsultatione esse poterant qui sic a Domino fouebantur, defendebantur et tantis beneficiis ditabantur? »Et dedit eis regiones gentium, et labores populorum possederunt.« Ad quid? »Ut custodiant iustificationes eius, et legem eius exquirant  .« Nisi enim uictis hostibus pacem habuissent et terram quiete possedissent, neque iustificationes  legitime custodire, neque legem diligenter exquirere potuissent.



PSALMUS Cu. ALLELUIA, ALLELUIA.

Primum Alleluia precedentis psalmi est, sequens sequentis.

Docet nos Propheta quanta instantia Deum semper laudare debeamus, qui in laudibus desinit et in laudibus incipit: quando Psalmus finit, laudare precipit, et quando incipit laudare precipit, ut semper laus Dei continua sit, et nulla in Dei laudibus interpositio fiat  .

»Confitemini Domino quoniam bonus, quoniam in seculum misericordia eius.« Nobilis ratio  quare Deum laudare debeamus, et quia bonus et misericors est. Si enim omne bonum laudabile est, et nichil laudari debet nisi quod bonum est, quantum ille laudandus est qui solus est bonus, et a quo sunt omnia bona! Legitur in Euangelio quia, cum quidam dixisset Domino »Magister bone,« respondens ait: »Quare me dicis bonum, cum nemo sit bonus, nisi solus Deus? Si Deum me esse credis, bene dicis; si autem non credis, quare hoc dicis?«   Deus enim a se ipso et substantialiter bonus est; cetera uero non a seipsis, neque sunt, neque bona sunt, sed a Deo sunt quidquid sunt. 527 Laudemus igitur Dominum, quoniam bonus est et substantialiter bonus, et qui nunquam potest esse nisi bonus. »Et quoniam in seculum misericordia eius.« Quod autem ait in seculum, tantum est ac si dixisset in eternum. Unde et alibi dicitur: »Misericordias Domini in eternum cantabo .«

»Quis loquetur potentias Domini, auditas faciet omnes laudes eius?« Ecce quasi aliquis dicat, laudare parati sumus, sed laudare non sufficimus. Quis enim plene loquetur potentias Domini? Et quis loquendo semperque clamando audiri faciet omnes  laudes eius? Innumerabiles sunt, modum excedunt: »Magnus Dominus, et laudabilis nimis, et magnitudinis eius non est finis .«---»Beati, qui custodiunt iudicium, et faciunt iustitiam in omni tempore.« Si illud, quasi dicat, facere non potes, saltem hoc facias, et beatus eris. Beati enim sunt qui custodiunt iudicium eius, sed quod est iudicium eius? »Declina a malo, et fac bonum .« uerum quidem est, quia omnes Dei laudes dicere non potes; at uero a malo declinare et bonum facere quis non potest? Omni autem tempore iustitiam faciunt, qui secundum hoc quod possunt mandatum custodiunt, quia declinare a malo iustitia est, et bonum facere iustitia est.

»Memento nostri, Domine, in beneplacito populi  tui, et uisita nos in salutari tuo.« Bene autem dixit »in beneplacito populi tui,« quia et bonorum et malorum recordatur Dominus; bonorum quidem ad miserendum, malorum uero ad puniendum. Sed talis recordatio bonis quidem placet, malis uero non placet. Rogauit autem Propheta ut eos Dominus uisitaret in salutari suo. Quod si de Christi incarnatione intelligitur, factum quidem est, sed non in tempore suo; ipse tamen etiam ante incarnationem suam eos et uisitabat, et regebat, et gubernabat.

»Ad uidendum in bonitate electorum tuorum, ad letandum in letitia gentis tue, ut lauderis cum hereditate tua.« Sic uisita, inquit, in salutari tuo, ut uideamus nosmetipsos, et participes simus in illa bonitate quam facturus es electis tuis. Et letemur in  letitia gentis tue, per quam uidelicet gentem populus Christianus significatur. Hoc est enim quod Iudeis non credentibus Dominus ait: »Multi reges et prophete uoluerunt uidere que uos uidetis, et non uiderunt et audire que auditis, et non audierunt .« Omnes enim desiderabant aduentum Christi, et omnes desiderabant connumerari et sociari Ecclesie Christi. »Ut lauderis in hereditate tua.« Fac nos, quasi dicat, esse in letitia gentis tue, ut a nobis quoque simul lauderis cum hereditate tua, et fiat unum ouile et unus pastor  . Hinc narrare  incipit preuaricationes illius populi, qui semper incredulus exstitit, multisque modis Deum tentauit, et ad iracundiam prouocauit. Similiter autem facit et Daniel, qui confitetur peccata sua et peccata populi sui, ut eius orationibus et supplicationibus tandem Dominus ad misericordiam moueatur. »Peccauimus cum patribus nostris, iniuste egimus, iniquitatem fecimus. Patres nostri in Aegypto non intellexerunt mirabilia tua, et non fuerunt memores misericordie tue.« Isti sunt illi patres de quibus Apostolus ait: »Quoniam increduli fuerunt, eorum cadauera prostrata sunt in deserto .« De quibus et Dominus dicit: »Non introibunt in requiem meam .« Isti enim, si mirabilia Dei, que in Aegypto uiderant, intellexissent, et tante misericordie  quam eis Dominus fecerat memores fuissent, nunquam contra hostes ire timuissent. Et qui prius non timuerant mare Rubrum intrare, postea contra Chananeos pugnare ueriti sunt. Et fortasse nec mare Rubrum tunc introissent, nisi Aegyptios super se irruentes formidassent.

»Et irritauerunt ascendentes in Rubrum mare.« Hinc est enim quod Moyses illis timentibus et desperantibus ait: »Ne timueritis Aegyptios, quia Dominus pugnabit pro uobis, et uos tacebitis .« Hec est itaque prima tentatio qua Dominum irritauerunt, postquam de Aegypto exire ceperunt. »Et liberauit eos,« non eorum meritis, sed propter nomen suum, quia nisi eos liberasset, magnam iacturam fecisset nomini suo; omnes enim dicerent,  quod eos liberare non potuisset. Hoc autem ideo fecit, »ut notam faceret eis potentiam suam.« Sed quid profuit, cum ipsi eam cognoscere noluerint?

»Et increpuit mare Rubrum, et exsiccatum est, et eduxit eos in aquis multis, sicut in deserto, et liberauit eos de manu odientium, et redemit eos de manu inimicorum, et operuit aqua tribulantes eos, unus ex eis non remansit.« Quid per mare Rubrum, nisi baptismum? Quid uero per Pharaonem et exercitum eius, nisi diabolum et uitiorum multitudinem intelligamus? Isti uero usque ad baptismum populum Dei persequuntur; sed ibi pereunt, et destruuntur.

»Et crediderunt in uerbis eius, et cantauerunt laudes eius, cito fecerunt, et obliti sunt operum  eius, et non sustinuerunt consilium eius.« uidentes, inquit, mirabilia Dei que fecerat, uerbis eius crediderunt, et laudes eius cantauerunt; cito hoc fecerunt, et subito defecerunt, et obliti operum eius non sustinuerunt consilium eius. Si enim consilium eius 528 sustinuissent et fecissent, non perissent.

»Et concupierunt concupiscentias in deserto, et tentauerunt Deum in siccitate.« Quid iste tentationes significent, Apostolus docet, ubi ait: »Neque tentemus Deum, sicut quidam eorum tentauerunt, et a serpentibus perierunt .«---»Et hec,  inquit, omnia in figura contingebant illis; scripta sunt autem ad correptionem nostram .«

»Et dedit eis petitiones eorum, et misit saturitatem in animas eorum.« Dabat eis Dominus quod petebant, ut uel sic a murmuratione cessarent, et de eius omnipotentia non dubitarent.

»Et irritauerunt Moysen in castris, et Aaron sanctum Domini. Aperta est terra, et deglutiuit Dathan; et operuit super Synagogam Abiron; et ignis exarsit in Synagoga eorum, et flamma combussit peccatores.« Tali morte digni sunt, qui Dei sacerdotibus detrahunt, et uiolenter sibi sacerdotium uindicare conantur.

»Et fecerunt uitulum in Oreb, et adorauerunt sculptile, et mutauerunt gloriam suam in similitudinem  uituli manducantis fenum.« Gloria nostra Deus est. Hanc autem gloriam Iudei in uitulum commutauerunt, quando pro Deo uitulum adorauerunt. Hic autem uitulus eos deuorauit, quia fenum sunt, sicut scriptum est: »uere fenum est populus ,« fenum autem uitulus manducat.

»Et obliti sunt Deum qui liberauit eos, qui fecit magnalia in Aegypto, mirabilia in terra Cham, terribilia in mari Rubro. Et dixit ut disperderet eos, si non Moyses electus eius stetisset in confractione in conspectu eius, ut auerteret iram eius, ne disperderet eos.« Hoc autem factum est, quando considerata terra promissionis, Iosue, et Caleb et ceteri qui cum eo erant reuersi sunt: qui cum  nuntiassent ea que uiderant, territus est populus, et se illuc transire negauit, oblitus tot et tantorum miraculorum que iam coram eis, et in Aegypto et in mari Rubro, Dominus fecerat. Unde et Dominus iratus occidere uoluit, sed Moyses iram suam confregit et auertit, ne eos occideret et disperderet. Unde et subditur:

»Et pro nichilo habuerunt terram desiderabilem.« Pro nichilo quidem, quia se periculis pro ea tradere noluerunt, et ideo in eam non intrauerunt, quam tam immenso desiderio et uidere et habere cupierunt. »Et non crediderunt in uerbis eius,« quibus Moyses, Iosue et Caleb eos hortabantur, et ne timerent confortabant.

»Et murmurauerunt in tabernaculis suis, nec  exaudierunt uocem Domini; et eleuauit manum suam super eos in deserto, et ut deiiceret semen eorum in nationibus, et disperderet eos in regionibus.« Dicens Moysi: »Dimitte me, ut deleam populum istum, et faciam te in gentem magnam .« Historia quidem narratur nobis, sed que ualde consideranda est et memorie commendanda, ne et nos miraculorum Christi, et uirtutum eius que nobis quotidie leguntur obliuiscamur, et promissam nobis hereditatem parui pendamus, sed uiriliter contra omnes aduersarios nostros dimicemus, ut ad eam transire ualeamus.

»Et consecrati sunt Beelphegor, et manducauerunt  sacrificia mortuorum.« Nescio quid nefandius unquam isti facere potuissent, qui se ipsos diabolo consecrarunt, eique sacrificarunt, et de ipsis scelestis sacrificiis manducauerunt. Unde iratus Dominus Moysi dixit: »Tolle cunctos principes populi, et suspende eos contra solem in patibulis, ut auferatur furor meus ab Isrel .«

»Et irritauerunt eum in studiis suis, et multiplicata est in eis ruina.« Hoc autem totum descendit ex consilio Balaam, qui docuit Balac ut uirgines suas Iudeis opponeret, quarum amore miseri homines superati, earum diis immolarent, et ad hoc tam immensum scelus deuenirent. Cum magno igitur studio atque frequentia ad eas intrantes, magnam iram contra se concitauerunt, donec Phinees superueniens  cum gladio fornicatores interfecit. Et iam uiginti tria millia hominum ceciderant, quando Phinees pro eis orauit et exauditus est. Et hoc est quod ait:

»Stetit Phinees, te exorauit, et cessauit quassatio, et reputatum est illi ad iustitiam a generatione usque in generationem, usque in seculum.« Hunc igitur et nos imitari debemus, ut fornicationis spiritum, ubicunque est, uerbi Dei gladio confodiamus.

»Et irritauerunt eum ad aquas contradictionis, et uexatus est Moyses propter eos, quia exacerbauerunt spiritum eius, et distinxit in labiis suis.« Iste sunt aque contradictionis, ubi iurgati sunt filii Isrel contra Dominum, quando Moyses dixit eis:  »Audite, rebelles et increduli, num de petra hac poterimus nobis producere aquas?«  Et tunc quidem Moyses distinxit in labiis suis, per quod significatur, quia cum magna supplicatione deprecatus est Dominum pro eis in secreto pectoris sui  . Ille autem aque hec quatuor Euangeliorum flumina significabant, que, de Christi corpore emanantia, omnibus ad bibendum abundanter sufficiunt. Que non immerito aque contradictionis dicuntur, quia ualde multi sunt qui eis contradicunt. Hinc autem ea enarrare incipit que facta sunt, postquam 529 quam Iordanem transierunt, et terram promissionis intrauerunt. Preceperat autem illis Dominus ut omnes gentes disperderent quarum terram  possessuri erant, quod quia non fecerunt, multa mala ab eis postea passi sunt. Sed quia omnia in figura contingebant illis et ad correptionem nostram scripta sunt, nos demus operam ut totam uitiorum gentem, que in nostra carne habitat et dominatur, usque ad internecionem interficiamus et disperdamus, ut nunquam amplius contra nos insurgere ualeant, ne forte de nobis quoque dicatur, quod sequitur:

»Non disperdiderunt gentes, quas dixerat Dominus illis, et commisti sunt inter gentes, et didicerunt opera eorum, et seruierunt sculptilibus eorum, et factum est illis in scandalum, et immolauerunt  filios suos et filias suas demoniis, et effuderunt sanguinem innocentem, sanguinem filiorum suorum et filiarum suarum, quas sacrificauerunt sculptilibus Chanaan; et infecta est terra in sanguinibus, et contaminata est in operibus eorum.« Simplex hic narratur historia, et quam stulti et iniqui isti fuerint, quantumque a primis suis parentibus, quibus terra promissa fuerat, degenerauerint, apertissime ostendit. Ut omnes intelligant, iusto Dei iudicio, eis omnia mala accidisse, que super eos uenisse narrantur. Sic enim tota terra eorum iniquitatibus uiolata et contaminata est, ut eam merito Deus abominari debuisset.

»Et fornicati sunt in adinuentionibus suis, et  iratus est Dominus in populum suum, et abominatus est hereditatem suam, et tradidit eos in manus gentium, et dominati sunt eorum qui oderunt eos, et tribulauerunt eos inimici eorum, et humiliati sunt sub manibus eorum, sepe liberauit eos.« Et in hoc quidem magna Dei clementia declaratur, quia, quamuis Deum sic offendissent, quoties tamen humiliati ad eum clamabant, toties eos exaudiebat, et de inimicorum suorum manibus liberabat. Et hoc quidem precipue tempore Iudicum factum fuisse, qui leget, inueniet.

»Ipsi autem exacerbauerunt eum in consilio suo, et humiliati sunt in suis iniquitatibus.« Si enim eius consilio credidissent, ab eius imperio non recessissent; sic in suis iniquitatibus ab aduersariis suis  humiliati non fuissent.

»Et respexit eos cum tribularentur.« Si tamen penitentes eum orabant et inuocabant. Hoc est enim, quod dicit; »cum exaudiret orationes eorum.« Quomodo enim eorum orationes exaudire posset, nisi eum inuocassent et orassent?

»Et memor fuit testamenti sui, et penituit cum secundum multitudinem misericordie sue.« Deum non penitet, sed penitere uidetur, quando penitentis imitatur affectum; si eum quem affligebat subito aliquis amplecti et honorare incipiat, penitere uidetur.

»Et dedit eos in misericordias in conspectu omnium qui ceperant eos.« Non enim interficiebant eos, neque a patriis legibus recedere cogebant,  semperque secum prophetas habebant qui eos consolabantur et Dei misericordias eis promittebant.

»Saluos nos fac, Domine Deus noster, et congrega nos de nationibus, ut confiteamur nomini sancto tuo, et gloriemur in laude tua.« De illis nunc Propheta specialiter loquitur qui in fine seculi futuri sunt, de quibus alibi dicitur: »In diebus illis saluabitur Iuda, et Isrel habitabit confidenter .« Itemque: »Si fuerit numerus filiorum Isrel sicut arena maris, reliquie conuertentur .« Pro istis orat Propheta quos ubique gentium uidet esse dispersos, ut in unam fidem congregentur, et Christum confiteantur et in  eo glorientur, quod eum laudare tantum digni facti sunt.

»Benedictus Dominus Deus Isrel a seculo usque in seculum; fiat, fiat.« Nunc, inquit, quia Iudei et gentiles ex omnibus mundi partibus in unum congregati sunt omnesque in unam fidem conuenerunt, omnes eum benedicunt et eius benedictiones confirmantes dicunt, »fiat, fiat.«



530 PSALMUS CuI. ALLELUIA.

Quid significet Alleluia, satis quidem dictum est, sed satis factum non est. Et ideo toties nos Propheta hortatur laudare Dominum, quia nunquam satis laudare possumus.

»Confitemini Domino, quoniam bonus, quoniam  in seculum misericordia eius.« Hos nunc hortatur Propheta ad laudes Domini qui Christi sanguine redempti sunt et ex omnibus mundi partibus in unam catholicam Ecclesiam congregati.

»Dicant nunc qui redempti sunt a Domino, quos redemit de manu inimici, et de regionibus congregauit eos.« Nunc, inquit, in hoc tempore sue redemptionis confiteantur Domino, et nunc laudes eius dicant, et predicent omnes qui redempti sunt a Domino; illi uidelicet quos Dominus redemit de manu inimici, et de potestate diaboli liberauit, et de omnibus nationibus in unam fidem congregauit. Et hoc est quod ait:

»A solis ortu et occasu, ab aquilone et mari.« Mare, quod totum circumit mundum, nunc pro sola  parte australi ponitur.

»Errauerunt in solitudine in siccitate, et uiam ciuitatis habitationis non inuenerunt.« Omnes, inquit, isti errauerunt; sed Christi gratia illuminati sunt. Sed ubi errauerunt? In solitudine, et non solum in solitudine, sed in sicca solitudine. Hec est illa solitudo, de qua Propheta dicit: »Ego uox clamantis in deserto .« Totus mundus erat solitudo, quando Dominus uenit, omnis terra arida et sterilis erat; nondum homines illam uiam inuenerant que ducit ad ciuitatem habitationis: »Ego, inquit Dominus, sum uia, ueritas et uita; nemo uenit ad Patrem, nisi per me .« Hec est igitur illa uia que ducit ad Patrem et ad ciuitatem habitationis. Illa sola ciuitas habitationis,  in quam quicunque intrant, eternam habent et felicem habitationem.

»Esurientes et sitientes, anima eorum in ipsis defecit.« Omnes, inquit, adhuc esurientes et sitientes erant, quia ueritatis et sapientie cibum et potum nondum gustauerunt, et ideo anima eorum fame et siti in ipsis defecerat: »Non autem fame panis, ut Propheta ait, neque siti aque, sed audiendi uerbum Dei .«

»Et clamauerunt ad Dominum cum tribularentur, et de necessitatibus eorum liberauit eos.« Hoc autem tunc factum est, quando audita euangelica predicatione, se in errore et diaboli laqueis esse cognouerunt. Sed mox clamantes et penitentiam  agentes saluati et liberati sunt. Et tunc quidem »eduxit eos Dominus in uiam rectam, ut irent in ciuitatem habitationis.«

»Confiteantur Domino misericordie eius et mirabilia eius filiis hominum.« Egregie autem dicitur, ut misericordie et mirabilia laudent Dominum, quia per misericordias quas fecit, et per mirabilia que filiis hominum ostendit, laudatur et magnificatur Dominus. Et dignum quidem est ut eum laudent qui ea bona suscipere meruerunt que superius exposita sunt.

»Quia satiauit animam inanem, et animam esurientem satiauit bonis.« Hoc est enim, quod superius dixit, quia »de necessitatibus eorum liberauit eos,« qui esurientes et sitientes erant. Inanes  erant ille anime, que Christi fide et cognitione uacue erant. Has autem satiauit Deus omnibus bonis, quia utriusque Testamenti dulcedinem et ueritatem intelligere fecit.

»Sedentes in tenebris et in umbra mortis, uinculis ligatos in mendicitate et ferro.« Subauditur, liberauit eos Dominus. Hoc enim inferius continuatur, ubi dicitur, »de necessitatibus eorum liberauit eos.« Hic est ille populus, de quo Propheta ait: »Populus qui sedebat in tenebris uidit lucem magnam, ambulantibus in regione umbre mortis, lux orta est eis .« Sedebant isti in tenebris erroris et cecitatis, et sub illius arboris umbra que non refrigerium, sed mortem dabat. Erant autem in uinculis ferreis, in mendicitato, quia spiritualibus  diuitiis pauperes dura diaboli catena stringebantur. Hoc autem cur eis acciderit sequentia manifestant.

»Quia exacerbauerunt eloquium Domini, et consilium Altissimi irritauerunt.« Neque ipsi per se, uel a doctoribus suis cognoscere poterant ueritatem, neque his qui diuino oraculo eum predicabant, credere uolebant, sed potius contra diuine legis predicatores, errorem suum omnibus modis defendere nitebantur. Et hoc quidem erat eloquium Domini exacerbare, eiusque consilium irritare. Unde et subditur:

»Et humiliatum est in laboribus cor eorum, et infirmati sunt, nec fuit qui adiuuaret.« Magnus labor est ueritatem inuestigare, quam quidem nemo  suo ingenio, sine diuino auxilio inuenire poterit. Et ideo omnes seculi sapientes stulti facti sunt, et ad ueritatis agnitionem pertingere non potuerunt. Cor autem cum uincit exaltatur, cum uincitur humiliatur. Quod itaque hic dicitur: »Humiliatum est in laboribus cor eorum,« tale est ac si diceret: 531 Quamuis multum die nocteque cogitando et meditando laborassent, uictum tamen et humiliatum est cor et ingenium eorum, quoniam ad ueritatis notitiam suo ingenio peruenire non potuerunt, sed omnino infirmati sunt, nec fuit inter eos neque scriptura, nec sapiens aliquis, qui eis hoc in labore auxilium prestare ualuisset. Cum igitur sic meditando tribularentur et affligerentur, audita subito euangelica  predicatione illuminati sunt, et clamantes ad Dominum de istis tantis necessitatibus liberati sunt. Et hoc est quod dicit:

»Et clamauerunt ad Dominum cum tribularentur, et de necessitatibus eorum liberauit eos.« Que autem fuerint iste necessitates, audiamus:

»Et eduxit eos de tenebris et umbra mortis, et uincula eorum disrupit.« Et hoc quidem iam superius exposuimus, quia erroris et cecitatis tenebras patiebantur.

»Confiteantur Domino misericordie eius et mirabilia eius filiis hominum.« Et hoc simpliciter expositum est. Quod tamen dignum est ut sepius repetatur, quia magna Dei misericordia est, magnaque miracula que nobis in hoc Psalmo narrantur. Sed  que miracula?

»Quia contriuit portas ereas, et uectes ferreos confregit.« ualde dura et fortia esse ostendit, in eo quod erea et ferrea ea esse dicit. Omnia machinamenta diaboli tam fortia sunt, ut merito erea et ferrea esse dicantur. Non est ergo mirum si uerba uite corda iniquorum penetrare nequeunt, que tam fortiter clausa et obserata sunt. Omnia uitia et peccata machinamenta diaboli sunt, que uerbo Dei obsistunt, ne ad cor hominis penetrare ualeat. uincit tamen uirtus et potentia Dei, et quamuis miser homo in uia iniquitatis clausus et ligatus sit, inde tamen eum trahit, et ad uiam ueritatis reuocat. Et hoc est quod dicit:

»Suscepit eos de uia iniquitatis eorum.« Et  quasi aliquis diceret: Quid cause est quod sic homines a diabolo et uinci et humiliari possunt? ait: »Propter iniustitias enim suas humiliati sunt;« quasi dicat: Hoc faciunt qui falsitatem et iniustitiam diligunt, et eam quam diligere debent ueritatem odio habent. Et hoc est quod ait:

»Omnem escam abominata est anima eorum, et idcirco appropinquauerunt usque ad portas mortis.« Omnem, inquit, escam salutiferam et uiuificantem, per quam utriusque Testamenti doctrina significatur, abominata est anima eorum, et ideo ad portas mortis appropinquauerunt, quia hereticis et schismaticis aliisque deceptoribus se sociauerunt. Isti enim sunt porte mortis, quia per istos intratur ad mortem.

 »Et clamauerunt ad Dominum cum tribularentur, et de necessitatibus eorum liberauit eos.« Hoc autem iam superius expositum est. Sed quomodo de necessitatibus eorum liberauit eos, sequitur:

»Misit uerbum suum, et sanauit eos et eripuit de interitu eorum.« Hoc autem de Saluatore nostro intelligitur, qui ad sanandas et liberandas omnes gentes a Deo missus est.

»Confiteantur Domino misericordie eius et mirabilia eius filiis hominum.« Nunc, quasi dicat: Misericordie et mirabilia necessaria sunt, quia sancti predicatores ad predicandum et sacrificium laudis immolandum mittuntur. Hoc est enim quod ait:

»Ut sacrificent sacrificium laudis, et annuntient  opera eius in exsultatione.« De hoc sacrificio dicit Apostolus: »Per ipsum ergo offeramus hostiam laudis semper Deo, id est uitulos labiorum confitentium nomini eius .« uituli namque labiorum, laudes, sermones et uerba sunt que apostoli predicare et nuntiare mittuntur. Sed ut hoc in exsultatione facere ualeant, necesse est ut misericordie et mirabilia Dei cum eis uadant.

»Qui descendunt mare in nauibus, facientes operationes in aquis multis, ipsi uiderunt opera Domini et mirabilia eius in profundo.« Isti qui descendunt mare in nauibus apostoli sunt et doctores. Et ipsi quidem fecerunt operationes in aquis multis, quia predicauerunt, et uirtutes multas fecerunt in populis multis. Et hoc est quod ait: »Ipsi uiderunt opera  Domini, et mirabilia eius in profundo.« Tunc enim in profundo maris apostoli mirabilia uiderunt, quando inter impios et peccatores mortuos suscitabant, cecos illuminabant, aliaque miracula faciebant. Descendit autem unusquique in nauicula corporis sui, que quidem fragiles erant et naufragio destinate; sed spiritus, qui presidebat, fortis erat, et nauigandi peritus. Unde et Dominus ait: »Spiritus quidem promptus est, caro autem infirma .«

»Dixit, et stetit spiritus procelle, et exaltati sunt fluctus eius.« Hoc est enim quod per Prophetam Dominus ait: »Ego Dominus, qui conturbo mare, et intumescunt fluctus eius .« Tantum enim et non amplius poterant mali contra bonos, quantum eis Dominus facere permittebat. »Dixit  igitur Dominus  et stetit spiritus procelle.« Et quia Dominus hoc uoluit ut spiritus procelle staret et mare in suo feruore et tempestate perseueraret, ideo exaltati sunt fluctus eius. Et quid fecerunt tunc illi, de quibus modo diximus, qui descendunt mare in nauibus?

»Ascendunt usque ad celos et descendunt usque ad abyssos.« Et ascendere malum est et descendere peius; in utroque 532 enim periculum est. Unde et dicit quia »anima eorum in malis tabescebat;« id est in calamitatum et dolorum uehementia constituti, uix a uirtute non deficere ualebant. Possumus autem intelligere quod tunc ascendebant, quando ante tyrannos ad tribunal iudicii trahebantur; tunc  uero descendebant, cum in ima carceris trudebantur.

»Turbati sunt, et moti sunt sicut ebrius, et omnis sapientia eorum deglutita est.« Hec uerba quid aliud significant, nisi timoris et perturbationis intolerabilem immensitatem? Hinc est enim quod Apostolus dicit: »Nolo uos ignorare, fratres, de tribulatione nostra, que facta est nobis in Asia, quoniam supra modum grauati sumus, supra uirtutem, ita ut tederet nos etiam uiuere .«

»Et clamauerunt ad Dominum cum tribularentur, et de necessitatibus eorum liberauit eos.« Quomodo autem liberauit, audiamus. »Statuit procellam eius in auram, et siluerunt fluctus eius, et letati sunt quod siluerunt, et eduxit eos in portum uoluntatis eorum:« et ita quidem de necessitatibus eorum  liberauit eos. Plana sunt hec et iucunda ad intelligendum.

»Confiteantur Domino misericordie eius, et mirabilia eius filiis hominum.« Et hoc quare? »Ut exaltent eum in Ecclesia plebis, et in cathedra seniorum laudent eum.« Constat igitur quia aliter eum exaltare non possunt, nisi Dei misericordie et mirabilia adsint. Inde est enim quod al bi dicitur: »Quia profecti predicauerunt ubique, Domino cooperante et sermonem confirmante, sequentibus signis .« Quid est autem in Ecclesia plebis, nisi in populo gentium? Et quid est in cathedra seniorum, nisi in Synagoga Iudeorum? De hac autem cathedra Dominus ait: »Super cathedram Moysi sederunt Scribe et Pharisei .«

 »Quia posuit flumina in desertum, et exitus aquarum in sitim; terram frugiferam in salsuginem, a malitia inhabitantium in ea.« E contra uero, »qui posuit desertum in stagna aquarum, et collocauit illic esurientes, et constituerunt ciuitatem habitationis.« Hoc est igitur, unde apostoli et predicatores et in Ecclesia plebis et in cathedra seniorum Dominum exaltare et laudare debent, quia deponit superbos, et exaltat humiles, quia conuertit in Libanum Chermel, et Chermel in saltum reputatur. Quia conuertit desertum in terram fructiferam, et terram fructiferam in desertum; et, ut planius dicatur, quia malitiam Iudeorum repulit, et gentium simplicitatem elegit. Quid enim aliud erat gentilitas, nisi desertum et terra sitiens et sine  aqua? Et ibi quidem posuit Dominus flumina, et exitus aquarum, quoniam illis apostolos dedit, et sanctarum uolumina scripturarum. Iudea uero terra fructifera quondam fuit, sed a malitia inhabitantium in ea, in salsuginem et sterilitatem conuersa est. Quod autem sequitur: »Posuit desertum in stagnum aque, et terram sine aqua in exitus aquarum,« repetitio est. Ibi autem, id est in terra sine aqua, per quam Ecclesia significatur, collocauit Dominus esurientes, illos uidelicet de quibus dicitur: »Et famelici saturati sunt .« Et isti quidem constituerunt, compleuerunt, edificauerunt, et cunctis bonis abundare fecerunt ciuitatem habitationis, per quam uel Ecclesia, uel celestis Ierusalem  intelligi potest.

»Et seminauerunt agros, et plantauerunt uineas, et fecerunt fructum natiuitatis.« Quotidie seminatur ager Dei, et plantatur uinea Dei, et quotidie reddunt fructum nouum, fructum natiuitatis noueque natiuitatis. »Plures enim, ut Apostolus ait, facti sunt sacerdotes secundum legem, idcirco quod morte prohiberentur permanere ,« ut semper aliis alii succedant qui in agro Dei et in uinea Dei laborare non desinant.

»Et benedixit eos, et multiplicati sunt nimis, et iumenta eorum non minorauit.« Iumenta hoc in loco episcopi sunt et sacerdotes. Hec autem minorata non sunt, quia, sicut modo diximus, alii pro aliis ordinantur. Dicuntur autem iumenta, quasi iuuamenta,  quod nomen, quantum huic ordini conueniat, quis non intelligat?

»Pauci facti sunt, et uexati a tribulatione malorum et dolorum.« Modo, quasi dicat, iumenta minorata non sunt, quamuis persecutionis tempore in Ecclesia predicatores ualde pauci aliquando facti sunt, multumque ab iniquis hominibus uexati et afflicti.

»Effusa est contemptio super principes eorum, et seduxerunt eos in inuio, et non in uia  .« Inde, quasi dicat, uexati sunt sancti a malorum hominum tribulatione; quia super principes eorum contemptio effusa est, qui eos seduxerunt in inuio, et non in uia. Isti principes heretici sunt, qui semper contendere parati, et suos decipiunt, et sanctos quiescere non patiuntur. Decipiunt autem eos in  inuio, et non in uia, quia nemo est qui in omnibus decipiatur. Ubi seducitur homo, in inuio est; et ubi non seducitur, in uia est.

533 »Et adiuuit pauperem de inopia, et posuit sicut oues familias.« De quibus modo superius dixit, »pauci facti sunt,« eosdem ipsos propter ipsam paucitatem pauperes uocat. uicina sibi sunt paucitas et paupertas, et pene idem significare uidentur. Quomodo adiuuerit pauperem de inopia, id est de supradicta paucitate, exponit dicens: »Et posuit sicut oues familias,« quoniam sicut greges ouium, sic eos multiplicauit. Singulas autem Ecclesias intelligere possumus.

»uidebunt recti, et letabuntur, et omnis iniquitas oppilabit os suum.« uidebunt, inquit, recti ea  que in hoc psalmo scripta sunt et letabuntur, quoniam totus iste psalmus misericordia plenus est. Iniqui uero taceant, et contra Deum ulterius non loquantur. Nullam excusationem habere poterit, qui post tantam misericordiarum plenitudinem ab iniquitate non recedit.

»Quis sapiens, et custodiet hec, et tunc intelliget misericordias Domini?« Ille, inquit, sapiens est, qui ista custodit. Et qui ista custodierit, ille sine dubio intelliget misericordias Domini. Intelligere autem hoc in loco suscipere est. Nemo enim sic eas intelliget, sicut ille qui eas suscipiet.



PSALMUS CuII. CANTICUM PSALMI DAuID.

 Quid est autem canticum psalmi, nisi laus bone operationis? Laudantur igitur in hoc psalmo opera bona, et qui ea operantur. Eloquitur contra philosophos et hereticos, qui suam scientiam extollentes, sanctorum irrident doctrinam et simplicitatem. Sed uir iustus ea non curat, neque propter hoc diuine legis scientiam et doctrinam predicare cessat.

»Paratum cor meum, Deus, paratum cor meum: cantabo, et psalmum dicam Domino.« Faciant illi quidquid uelint, dicant quod uelint, laudent dogmata sua, uituperent nostra; cor meum semper est paratum ad cantandum, ad iubilandum, ad laudandum  et predicandum, et uerbum uite et salutis cunctis gentibus nuntiandum. Et hoc est quod dicit: »Cantabo, et psalmum dicam Domino.« Sed ubi? in psalterio et cithara. Hoc est enim quod sequitur:

»Exsurge, gloria mea, exsurge, psalterium et cithara,« exsurgam diluculo. Quid per psalterium et citharam, nisi uetus et Nouum Testamentum intelligamus? Decem chordas habet psalterium, quia decem sunt uerba legis. In cithara uero uel tres, uel quatuor chorde sufficiunt; et tres quidem mysterium Trinitatis, quatuor uero totidem Euangeliorum libros designant. Cantant igitur sancti uel in psalterio, uel in cithara, quia alium cantum et doctrinam non habent, nisi ueteris et Noui Testamenti. Si igitur psalterium et cithara ab Ecclesia tollatur,  quid dicat, quid cantet, quid predicet non habebit. Est igitur omnis gloria eius in psalterio et cithara, quia sine cantu, sine doctrina et scientia, nullam gloriam habere potest. Et quamuis omnis modulatio psalterii et cithare suauis sit, et dulcis ad audiendum; illa tamen dulcissima est que a tribus chordis in cithara modulatur. Et talis quidem est ille cantus, quem sicut Isaias propheta, et Ioannes apostolus dicit: »Seraphim et quatuor animalia cantare non cessant: Sanctus, sanctus, sanctus Dominus Deus omnipotens, plena est omnis terra gloria eius .« Merito igitur dicit Ecclesia: »Exsurge, gloria mea, exsurge, psalterium et cithara;« et ego quidem exsurgam diluculo. Tu, inquit, psalterium, et tu, cithara, semper esto parata, ut nullum mihi  impedimentum et moram faciatis, quia ego quidem ad cantandum exsurgam ualde diluculo. In hoc autem se per totum diem a mane usque ad uesperum, id est omni tempore uite sue se cantare et iubilare promittit, quod se diluculo exsurgere dicit.

»Confitebor tibi in populis, Domine, et psalmum dicam tibi inter gentes.« Parata, inquit, sum, psalterium et citharam habeo, et in psalterio et cithara cantabo tibi, et laudabo te in populis, Domine, et psalmum dicam inter gentes. Quia enim Iudei audire nolunt, psalmos se inter gentes cantare promittit. Psalmos autem cantare, est uerbis et actione legis mandata adimplere.

»Quoniam magnificata est super celos misericordia tua, et usque ad nubes ueritas tua.« Misericordia Dei, et ueritas Dei Saluator noster est, qui omni misericordia et ueritate plenus est, et in ipso et per ipsum, Patris misericordia et ueritas cunctis gentibus reuelata est. Hoc, inquit, confitebor, hoc predicabo, in omnibus gentibus nuntiabo, quoniam usque ad celos et usque ad nubes misericordia tua et ueritas tua magnificata et exaltata est. Sed ut uera sit predicatio mea, iam nunc exi de spelunca, egredere de sepulcro, et exaltare super celos, Deus, et super omnem terram gloria tua manifestetur. »Exaltare super celos, Deus, et super omnem  terram gloria tua, ut liberentur electi tui.«

534 »Saluum me fac dextera tua, et exaudi me.« Dicit Ecclesia: ut liberentur electi tui, saluum me fac dextera et fortitudine tua, et exaudi me. Salus huius piissime matris, omnium filiorum liberatio est.

»Deus locutus est in Sancto suo: Letabor, et diuidam Sichimam, et conuallem tabernaculorum metibor.« Propheta loquitur modo, et Ecclesia consolatur, que de humani generis calamitatibus, ab ipsa origine incipiens lamentabatur, que tamen de sola significatione gaudebat, qua fugere poterat a facie arcus. »Deus, inquit, locutus est in Sancto suo,« id est in dilecto Filio suo, et ea locutus est que letitiam tibi dabunt et exsultationem, quoniam  usque ad fines terre te dilatabit, et totam terram, quam dimensus est et per suas partes diuisit, tibi dabit. »Letabor, inquit, et diuidam Sichimam.« Egregie Dominus a letitia incipit, quia eius letitia omnibus fidelibus gaudium prestat. Unde et in eius natiuitate gaudium pastoribus promittens angelus, ait: »Ecce annuntio uobis gaudium magnum quod erit omni populo, quia natus est uobis hodie Saluator, qui est Christus Dominus in ciuitate Dauid .« Sichima humeri interpretatur, et significat illos humeros qui superhumerale in Exodo ferre iubentur. Ipsi autem sunt SS. apostoli, episcopi et sacerdotes, qui ideo humeros ornatos habent, ut alios omnes sapienter et fortiter portent. Ipsi enim sunt quibus Dominus ait: »Tollite iugum meum super  uos, et discite a me quia mitis sum et humilis corde .« Hoc igitur diuisit Dominus, et totam conuallem tabernaculorum inter eos partitus est. Conuallis tabernaculorum totus iste mundus intelligitur, quo tabernacula Dei posita sunt, per que omnes Ecclesie significantur, de quibus subditur:

»Meus est Galaad, et meus est Manasses, et Ephraim fortitudo capitis mei. Iuda rex meus, Moab olla spei mee. In Idumeam extendam calceamentum meum, mihi allophyli  subditi sunt.« Ecce omnia sua sunt; omnia hec ad Ecclesiam pertinent, et ita sancta mater Ecclesia ubique gentium magnificata et dilatata est. Sed quid  per »Galaad,« que aceruus testimonii interpretatur, nisi Ecclesie doctores et magistros intelligamus? Ipsi enim sunt, in quibus utriusque Testamenti testimonia coaceruata sunt, quibus et seipsos omnesque alios defendere debent. Et merito primi ponuntur, qui inter omnes alios obtinent principatum. »Manasses« uero interpretatur obliuio, per quem nimirum illi significantur qui, S. Spiritus calice inebriati, terrenorum omnium obliuiscuntur et sola celestia concupiscunt. Tales erant illi de quibus in Actibus apostolorum dicitur: »Quia omnibus  erat cor unum et anima una, et nemo dicebat aliquid esse suum, sed erant illis omnia communia .« Inter hos autem monachi quoque et eremite connumerantur. At uero per »Ephraim,« qui frugifer dicitur, omnes illos intelligere debemus, qui boni operis fructum Domino reddunt. In his autem et clerici et laici, et masculi et femine, et diuites et pauperes, et liberi et serui, et omnes alii qui otiosi non sunt, sed in uinea Domini fideliter laborant, intelliguntur. Quod autem ait, »fortitudo capitis mei;« tale est ac si diceret, fortitudo mea. Ad hanc autem significationem, et boues nostros, et operarios nostros, fortitudinem nostram dicere solemus. »Iuda rex meus.« Iuda confessio interpretatur. Isti autem sunt qui pro aliis pugnant, et  Deum assidue laudant et benedicunt, et inter ipsa tormenta Deum suum et Creatorem suum Christum esse confitentur. Et tales quidem digni sunt qui reges a Domino constituantur. »Moab olla spei mee.« Bene post confessionem ollam posuit, quia sola confessio sanctorum carnibus ollam implebat, et eos ad ignem et ad alia tormenta ducebat. Per ollam enim hoc in loco omnia tormentorum genera significantur. Interpretatur autem »Moab« ex patre, per quem eos intelligimus quibus in Euangelio Dominus ait: »uos ex patre diabolo estis .« Isti igitur sunt quos prius sibi ipsi, deinde uero fidelibus suis ollam se Dominus habere sperabat. Sperabat quidem, quia libenter et sua sponte sustinuit passionem. »In Idumeam extendam calceamentum  meum,« id est calceatos meos, per quos apostolos significat, qui, sicut scriptum est, »calceati erant in preparationem Euangelii pacis .« Hos autem extendit Dominus, et misit in Idumeam, que sanguinea interpretatur, quod quid significet manifestum est. »Mihi allophyli subditi sunt.« Per allophylos  , qui sine capite interpretantur, uniuersaliter omnes infideles, et quicunque Dei cognitionem non habent, intelligere debemus. Quomodo enim caput habebant qui, ceci et surdi, aures et oculos non habebant? Si enim oculos habuissent, nequaquam ligna et lapides deos esse dixissent. Isti tamen apostolica predicatione Saluatori nostro subditi sunt, quia de talibus Ecclesie muri  fabricati sunt. Isti enim sunt illi lapides impoliti et incircumcisi, 535 quos ferrum non tetigit, quia de talibus altare sibi Dominus fieri iussit. Huc usque Dominus locutus est. Hinc autem Ecclesia sue narrationis ordinem seruat.

»Quis deducet me in ciuitatem munitam? Aut quis deducet me usque in Idumeam?« Quis, in quit, deducet me in ciuitatem munitam, id est in celestem Ierusalem; ubi neque ollas Moab, de quibus modo locutus es, neque sanctorum sanguine cruentatos Idumeorum gladios timeam? Aut si pedes  meos in Idumeam extendere uis, quis erit qui me deducat, et itineris uiam ostendat, et euntem et redeuntem custodiat?

»Nonne tu Deus, qui repulisti nos et destruxisti nos, iratus es et misertus es nobis? Et non egredieris Deus in uirtutibus nostris?« Egredieris utique, quia sic promisisti nobis, et sic te facturum esse speramus. Hoc est enim quod Dominus in Euangelio dicit: »Qui credit in me, opera que ego facio et ipse faciet, et maiora horum faciet, quia ego ad Patrem uado .« Itemque: »Signa autem eos qui crediderint hec sequentur: In nomine meo demonia eiicient, linguis loquentur nouis, serpentes tollent, super egros manus imponent, et bene habebunt .«

 »Da nobis auxilium de tribulatione;« quia nos aliunde auxilium non exspectamus. »Et uana est salus hominis;« siquidem uniuersa uanitas est ipse homo.

»In Deo faciemus uirtutem.« In Deo, inquit, faciemus uirtutem, et ipse egredietur in uirtutibus nostris; quia sicut ipse dixit, sine ipso nichil facere possumus. »Et ipse ad nichilum deducet tribulantes nos.« Tale est et illud quod alibi dicitur: »Ad nichilum deuenient, sicut aqua decurrens .« Ad nichilum deducitur, cuius intentio non adimpletur. Est enim usitatissimus iste locutionis modus, ut nichil eum fecisse dicamus, qui id quod cepit facere non potuit. Sic igitur ad nichilum deuenerunt, qui suas uoluntates ad effectum perducere non potuerunt.



PSALMUS CuIII. IN FINEM PSALMUS DAuID.

Iste titulus iam multoties expositus est. Quando Propheta ponit in finem, non uult ut de se, sed de Christo, intelligatur. Et ipse quidem loquitur in hoc psalmo, et de Iudeis conqueritur, qui tantis eius beneficiis ingrati fuerunt et pro bonis mala reddiderunt.

»Deus, laudem meam ne tacueris.« uult Saluator noster ut totus mundus cognoscat et predicet misericordiam, fortitudinem et patientiam ipsius, qui cum solo uerbo omnes suos inimicos perdere potuisset, quod ad fortitudinem spectat; noluit tamen,  sed nimia misericordia plenus, pro eis orabat dicens: »Pater, ignosce illis, quia nesciunt quid faciunt .« Et sicut ouis ad occisionem ductus, cum eum irriderent, maledicerent, ligarent, flagellarent, damnarent, spinis coronarent et  conspuerent, et colaphizarent, crucifigerent et aceto potarent. Sed quis omnia dicere ualeat? Ipse tamen patienter omnia sustinuit. Sed melius est ut ipsum audiamus, et ipse nobis dicat quid ille populus stultus et insipiens, impius et ingratus, contra eum fecerit. »Quia os, inquit, peccatoris et dolosi super me apertum est.« uere peccatoris, qui illud peccatum facere non timuit cui nullum peccatum unquam comparari potest. uere dolosi, qui laudando, extollendo, magistrum bonum  uocando, in omnibus insidiando, cum falsis testibus accusando, legis iniurias obiiciendo, ipsum legis conditorem contra legem fecisse mentiebantur: »Nos, inquiunt, legem habemus, et secundum legem debet mori, quia Filium Dei se fecit .« Et cum nullam causam mortis Pilatus in eum inuenire potuisset, ac per hoc eum dimittere uoluisset, illi omnes e contra una uoce clamauerunt: »Crucifige, crucifige!« dicentes. Cumque ille diceret: »Quid enim mali facit?«  illi, nichil habentes quod ei respondere potuissent, non ad interrogata responderunt, sed iterum »Crucifige!« clamauerunt. Et tunc quidem completum est quod modo Dominus ait: »Quia os dolosi et peccatoris super me apertum est.« Dicitis, Iudei, quia legem habetis; quare  ergo secundum legem non iudicatis? Quare iustum et innocentem condemnatis? Quare contra eum qui neque uictus, neque confessus est, »Crucifige, crucifige!« clamatis? Sed audiamus quid Dominus dicat:

»Locuti sunt aduersus me lingua dolosa, et sermonibus odii circumdederunt me, et expugnauerunt me gratis.« Quid dicetis ad hec? Nonne Propheta uester istud predixit? Non potuit mentiri Spiritus sanctus, qui in eo loquebatur; ipse uestra iniqua consilia, ipse uestros dolos, ipse uestros sermones odii et mendacii plenos, antea per tam multos annos reuelauit, et hoc malum tam immensum, quod ad perditionem uestram facturi eratis, manifestauit. uerum est igitur, et negare non potestis, quia locuti  estis aduersum eum lingua dolosa, lingua fallaci, lingua merito damnanda et flammis perpetuis crucianda. uerum, inquam, est, et negare non potestis, quia sermonibus eum circumdedistis; et sicut ipse ait, gratis eum odio habuistis, et nullam iustam causam contra eum inuenire potuistis. Scio quia causam uestram, quamuis iniquam, defenderetis, 536 et sicut semper soliti estis contra ueritatem contenderetis et pugnaretis, nisi Propheta uester et Rex uester ista predixisset, cui contradicere non audetis. Sed iterum quid Dominus dicat, audiamus:

»Pro eo ut me diligerent, detrahebant mihi.« Et tu, Domine, quid faciebas? »Ego autem orabam: posuerunt aduersum me mala pro bonis, et odium  pro dilectione mea.« Hoc est enim, quod per prophetam Dominus ait: »uinea mea electa, ego te plantaui, quomodo conuersa es in amaritudinem uitis aliene?«  Et alibi: »Popule meus, quid feci tibi, aut in quo contristaui te? responde mihi?«  Longum esset si enarrare uelimus que et quanta beneficia illi populo iniquo et ingrato Dominus fecerit: »Non sum missus, dicit Dominus, nisi ad oues que perierunt domus Isrel .« Magna causa dilectionis est hec, multum hac pro causa eum diligere debuissent, quod ipsemet pro illis se uenisse testatur. Suscitabat mortuos illorum, illuminabat cecos, curabat paralyticos, mundabat leprosos, sanabat hydropicos. Illi uero e contra quid detrahentes dicebant? »Hic  homo non est a Deo, qui Sabbatum non custodit .« In his igitur et multis aliis illi detrahebant, cum eum potius plurimum diligere et honorare debuissent. Ipse uero orabat, et pro ipsis suis inimicis atque pro omnibus aliis, ut eius passio omnibus proficeret ad uitam eternam.

»Constitue super eum peccatorem, et diabolus stet a dextris eius.« Dignum est ut peccatores peccatorem suscipiant, et qui noluerunt suscipere Christum Saluatorem, Antichristum suscipiant deceptorem. Stat autem diabolus a dextris huius populi, quia ipse post se eos trahit, ad sinistram impellit, et ab itinere recto diuellit: ostendit eis uiam sinistram, dexteram claudit, et eos per illam transire non patitur.

 »Cum iudicatur, exeat condemnatus.« Hoc erit in iudicio, quando simul cum eo quem nunc sequitur mittetur in ignem eternum. »Et oratio eius fiat in peccatum.« Quotidie orant Iudei, et psalmos et prophetas legunt, sed omnis eorum oratio in peccatum uertitur eis, quia in hoc ipso Dominum offendunt, quod eius uerba ore impio et polluto dicere presumunt  .

»Fiat habitatio eorum deserta, et non sit qui inhabitet in ea.« Iste uersus in hoc loco superfluus est; et in alia translatione non habetur. Sed fortasse additus est, ut numerus maledictionum conueniret numero denariorum quibus Dominus uenditus est  .

»Fiant dies eius pauci.« Pauci quidem fuerunt  dies, quia post quadraginta duos annos, capta urbe et templo destructo, omnes in captiuitatem ducti sunt. Quod si de Iuda intelligatur, neque multi, neque pauci fuerunt, quia statim abiens laqueo se suspendit.

»Et episcopatum eius accipiat alter.« Et Iude quidem episcopatum accepit Matthias; Synagogam uero suscepit Ecclesia.

»Fiant filii eius orphani, et uxor eius uidua.« Quot in illa misera captiuitate miseri illius populi orphani, et quot uidue facte fuerunt, quis dicere ualeat? De Iuda autem non legitur quod uel uxorem, uel filios habuisset; sed quia Propheta hoc dicit, dubitari non debet.

»Commoti amoueantur filii eius, et mendicent,  et eiiciantur de habitationibus suis.« Et hoc ad litteram factum est, quia et commoti, et amoti, et mendici, et pauperes facti, et de suis habitationibus eiecti sunt.

»Scrutetur fenerator omnem substantiam eius, et diripiant alieni omnes labores eius.« Iste fene rator diabolus est, qui pecuniam suam dedit eis ad mensam, quam sine usura nunquam suscipiet. Usura autem anime fuerunt; pecunia uero, uitia et  peccata. Diripient autem alieni labores eius, quia quecunque operati sunt malignorum spirituum erunt.

»Non sit illi adiutor, nec sit qui misereatur pupillis eius.« Iam per mille annos, et amplius in captiuitate est populus iste, et nullum neque Dei, neque hominis auxilium meruit, ut ad propria remearet, nullusque fuit qui uel ipsis, uel eorum filiis, misericordiam prestaret.

»Fiant nati eius in interitum, in una generatione deleatur nomen eius.« Hoc autem in illa obsidione completum fuit, de qua iam supra diximus. In una uero generatione deletum nomen eius est, quia transactis quadraginta duobus annis, in quibus una generatio completur, nulla terra postea nominata est  regnum Iudeorum.

»In memoriam redeat iniquitas patrum eius in conspectu Domini, et peccatum matris eius non deleatur.« Hoc est enim quod in Euangelio Dominus ait: »Et ueniat super uos omnis sanguis iustus qui effusus est super terram ;« quatenus in eos uindicetur quidquid uel ipsi, uel eorum parentes commiserunt.

»Peccatum matris eius,« uel peccatum ierusalem, uel originale peccatum mihi esse uidetur quod Eua commisit, omnium uiuentium mater, quod quidem in nullis aliis deletur, nisi in illis qui Christi sanguine redempti sunt.

537 »Fiant contra Dominum semper, et dispereat de terra memoria eorum.« Quid est quod  huc usque singulariter locutus, nunc uero pluraliter loquitur, nisi ut intelligamus unum idemque significari, siue singulariter, siue pluraliter ista dicuntur? De illis loquitur qui in malitia perseuerantes, nunquam ad penitentiam redire uolunt. uult igitur ut isti tales semper Domino contraria operentur, semperque se ipsis deteriores fiant; et sicut scriptum est , sordidi sordescant, quatenus maiora tormenta patiantur. Dispereat igitur de terra uiuentium memoria eorum, et in libro uite non scribantur. Et hoc, quare?

»Pro eo quod populus iste  non est recordatus facere misericordiam;« qui tot et tantas misericordias a Domino suscepit.

»Et persecutus est hominem pauperem et mendicum;«  seipsum dicit, »qui cum omnium diues esset, pro nobis pauper factus est ;«---»et compunctum corde morti tradidit.« Magne crudelitatis est inopi et pauperi, et corde compuncto non parcere. Compunctus corde fuisse Dominus in eo ostenditur quod et pro Lazaro lacrymatus est, et pro ciuitate Ierusalem, iam aduersus eum conspirante, fleuisse legitur.

»Et dilexit maledictionem, et ueniet ei, et noluit  benedictionem, et elongabitur ab eo.« Illum dilexit, cuius os maledictione et amaritudine plenum est et dolo; et illum habere noluit, in quo omnes gentes benedicuntur. Qui igitur benedictionem cum Christo habere noluit, maledictionem habebit cum Antichristo.

»Et induit maledictionem sicut uestimentum, et intrauit sicut aqua interiora eius, et sicut oleum in ossibus eius.« In his uerbis ostenditur, quia sic maledictio et intus et extra ei adheret et coniuncta est, ut ab eo separari non possit. Qua in re cor impenitens et mentis induratio designatur. Unde et subditur:

»Fiat ei sicut uestimentum quo operitur, et sicut zona qua semper precingitur.« In eo enim  quod »semper« dicit, coniunctionem inseparabilem ostendit.

»Hoc opus eorum qui detrahunt mihi apud Dominum, et qui loquuntur mala aduersus animam meam.« Quotidie Iudei male de Christo loquuntur, et nunquam ei detrahere cessant. Unde manifestum est, quia sicut hic dicitur, hoc opus componitur eis, ut omnes huius psalmi maledictiones ueniant super eos.

»Et tu, Domine, Domine, fac mecum misericordiam propter nomen tuum, quoniam suauis est misericordia tua.« Sepe iam diximus, quia quoties Saluator aliquid petit, et aliqua re indigere uidetur, nichil ad diuinitatem, sed omnia ad humanitatem referenda sunt. Neque uero ipsa humanitas  aliquo indigebat, nisi quantum indigere uolebat. Postulat igitur, sed pro nobis, qui membra illius sumus; postulat, ut nos postulare doceat in necessitatibus nostris, qui non armis, sed orationibus pugnare debemus. Fecit igitur Pater misericordiam propter nomen suum, quod inuocauit; cuius misericordia suauis est, quia tunc adest quando necessaria est.

»Libera me, quoniam egenus et pauper sum ego.« Egenus quidem et pauper est qui se a suis inimicis defendere non potest. Talis, quantum ad se, erat humanitas Christi; sed quia diuinitas sibi coniuncta erat, nichil erat quod ipsa non posset. Simul itaque et pauper et diues erat, et egebat et non egebat.

»Et cor meum conturbatum est in me.« Et hoc  quidem ad humanitatem spectat. Quis enim nisi homo, sicut de eo scriptum est, »cepit tedere et mestus esse?  Fecit humanitas quod suum est, et diuinitas quod suum; quia nisi hoc faceret, quis eum hominem esse crederet? Si enim solius diuinitatis naturam et potentiam ostendisset, nemo eum hominem esse credidisset  . ualde ergo nobis necessarium fuit ut has affectiones in se esse Saluator noster ostenderet.

»Sicut umbra, cum declinat, ablatus sum.«  Declinante umbra, subito solis splendor aufertur a nobis; ita cecitatis errorisque tenebris crescentibus, solem iustitie et ueritatis lumen Iudei uidere non possunt. »Et excussus sum sicut locusta.« Quasi uastatorem ac depredatorem, eum a se repellere conati sunt, quia nisi hoc fecissent, et locum et gentem se amittere timebant.

»Genua mea infirmata sunt pre ieiunio, et caro mea immutata est propter oleum.« Genua et caro hoc in loco dicuntur apostoli, qui alibi oculi, pedes, et ossa et fortia queque uocantur. Et hoc ideo, quia molles et timidi, facile labentes et ad fugiendum parati in Christi passione apparuerunt. Sed non mirum, quia adhuc ieiuni erant, et Spiritus sancti plenariam unctionem nondum acceperant; et  ideo infirmati sunt et eo relicto fugerunt. Suscepto autem postea Spiritu sancto, quam fortes fuerint, eorum actus testantur. »Et ego factus sum opprobrium illis;« et apostoli, inquit, infirmati sunt, et ego ipse factus sum opprobrium illis. »uiderunt me, et mouerunt capita sua.« 538 uiderunt me flagellatum, crucifixum, spinis coronatum, dicentes: »uah qui destruis templum Dei, et in triduo illud reedificas, salua temetipsum .«

»Adiuua me, Domine Deus meus, et saluum me fac propter misericordiam tuam, ut sciant quia manus tua hec, et tu, Domine, fecisti eam.« Hoc est enim quod alibi ait : Qui non haberent in eum potestatem, nisi desuper datum sibi fuisset. Et Iudei hoc fecerunt, et Dominus hoc fecit:  sed Iudei hoc facere non potuissent, nisi Dominus uoluisset. Et Dominus quidem hoc propter nos fecit, et propter salutem nostram; Iudei uero propter odium et inuidiam suam. Dominus autem hoc fecit, quia, sicut scriptum est: »Proprio Filio suo non pepercit, sed pro nobis omnibus tradidit illum .«

»Maledicent illi, et tu benedices.« Quotidie Iudei maledicunt; sed eorum maledictiones super eorum capita conuertuntur. Non possunt celare malitiam suam, quia omnia ipsorum sacrilegia idem propheta manifestat. Hoc est enim quod Isaac benedicens filium, ait: »Qui maledixerit tibi, sit ille maledictus, et qui benedixerit tibi, benedictionibus repleatur .« Hinc et alibi  scriptum est: »Maledicam benedictionibus uestris, et benedicam maledictionibus uestris. Qui insurgunt in me, confundantur .« Confusi sunt enim, quoniam Deus spreuit eos. Sed maior eos confusio exspectat, de qua et subditur:

»Induantur qui detrahunt mihi pudore et reuerentia, et operiantur sicut diploide confusione sua.« Qui sunt illi qui detrahunt Saluatori nostro, nisi qui hominem tantum, uel Patre minorem esse dicunt? Isti induuntur non solum confusione,  sed duplici confusione, temporali scilicet et eterna. Unde et propheta alibi ait: »Induc super eos diem afflictionis, et duplici contritione contere eos, Domine Deus noster .« Hoc enim significatur in diploide, per quam duplex genus uestis intelligitur.

»Confitebor Domino nimis in ore meo, et in medio multorum laudabo eum.« Magnus est enim Dominus, et laudabilis nimis. Sed solus Filius nimis eum laudare potest, ceteri uero neque satis eum laudare possunt. Nimis ergo eum laudat ad aliorum comparationem, quia nemo est qui ad hanc mensuram laudationis contingere ualeat. Sed ubi eum laudat? In medio multorum. Quid est in medio multorum? In Ecclesia catholica et per uniuersum  mundum diffusa.

»Qui astitit a dextris pauperis, ut saluam faceret a persequentibus animam meam.« Stabat diuinitas humanitati Christi a dextris, quia ad consolandum stabat, ad dirigendum, ad fouendum, et in omnibus defendendum. Stat preterea Pater Filio a dextris, et Filius Patri sedet a dextris, ut per hoc secundum diuinitatem in omnibus similes esse credamus.



PSALMUS CIX. PSALMUS DAuID.

In hoc psalmo minor Dauid loquitur de maiori Dauid, quem Dominum suum esse dicit et Patri equalem esse ostendit  .

»Dicit  Dominus Domino meo: Sede a dextris  meis, donec ponam inimicos tuos scabellum pedum tuorum.« Prius continuationem ponamus, et sic postea ad expositionem ueniamus. Loquitur autem Pater Filio, ut Propheta testatur in his tribus uerbis: »Dicit Dominus Domino meo, Donec ponam, etc., Tecum principium,« Loquitur uero Propheta ad Christum in his duobus uersibus: »uirgam uirtutis tue,« etc., et »Iurauit Dominus, et non penitebit eum,« etc. Loquitur denique Propheta ad Patrem, »Dominus a dextris tuis,« usque ad finem psalmi. Eodem ergo ordine quo posita sunt nunc exponere incipiamus. Memores esse debemus quod legisperitis in Euangelio Dominus ait: »Quid uobis uidetur de Christo? cuius filius est? Dicunt ei: Dauid. Ait illis: Quomodo ergo  Dauid in spiritu uocat eum Dominum, dicens: Dicit Dominus Domino meo, sede a dextris meis? Quomodo enim Dominum uocat, si filius eius est? Et non potuerunt,« dicit Euangelista, »respondere ei uerbum .« Hec questio usque  hodie apud Iudeos indissolubilis manet; neque enim hoc intelligere potest, nisi qui Deum et hominem esse Christum credit. Unde nobis hec questio facillima est, qui Saluatorem nostrum, et secundum diuinitatem Dominum Dauid, et secundum humanitatem filium esse Dauid non dubitamus. Et hoc est quod ait: Dicit Dominus Pater Domino meo Filio suo, sede a dextris meis. Sedere autem cum Deo in una sede, et a dextris sedere, equalitatem significat. Iudei uero neque Deum esse, neque Deo equalem, neque in celum ascendisse, neque simul in eadem sede a dextris eius eum sedere credunt. Et ab hac quidem infidelitate sua non prius recedent, donec ponantur scabellum pedum eius. Hoc autem erit in iudicio, quando, in sua maiestate eum  uidentes, et Deum et hominem certissime esse cognoscent. Probat ergo Propheta ab auctoritate ipsiusque Patris quia Filius equalis est Patri, et quia sedet et sedebit ad dexteram Patris, donec inimici eius fiant scabellum pedum eius. Postquam 539 autem hoc fuerit, iam ulterius hoc Prophete testimonium non erit necessarium, quia ita esse omnes uidebunt.

»Tecum principium in die uirtutis tue, in splendoribus sanctorum.« Et hoc, inquit Propheta, dicit Dominus Domino meo, quia ipse simul cum eo omnium creaturarum principium est  . Qua in re nichilominus Patri equalis esse ostenditur. Quod autem ipse principium sit, et ad Patris dexteram sedeat, in die uirtutis sue, et in splendoribus sanctorum,  cunctis gentibus reuelabitur. Dies uirtutis sue ille erit, quando simul cum sanctis suis in splendore maiestatis sue mundum iudicaturus se reuelabit. Tunc enim illum splendorem suscipient sancti, de quo dicitur: »Fulgebunt iusti sicut sol in regno Dei .«

»Ex utero ante luciferum genui te.« Et hoc similiter, ait Propheta, dicit Dominus Domino meo, quia genui te. Unde? »Ex utero.« Quando? »Ante luciferum.« Nullum tempus ostenditur, quando ante luciferum dicitur, quia in infinitum ascenditur. Sed quid est ante luciferum, nisi antequam dici, uel intelligi, uel cogitari possit? Luciferum namque mihi est quidquid mihi obscurum aliquid ostendit et intelligere facit. Inde enim dicitur  luciferum, eo quod lucem ferat. Est igitur Dominus ante luciferum genitus, id est antequam mente recipere ualeamus. Quod enim tempore non concluditur, humana mente concipi non potest  . Sed quid est quod ait: »Ex utero?« Deus enim neque  cor, neque uterum habet, neque ulla partium diuisio in illo est, qui semper et totus est hoc quod est. Quod igitur ait: »Ex utero ante luciferum genui te,« tale est ac si diceret: Ex meipso ante omnem creaturam, et antequam dici et excogitari ualeat, genui te  . Huc usque Pater ad Filium; nunc autem Propheta similiter ad ipsum Filium.

»uirgam uirtutis tue emittet Dominus ex Sion.« ---»Ex Sion, dicit Scriptura, exibit lex, et uerbum Domini de Ierusalem .« uirga igitur uirtutis Domini, lex, et uerbum eius, et euangelica predicatio est, qua omnes gentes reguntur et corriguntur. Hoc autem de Ierusalem tunc exiuit, quando suis discipulis Dominus ait: »Ite in uniuersum mundum, predicate Euangelium omni creature  .«---»Dominaberis in medio inimicorum tuorum.« Omnes Iudei et gentiles usque ad id temporis, eius inimici erant, inter quos modo Dominus dominatur, et uirgam, sceptrum et imperium tenet.

»Iurauit Dominus, et non penitebit eum, tu es sacerdos in eternum secundum ordinem Melchisedech.« Quid est enim iurauit, nisi statuit firmum, atque firmauit? Omnis sermo Dei et omnis dispositio eius testamentum est. Non autem penitebit eum, quia ipse est in quo sibi plene complacuit. »Tu es, inquit, sacerdos in eternum,« secundum hoc quod Apostolus ait: »Hic autem eo quod maneat in eternum, sempiternum habet sacerdotium :« non secundum ordinem Aaron,  qui iam destructus est, sed secundum ordinem Melchisedech, cuius generatio, sicut scriptum est, neque initium dierum, neque finem habet. Sacrificium Melchisedech panis et uinum fuit, in quibus Christi corpus et sanguis significabatur  . Magnus sacerdos magnum sacrificium fecit, in quo uniuersum mundum Deo Patri reconciliauit. Huc usque Propheta ad Filium, nunc uero ad Patrem loquitur dicens:

»Dominus a dextris tuis  , confringet in die ire sue reges.« Filius, inquit, tuus, Dominus meus, quem superius a dextris tuis sedere dixisti, confringet in die ire sue reges. Hic est enim ille lapis abscissus de monte sine manibus, qui in Daniele  illam statuam comminuit, per quam omnia  regna mundi significabantur . Hec autem magna confractio erit in iudicio, quando dicetur aduersariis potestatibus: »Ite, maledicti, in ignem eternum, qui paratus est diabolo et angelis eius .« Unde et subditur:

»Iudicabit in nationibus, implebit ruinas, conquassabit capita in terra multorum  .« 540 Tunc enim iudicabit Dominus omnes gentes, tunc adimplebit ruinas; quia post illam ruinam nulla unquam amplius ruina fiet. Tunc multa capita conquassabit, multos elatos diuites et superbos humiliabit. Et hoc in terra copiosa, imo copiosissima. Ibi enim erunt omnes angeli, et boni et mali; ibi erunt omnes homines, quicunque fuerunt, et sunt, et erunt; ibi erit et ipse iudex omnium Dominus, et  Saluator noster, qui iudicabit populos in equitate, et gentes in ira sua. Qui quoniam »de torrente in uia bibit, propterea exaltauit caput.« Per triginta et amplius annos Saluator noster, sicut ceteri homines, in uia fuit, ad mortem festinauit, de torrente bibit, humanas miserias et passiones sustinuit, et propterea exaltauit caput. Neque enim aliter exaltari potuisset, qui secundum diuinitatem altissimus est, et ubi amplius exaltari possit, nichil est.



PSALMUS CX. ALLELUIA.

Laudate, inquit, Dominum. Hoc solum nobis sufficit, laudare, predicare et benedicere Dominum.

»Confitebor tibi, Domine, in toto corde meo, in consilio iustorum et congregatione. Magna opera  Domini exquisita in omnes uoluntates eius. Confessio, et magnificentia opus eius, et iustitia eius manet in seculum seculi.« Docet nos Propheta qualiter Deum laudare et predicare debeamus, dum dicit: »in toto corde meo.« Sic enim ipse Dominus ait: »Diliges Dominum Deum tuum ex toto corde tuo, et ex tota mente tua, et ex omnibus uiribus tuis .« Qui enim ita eum diligit, ille eum laudat in toto corde suo, tametsi taceat, et lingua non moueatur. Sed ubi eum laudare debemus? »In consilio iustorum et congregatione.« In Ecclesia itaque laudandus est Dominus, quia ibi solummodo est consilium et congregatio sanctorum  . Noli simul laudare cum illis qui extra  Ecclesiam sunt, quia nulla communicatio Christi ad  Belial , nulla pars fideli cum infideli. Unde et propheta ait: »Exite de medio eorum, et immundum ne tetigeritis .«

»Magna opera Domini, exquisita.« Precepit laudare; dixit quomodo; dixit ubi: nunc autem dat materiam, qua eum laudare debeamus. Opera illius materia sunt, in quibus eius laudes inueniuntur, si tamen bene exquisita fuerint. Non solum in maioribus operibus suis, sed in minoribus quoque magnus et laudabilis est Dominus Deus noster. Non longe petamus exempla, dicamus cum eodem Propheta: »Mirabilis facta est scientia tua ex me .« Sed et Apostolus ait: »O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie  eius !« Magna igitur sunt opera Domini, sed exquisita.

»In omnes uoluntates eius confessio, et magnificentia.« Si queris, quasi dicat, uoluntatem eius, et si uis scire quid Dominus requirat a nobis, scias quia in omnes uoluntates eius conueniunt simul confessio et magnificentia: hoc enim significat titulus huius psalmi, id est, »laudate Dominum.«

»Opus eius, et iustitia eius manet in seculum seculi  .« Nunquam igitur etiam in malis ex toto peribit creatura Dei; iustitia uero non esset eterna, si uel electi premiis, uel damnati carerent suppliciis. Dixerat superius: »Magna opera Domini, exquisita;« nunc autem magna esse ostendit in eo quod in seculum seculi mansura ostendit. Neque  uacat quod prius pluraliter opera, postea uero singulariter opus dicat, quia omnia in eo unum sunt, quod bona sunt.

»Memoriam fecit mirabilium suorum misericors et miserator Dominus, escam dedit timentibus se.« Que superius opera dixerat, nunc mirabilia uocat. Et hoc 541 merito, quia nichil fecit Deus, quod mirabile non sit. Horum igitur, siue operum, siue mirabilium placuit Deo memoriam facere, ne forte uetustate obliuioni traderentur. Memoriam uero, litteras, et scientiam dicit, que in Nouo uel ueteri Testamento continentur. uoluit igitur Deus, ut Scripture fierent, ut sacra uolumina scriberentur, ad suorum operum recordationem. Hanc autem memoriam  et hunc cibum spiritualem dedit escam timentibus  se. Dominus ait: »Non in solo pane uiuit homo, sed in omni uerbo Dei .« Esca igitur sunt uerba Dei  , siquidem de illis homines uiuunt.

»Memor erit in seculum Testamenti sui, uirtutem operum suorum annuntiabit populo suo, ut det illis hereditatem gentium.« Memor erit Dominus in seculum Testamenti sui, quia, sicut promisit et Testamento confirmauit, ita fecit populo suo. Cui uidelicet populo uirtutem operum suorum annuntiauit, et quanta uirtus sit in operibus suis intelligere fecit. Hanc enim uirtutem habent opera Dei, ut ea facientibus uitam possint prestare eternam; unde et subditur: »Ut det illis hereditatem, gentium  .« Gentium autem hereditatem, celestem  Ierusalem intelligimus, de qua ille superbus cum tota gente sua expulsus est.

»Opera manuum eius ueritas et iudicium.« Ipsum igitur imitari debemus, ut nostra quoque opera uera et iusta sint, quibus, ut modo audiuimus, uirtutem operum suorum annuntiare et reuelare dignatus est. »Fidelia omnia mandata eius, confirmata in seculum seculi.« Et fidelia quidem sunt, et ab omnibus, qui nos precesserunt, confirmata et corroborata, et quicunque ea custodierint, beati erunt. »Facta in ueritate et equitate;« quia nichil falsum, nichil iniquum, uel impossibile in eis inuenitur. »Iugum enim eius suaue est, et onus eius leue .«

»Redemptionem misit populo suo.« Et quam redemptionem,  nisi sanguinem. Filii sui? Unde et Apostolus ait: »Empti enim estis pretio magno, glorificate, et portate Deum in corpore uestro .«---»Mandauit in eternum Testamentum suum.« Mandauit, inquit, Dominus, firmiterque precepit, ut Testamentum suum, Testamentum confirmatum sanguine Filii sui maneat in eternum. Unde et superiori psalmo dicitur: »Iunauit Dominus, et non penitebit eum, tu es sacerdos in eternum secundum ordinem Melchisedech.«--- »Sanctum et terribile nomen eius.« Sanctum bonis, terribile malis; imo sanctum et terribile bonis et malis, quia et boni et mali uenerari illud et timere debent. Hoc nomine sanctificantur omnia; in  hoc nomine pelluntur demonia; qui hoc nomen non  timet, stultus et fatuus est; qui uero hoc timet, sapiens est. Unde et subditur.

»Initium sapientie timor Domini.« Recte dicitur quia stultam fecit Deus sapientiam huius mundi . »Intellectus bonus.« Sed quibus est bonus? »Omnibus facientibus eum.« Bene dicit, et bene intelligit, qui dicit: »Initium sapientie timor Domini;« si tamen facit quod intelligit, ut timeat Dominum. Hinc est enim quod alibi dicitur: »Time Deum, et obserua mandata eius, hoc est omnis homo .«

»Laudatio eius manet in seculum seculi.« Laudatio, inquit, eius qui ita intelligit et ita timet Dominum manet in seculum seculi, quia illi soli laudandi sunt qui bene intelligunt et bene agunt.



542 PSALMUS CXI. ALLELUIA CONuERSIONIS AGGAEI ET ZACHARIAE  .

Precipit Propheta ut laudemus Dominum de conuersione Aggei et Zacarie, qui post longam captiuitatem in patriam reuersi sunt. Aggeus festiuus, Zacarias memoria Domini interpretatur. Significant autem illos qui, festiue et solemniter uiuentes, opus seruile facere fugiunt, semperque Deum in memoria habentes, eum laudare et benedicere non cessant, donec de huius mundi captiuitate ad supernam patriam transferantur. Et de talibus quidem in hoc psalmo loquitur Propheta.

»Beatus uir qui timet Dominum, in mandatis eius cupit nimis.« uerum est itaque quia initium sapientie est timor Domini, siquidem beatus  est qui Dominum timet. De timore dilectionis loquitur, quia alius timor non ualet ad beatitudinem. Nam et demones eum timent, sed talis timor non beatitudinem, sed penam habet. Qui uero casto amore timet Dominum, in mandatis eius cupit nimis. Bene autem dixit, nimis, quia non tantum potest in mandatis eius seruire et obedire, sed quantum ei seruire et obedire desiderat.

»Potens in terra erit semen eius.« Et hoc quidem ad beatitudinem spectat. Semen eius illi sunt qui eum imitantur. Terra uero, qui alia, nisi terra uiuentium intelligitur? Ibi igitur potentes erunt, qui uiri huius imitatione filii erunt. Unde et subditur:

»Generatio rectorum benedicetur  ;« illa uidelicet benedictione qua Dominus in iudicio dicturus  est: »uenite, benedicti Patris mei, percipite regnum quod uobis paratum est ab origine mundi .«

»Gloria et diuitie in domo eius.«---»In domo Patris mei, dicit Dominus, mansiones multe sunt  .« --- »Stella ibi differt a stella in claritate .« Sed in quacunque illarum domo beatus uir et iustus fuerit, gloriam et diuitias habebit. »Et iustitia eius manet in seculum seculi.« Si iustus eternus est, et iustitia eterna erit, neque, manente iusto, poterit perire iustitia.

»Exortum est in tenebris lumen rectis corde.« Et quod lumen? »Misericors, et miserator, et iustus Dominus.« Ex hoc igitur lumine omnia que dicta sunt, et quare dicenda sunt, habent illi qui recto sunt corde, quia Christi natiuitas aliis non profuit nisi illis qui recto corde eum sequuntur et in eum credunt.

»Iucundus homo qui miseretur et commodat.«  Homo, inquit, qui miseretur et commodat, siue spiritualem siue temporalem substantiam largitur, festiuus, iucundus et hilaris esse debet. Quia, ut Apostolus ait: »Hilarem datorem diligit Deus .« Itemque: »Qui miseretur in hilaritate .« Et iste quidem uersus specialiter Aggeo pertinere uidetur, qui festiuus interpretatur, ceterisque omnibus qui per eum significantur.

»Disponet sermones suos in iudicio, quia in eternum non commouebitur.« Iste, inquit, uir disponet sermones suos in iudicio, quia, priusquam loquitur, omnia uerba sua iudicabit; et cum tanta grauitate loquetur, ut putes eum in iudicio sententiam dare. Et hoc est quod ait: »Quia in eternum non commouebitur;« neque in aliam partem  a ueritate flectetur. Tales fuerunt sancti apostoli, tales esse debent Ecclesie rectores.

»In memoria eterna erit iustus.« Similiter autem et iste uersus ad Zacariam pertinet, qui memoria Domini interpretatur, et ad alios qui per eum significantur; qui, quoniam semper Domini memores fuerunt, ipsi quoque in Domini memoria semper erunt. »Et isti quidem ab auditu malo non timebunt,« quem illi audituri sunt, quibus in iudicio dicetur: »Ite, maledicti, in ignem eternum .«

»Paratum est cor eius sperare in Domino, 543 confirmatum est cor eius; non commouebitur, donec uideat inimicos suos.« Ideo, inquit, non timebit iustus, quia paratum est cor eius sperare in  Domino. »Spes autem, ut ait Apostolus, non confundit .« Unde uir iustus alibi dicit: »In te, Domine, speraui, non confundar in eternum  .« Ille autem habet cor paratum ad spem qui sic Domino seruit, ut merito sperare debeat.  Unde et subditur: »Confirmatum est cor eius;« in spe uidelicet et dilectione. Et inde non commouebitur, donec uideat inimicos suos. Quid est donec uideat inimicos suos? Donec ad iudicium ueniat, ubi inimicos suos ab auditu malo timere conspiciat.

»Dispersit, dedit pauperibus.« Hec est summa perfectionis, sicut in Euangelio Dominus ait: »Si uis perfectus esse, uade, uende omnia que habes, et da pauperibus, et sequere me, et habebis thesaurum in celo .« Quod qui ita fecit, ideo securus est; unde et subditur: »Iustitia eius manet in seculum seculi, cornu eius exaltabitur in gloria.« Et ipse quidem, et iustitia eius, et uirtus, et potentia eius, que per cornu significantur, semper erunt, et non solum semper erunt, sed  super celos exaltata semper in gloria erunt.

»Peccator uidebit, et irascetur.« Hanc, inquit, iusti exaltationem uidebit peccator, per quem diabolus intelligitur et irascetur. »Dentibus suis fremet, et tabescet.« Per motum exteriorem interior malitia designatur, et quantum de sanctorum salute diabolus doleat, in eo ostenditur quod irasci et dentibus fremere describitur. Et tunc quidem »desiderium peccatorum peribit;« siue quod maligni spiritus habebunt de bonorum perditione, siue quod iniqui homines habebunt de illorum liberatione. Non erit ulterius locus, neque bonis ut timeant mala, neque malis, ut sperent bona.



PSALMUS CXII. ALLELUIA.

 Quid significet Alleluia, sepe iam diximus. Neque uult Propheta, ut a Dei laudibus cessemus, qui toties Deum laudare precepit.

»Laudate, pueri, Dominum, laudate nomen Domini.« Pueri a puritate dicuntur. Isti sunt illi pueri de quibus dicitur: »Quasi modo geniti infantes, rationabiles sine dolo, lac concupiscite, ut in eo crescatis in salutem .« Non est enim pretiosa laus in ore peccatoris. »Peccatori enim dixit Deus: Quare tu enarras iustitias meas?«  uos igitur puri et pueri, laudate Dominum, laudate nomen Domini. Quid est laudare nomen Domini? aut quod est nomen Domini? Audi quid per prophetam Dominus dicat: »Ego Dominus,  hoc est nomen meum! gloriam meam alteri non dabo .« Hoc nomen totius Trinitatis est, quia et Pater Dominus, et Filius Dominus, et Spiritus sanctus Dominus, non tres tamen domini, sed unus est Dominus. Hoc nomen proprium  illius est, qui omnium Dominus est, et qui nullum habet Dominum. Nullus enim alius est qui omnium Dominus sit, et qui Dominum non habeat. Hoc autem nomen illi laudant, qui se seruos esse cognoscunt. Quid est igitur laudate nomen Domini, nisi cognoscite et confitemini uos esse seruos? Qui enim aliter agit, nomen Domini negat et damnat. Confiteri autem non tantum uoce, quantum opere debemus, ut ei sicut pio Domino fideliter seruiamus.

»Sit nomen Domini benedictum.« Laudate, inquit, et dicite: »Sit nomen Domini benedictum.« Ex quo et usque quo? »Ex hoc nunc, et usque in seculum.« Quid est »ex hoc nunc?« Ex hoc presenti tempore, quia nunc presens tempus significat. »Et usque in seculum,« quid est? Usque in principium  et usque in finem; quia ante principium nullum seculum est, et post finem, nullum. Ecce, quasi dicat, audiuimus ex quo et usque quo: sed a quo loco et usque ad quem laudare debemus

»A solis ortu usque ad occasum laudate nomen Domini.« Nam et isti termini boni sunt, quia ultra procedere non ualemus. Ite igitur, predicatores, et laudate Dominum a solis ortu et occasu et de omnibus eum laudate, quecunque facta sunt a mundi initio, et quecunque fient usque in finem. Et altissime eum laudate, quoniam Altissimus est. Hoc est enim, quod ait:

»Excelsus super omnes gentes Dominus, et super celos gloria eius.« Super omnes gentes excelsus est Dominus, siue que in celo, siue que in terra  sunt; in celo angeli, in terra homines, sed ipse super omnes est, et omnium Dominus. »Et super celos gloria eius.« Magna, quasi dicat, gloria sibi in hoc mundo est, sed, ad comparationem illius glorie que super celos est, ista gloria nulla est.

»Quis sicut Dominus Deus noster, qui in altis habitat, et humilia respicit, et alta a longe cognoscit?« Ex quanto mentis affectu et ex quanto cordis amore et desiderio hec uerba procedunt! Quantum 544 eum diligit, tantum in eius laudibus delectatur. Sed notandum quia in altis habitat Dominus, quamuis sola humilia diligat, humilia respicit in celo, et humilia in terra respicit  ; quia hic et ibi sola humilia diligit. Superbos inde deiecit,  qui quotidie superbos humiliat, et exaltat humiles. Sed quid est in altis? In celis, in angelis, in apostolis, in Christianis. Nam et Christiani satis alti sunt, quia, quicunque Christiani non sunt, sub eis sunt.

 »Suscitans a terra inopem, et de stercore erigens pauperem, ut collocet eum cum principibus populi sui.« Ecce quomodo respicit Dominus humilia in celo et in terra: solos humiles respicit in celo, quia alii ibi non sunt; solos humiles trahit in celum, quia alii ibi esse non possunt. Et considera quanta sit Dei omnipotentis misericordia: inopes et pauperes sunt isti quos de terra suscipit, et de stercore et putredine suscitat et resuscitat, et cum principibus populi sui in celestibus collocat.

»Qui habitare facit sterilem in domo.« Non iam sterilem, sed matrem, et fecundissimam matrem multorumque filiorum letantem. Hec est illa sterilis de qua scriptum est: »Letare, sterilis, que non paris; erumpe et clama, que non parturis, quia  multi filii deserte magis quam eius que habet uirum .« Filii huius sterilis sunt isti pueri qui in hoc psalmo Dominum laudant. Hec autem habitat in illa domo, imo ipsa est modo domina et regina illius domus, in qua Synagoga et gentilitas habitabat. Possumus autem per hanc domum celestem patriam intelligere, in qua cum tota sua progenie mater Ecclesia habitabit.



PSALMUS CXIII. ALLELUIA, ALLELUIA.

Quid significet Alleluia, et sepe dictum est et sepe dicendum. Significat enim laudate Dominum. Quod quidem Propheta non toties dixisset, nisi ualde necessarium esse cognouisset. Hoc sit igitur opus Ecclesie, in hoc opere delectetur, et die nocteque  iucundetur.

»In exitu Isrel ex Aegypto, domus Iacob de populo barbaro. Facta est Iudea sanctificatio eius, Isrel potestas eius, Isrel regnauit in ea  .« Sub figura Isrelitici populi Christianum populum Propheta describit de diaboli potestate et huius mundi tenebris liberatum  . Isrel uero et Iacob idem significant. Quando, inquit, Isrel, id est Christianus populus, qui Deum cognoscit et uidet, exiuit de terra Aegypti, id est de huius mundi tenebris et erroribus. Et quando domus Iacob, per quam idem ipse populus significatur, exiuit de populo barbaro, per quem malignorum spirituum et uitiorum exercitus intelligitur, tunc facta est sanctificatio  eius. Cuius eius? illius quem in titulo psalmi laudare iubemur, ubi dicitur: »Laudate Dominum.« Iudea, que confessio interpretatur, Ecclesia est, que etiam inter ipsa tormenta Dominum confiteri et laudare non cessat. Hec autem facta est confessio eius, quia hanc solam ipse sanctificauit, et ab omni uitiorum contagione mundauit. Similiter autem et Isrel factus est potestas eius, quia ipse in populo Christiano regnum tenet, imperium et potestatem.  Quod autem sequitur: »Isrel regnabit in ea,« in alia translatione non habetur. Possumus autem per Isrel, Saluatorem nostrum intelligere, qui de seipso ait: »Nemo nouit Patrem, nisi Filius, et cui uoluerit Filius reuelare .« Interpretatur enim Isrel uir uidens Deum. Per istos autem qui prius de Aegypto exisse dicuntur, apostolos intelligimus ceterosque qui in primitiua Ecclesia fuerunt, per quos postea totus mundus ad fidem Christi conuersus est. Unde et subditur:

545 »Mare uidit, et fugit; Iordanis conuersus est retrorsum.« De hoc mari alibi dicitur: Hoc mare magnum et spatiosum, per quod mundus iste significatur. Hoc igitur mare uidit apostolos, aliosque predicatores ad se uenientes, et fugit. Quid  est fugit, nisi locum eis concessit, et ad transeundum uiam aperuit? Talis fuga bona est, que non odio, sed obsequio fit. Qui ita fugiunt, non resistere, sed obedire parati sunt. Per Iordanem uero populus baptizatus designatur, qui prius quidem preceps ad inferiora ruebat, sed, Christi fide suscepta, ad superiora redire et ad celos conscendere cepit.

»Montes exsultauerunt ut arietes, et colles sicut agni ouium.« Montes et colles diuites et potentes designant. Et isti quidem, uidentes signa et mirabilia que per apostolos fiebant, protinus ad fidem conuersi tanto gaudio exsultauerunt, ut arietes et agnos esse non dubitares, per quos omnes et prelati et subiecti Ecclesie significantur, ac per hoc  de ouibus Christi esse monstrantur, quia simul cum aliis eadem spirituali letitia gratulantur. Et bene quidem prius mare, postea uero montes et colles posuit: quia prius minores, postea uero maiores credere ceperunt. Unde Apostolus ait: »uidete uocationem uestram, fratres, quia non multi potentes, non multi nobiles inter uos, sed que stulta sunt mundi, elegit Deus, ut confunderet fortia .«

»Quid est tibi, mare, quod fugisti: et tu Iordanis, quia reuersus es retrorsum?« Montes, quare exsultastis sicut arietes, et colles, uelut agni ouium? Hec tanta admiratio ex magna letitia procedit. Letatur enim Propheta quod undique totum mundum conuertere uidet. »Quid est, inquit, tibi, mare, quod  fugisti, et uos, montes, quare exsultastis?« Non est hoc ex uobis. Ex Deo est hec fuga, et hec exsultatio. Hoc est enim quod ait:

»A facie Domini commota est terra, a facie Dei Iacob.« Quid est enim a facie Domini? A cognitione ueritatis. Nisi enim Deum uidissent, et cognouissent ueritatem, hanc commotionem tam magnam homines non fecissent  . Hinc est Deus Iacob,  qui populum suum tam subito docuit diabolum fugere, et uitia supplantare.

»Qui conuertit solidam petram in stagnum aque, et rupes in fontes aquarum.« Hic est, inquit, uerus Deus, qui de sola petra aquam producit, et de siccis rupibus fontes manare facit. Et de petra quidem dicit Apostolus: »Petra autem erat Christus .« Rupes uero apostolos, et doctores designant. De quibus sitienti populo fontes producit salientes in uitam eternam.

»Non nobis, Domine, non nobis, sed nomini tuo da gloriam.« Se inter alios prophetas connumerat, quia et ipse rupes est, de qua non modici fontes erumpunt. Hec, inquit, gloria tua est; isti fontes aquarum tui sunt, non est nostrum quod facimus,  quia non a nobis facimus  . »Non nobis, igitur, non nobis, sed nomini tuo da gloriam.« Labor noster sit gloria tua; sciant omnes quia sine te nichil facere ualemus. Hoc autem rogamus, ut facias ex sola misericordia et ueritate tua, quia sic te facere promisisti. Et hoc est quod ait:

»Super misericordia et ueritate tua, ne quando dicant gentes: Ubi est Deus eorum?« Nunquam hoc gentes dicere presumant; quod si dixerint, sciant quia Deus noster ubique est, et in celo et in terra est, et quidquid uult ubique operatur  . Hoc est quod sequitur:

»Deus autem noster in celo, sursum in celo, et in terra omnia quecunque uoluit, fecit.« Ceteri uero dii quid faciunt? uel quid sunt? Nihil faciunt,  et nichil sunt. Si tamen uis audire quod sunt, ut per hoc intelligas quia qui hoc sunt, dii non sunt; audi quod sequitur:

»Simulacra gentium, argentum et aurum, opera manuum hominum. Os habent, et non loquentur; oculos habent, et non uidebunt; aures habent, et non audient; nares habent, et non odorabunt; manus habent, et non palpabunt: pedes habent, et non ambulabunt, non clamabunt in gutture suo; neque enim est spiritus in ore ipsorum.« Satis probatum est quoniam, qui tales sunt, dii non sunt. »Similes illis fiant qui faciunt ea, et omnes qui confidunt in eis.« Non contra illos, sed pro illis orare uidetur, quia et aurum bonum est, et argentum bonum est, et nichil faciunt, uel facere possunt.

 »Domus Isrel sperauit in Domino, adiutor eorum et protector eorum est.« Per hos autem patriarchas, et prophetas et apostolos intelligamus, qui pleni Spiritu sancto pre ceteris Deum uidere et intelligere meruerunt. Isti autem in Domino sperauerunt et sperata susceperunt.

»Domus Aaron sperauit in Domino, adiutor eorum et protector eorum est.« Isti sunt episcopi, sacerdotes  ceterique omnes qui in clericali ordine Domino seruiunt.

»Qui timent Dominum sperent in Domino, 546 adiutor eorum et protector eorum est.« Tota Ecclesia in his tribus uersibus continetur, et omnibus, qui in ea sunt adiutor et protector factus est Dominus. Unde et subditur:

»Dominus memor fuit nostri, et benedixit nos.« Si nostri memor non fuisset, Filium suum ad nos redimendum et benedicendum non misisset. Ipse est enim de quo scriptum est: »In semine tuo benedicentur omnes gentes .« Dominus igitur benedixit nos. Sed queris fortasse quos? Benedixit domum Isrel, benedixit domum Aaron, benedixit omnes timentes se Dominus, pusillos cum  maioribus; nullus relictus est; omnes benedicti sunt, si tamen de domo Isrel, uel de domo Aaron, Deum timentibus, sunt.

»Adiiciat Dominus super uos et super filios uestros.« Adiiciat, inquit, Dominus Pater ea que dicta sunt, super uos, et super filios et imitatores uestros omnem benedictionem et bonorum operum sanctificationem  .

»Benedicti uos a Domino, qui fecit celum et terram.« Et celum fecit Dominus et terram, et bonos et malos, et iustos et peccatores ipse fecit, et nichil est quod ipse non fecerit.

»Celum celi Domino; terram autem dedit filiis hominum.« Celum dedit Domino celi, quia Saluatori nostro ad saluandum et regendum Ecclesiam  dedit; terram uero dedit filiis hominum, quia super peccatores alios peccatores dominari permisit.

»Non mortui laudabunt te, Domine, neque omnes qui descendunt in infernum. Sed nos qui uiuimus benedicimus Dominum, ex hoc nunc et usque in seculum.« Super nos, inquit, qui uiuimus, qui iam non in terra, sed in celo sumus , super nos, inquam, effunde benedictionem tuam, »quia non mortui laudabunt te, Domine;« mortui enim sunt, qui a te separati sunt. »Neque omnes qui descendunt in infernum, sed nos qui uiuimus et benedicimus Dominum ex hoc nunc,« id est ex hoc tempore quod nunc instat, »et usque in seculum.«



PSALMUS CXIu. ALLELUIA.


Satis scitis quid significet Alleluia. Laudate igitur Dominum, quia hoc significat Alleluia.

»Dilexi, quoniam exaudiuit Dominus uocem orationis mee.« Dilexi, inquit, Dominum, de quo in hoc titulo dicitur, laudate Dominum. Et merito dilexi, quoniam exaudiuit Dominus uocem orationis mee. Quid amplius mihi facere debuit?

 »Quia inclinauit aurem suam mihi.« Non solum exaudiuit, sed aurem quoque mihi inclinauit. Excelsus est ipse, humilis ego; sed »ipse humilia respicit ;« et ideo »in diebus meis inuocabo eum;« expertus sum bonitatem, non timeo aduersitatem; que si acciderit, inuocabo eum omnibus diebus uite mee.

»Circumdederunt me dolores mortis, pericula inferni inuenerunt me.« Et ipse, sicut in sequentibus legitur, liberauit me. Magnos dolores et magna pericula fuisse ostendit, que mortis et inferni fuisse dicit. Magni enim sunt illi dolores, qui mortis doloribus comparantur, et magna sunt illa pericula, que inferni periculis assimilantur.

»Tribulationem et dolorem inueni, et nomen Domini  inuocaui, dicens: O Domine, libera animam meam, misericors Dominus et iustus, et Deus noster miserebitur.« Non ille, qui queritur, sed ille qui querit, inuenire aliquid dicitur. Querebat iste igitur tribulationem et dolorem, que se inuenisse ostendit. In hoc autem aperte monstratur, quanto desiderio pro Christi nomine mori sancti optabant. »Et nomen Domini inuocaui, dicens: O Domine, libera animam meam.« Non pro corpore rogat, nullam corporis mentionem fecit, sed solius anime liberationem postulat. »Misericors Dominus et iustus, et Deus noster miseretur.« Quomodo?

»Custodiens paruulos Dominus.« Unde hoc scis? Quia iam sepe »humiliatus sum, et liberauit me.« Quia sepe eum liberauit, inde certus est, quod adhuc  eum liberabit. »Misericors et iustus.« Hec enim duo sunt, que bonis omnibus maximam spem dare possunt, quia misericors et iustus est Dominus, qui nunquam deserit sperantes in se. Humiliatio hoc in loco pro afflictione et tribulatione ponitur.

»Conuertere, anima mea, in requiem tuam, quia Dominus benefecit mihi.« Quia animam suam Dei misericordia liberatam esse intelligit; nunc eam hortatur, ut in requiem suam conuertatur, et terrenorum omnium obliuiscatur, et in sola Dei contemplatione amodo delectetur. Bene autem fecit Dominus, et ualde bene, qui de tantis periculis eum liberauit.

547 »Quia eripuit animam meam de morte,  oculos meos a lacrymis, pedes meos a lapsu; placebo Domino in regione uiuorum.« Ex hoc, inquit, credo, et nullatenus dubito, quia placebo Domino in regione uiuentium; quia iam eripuit animam meam de morte, et omnibus diaboli laqueis et deceptionibus liberauit. Liberauit insuper et oculos meos a lacrymis, quibus per singulas noctes lectum meum rigare solebam, et pedes meos a lapsu, quia uictus est ille, qui calcaneo meo insidiabatur.



PSALMUS CXu. ALLELUIA, ALLELUIA.

Laudate, inquit, Dominum, laudate, et precipue in hoc psalmo, quo omnis qui credit laudare iubetur.

»Credidi propter quod locutus sum: ego autem  humiliatus sum nimis. Ego dixi, in excessu mentis mee: Omnis homo mendax.« Loquitur Propheta in persona martyrum, et hortatur eos ad passionis calicem. Ego, inquit, in excessu mentis mee eleuatus, a primo homine usque ad ultimum, humanam naturam diligentissime consideraui, et sic in omnibus eam corruptam et uitiatam inueni, ut mens mea me dicere compelleret, »omnis homo mendax.« Est autem mendacium non in uerbis tantum, sed etiam in rebus. Unde et denarios falsos uocamus, et aurum, et argentum falsum esse dicimus, et quidquid a puritate sue nature degenerat, mentiri non dubitamus. Cum igitur sic omnes homines corruptos uiderem, et ab hac corruptione, Nisi Christi sanguine liberari non posse cognoscerem, credidi in  Christum, et quia credidi, locutus sum, et quia locutus sum, humiliatus sum nimis. Hoc enim ipse Dominus in Euangelio ait: »Nisi credideritis quia ego sum, moriemini in peccato uestro .« Nisi, inquit, credideritis quia ego sum iehsu, qui Saluator interpretatur, sine quo saluari nemo potest, moriemini in peccato uestro. Hec est igitur causa quare unusquisque SS. martyrum dicat, credidi, et quia credidi, locutus sum, predicaui, et palam cunctisque audientibus Christi fidem annuntiaui. Et quia hoc feci, humiliatus, afflictus sum, et multis tormentis cruciatus sum; et in hoc nimis quidem, quantum ad carnis fragilitatem, non quantum ad bonitatem diuine retributionis. Unde et subditur:

»Quid retribuam Domino pro omnibus que retribuit  mihi?« Hinc est enim quod beatus Iob Domino ait: »Nonne sicut lac mulsisti me, et sicut caseum me coagulasti, pelle et carnibus uestisti me, ossibus et neruis compegisti me, uitam et misericordiam tribuisti mihi, et uisitatio tua custodiuit spiritum meum .« Hinc et Apostolus ait: »Non sunt condigne passiones huius temporis ad futuram gloriam, que reuelabitur in nobis .«

»Calicem salutaris accipiam, et nomen Domini inuocabo.« Quia, inquit, maius non habeo, quod ei retribuere possim, ecce meipsum offero; calicem salutaris accipiam, et accipiendo nomen Domini inuocabo, et in ipsa morte eum confitebor et laudabo. Scio enim, quia »pretiosa est in conspectu Domini  mors sanctorum eius.« uere pretiosa, que uitam meretur eternam, que animam de corpore egredientem confestim in eternam beatitudinem introducit.

»O Domine, quia ego seruus tuus, ego seruus tuus et filius ancille tue.« Iustum est, inquit, ut moriar pro te, quia seruus tuus ego sum, seruus, inquam, tuus et naturalis seruus, utpote ancille tue filius. Ancilla tua est Ecclesia, cuius filius iste est, qui se Dei seruum esse gloriatur.

»Dirupisti, Domine, uincula mea, tibi sacrificabo hostiam laudis.« Ligatus, inquit, eram, dura me catena diaboli stringebat et trahebat; sed tu dirupisti uincula mea, tu soluisti originale peccatum,  quod nisi tuo sanguine solui non poterat. Tibi ego sacrificabo hostiam laudis; tibi reddam uitulos labiorum meorum; si iusseris, calicem quoque salutaris accipiam,

»uota mea Domino reddam.« Ubi? »In atriis domus Domini.« Et ubi est hoc? »In conspectu omnis populi eius.« Planius hoc ostende. »In medio tui, Ierusalem.« uoui, inquit, firmiterque promisi quia sacrificarem Domino hostiam laudis et iubilationis. Et hec quidem Domino reddam, non in occulto, non in qualicunque loco, sed in loco celebri et manifesto. In ipsis atriis domus Domini, et in conspectu omnis populi eius in medio tui Ierusalem, ubi omnes undique confluentes, me uideant, et me uidendo nomen Domini laudent et glorificent. Hoc est  enim quod Dominus ait: »Sic luceat lux uestra coram hominibus, ut uideant opera uestra bona et glorificent Patrem uestrum, qui in celis est .«



548 PSALMUS CXu ALLELUIA, ALLELUIA.

Quid iste titulus significet, psalmi huius initium declarat.

»Laudate Dominum, omnes gentes, et collaudate eum, omnes populi; quoniam confirmata est super nos misericordia eius, et ueritas Domini manet in eternum.« Inuitat Propheta non solum Iudeos, sed simul cum eis omnes gentes ad laudandum Dominum, quia non Iudeorum tantum, sed omnium gentium Dominus est. Notus enim erat prius in Iudea  Deus, et in Isrel magnum nomen eius; nunc autem quia pro omnibus passus est, et omnes gentes suo sanguine redemit, omnes eum laudare et benedicere debent. Nunc enim »confirmata est super nos misericordia eius,« et nunc certissima ratione probatum est, quantum clemens sit et misericors; »qui dilexit nos, et lauit nos a peccatis nostris in sanguine suo .«---»Et ueritas Domini manet in eternum;« quia completum est quod promiserat per prophetas suos in Scripturis sanctis de liberatione nostra, et de restauratione populi sui, secundum illud: »Et liberauit nos de inimicis nostris, et de manu omnium qui nos oderunt ;«---»sicut locutus est per os sanctorum suorum  prophetarum, qui a seculo sunt .«



PSALMUS CXuII. ALLELUIA.

Iste titulus tantum huic psalmo conuenire uidetur, ac si eius proprius esset, et non aliorum. Unde in sequentibus dicit: »Constituite diem solemnem in confrequentationibus usque ad cornu altaris.«

»Confitemini Domino, quoniam bonus, quoniam in seculum misericordia eius.« Nulla ratio conuenientior inueniri potuit, ut eum laudemus, quam quia bonus et misericors est. Si enim bonus et misericors non esset; quid in eo poterat esse unde laudandus esset? Tolle bonitatem, et nichil laudabile manet. Sed aliter Deus bonus est, et aliter omnis eius creatura bona. Ipse enim a seipso bonus est;  cetera uero non a seipsis, sed ab ipso. Laudemus igitur bonitatem et misericordiam Domini, et nunc precipue laudemus, quando confirmata est misericordia eius, et tam manifesta facta est bonitas eius. Unde et subditur:

»Dicat nunc Isrel quoniam bonus, quoniam in seculum seculi misericordia eius.« Nunc, inquit, hoc dicat, quia nunc maxime dicendum est quando dextera Domini fecit uirtutem dextera Domini exaltauit me.

»Dicat nunc domus Aaron quoniam bonus, quoniam in seculum misericordia eius.« Dicant nunc omnes, qui timent Dominum, quoniam bonus, quoniam in seculum misericordia eius. Omnes hoc dicant, quia omnes hanc misericordiam experti sunt.  Et qui hoc dicere noluerit, huius bonitatis et misericordie particeps non erit. Sed illi soli dicant, qui Dominum timent; qui uero non timent, etiamsi dicant, nichil eis dixisse profuerit. Sed quid per Isrel, qui uidens Deum interpretatur, nisi patriarchas et prophetas, et apostolos, ceterosque magis Deo familiares intelligamus? Quid uero per domum Aaron, nisi episcopi, et sacerdotes, ceterique eiusdem ordinis significantur? At uero per eos, qui Deum timent, omnis multitudo ecclesiastica designatur.

»In tribulatione inuocaui Dominum, et exaudiuit me in latitudinem.« Et hoc ad bonitatem et misericordiam, quia quoties Ecclesia in tribulationibus fuit, toties clamans ad Dominum exaudita est, et non solum exaudita, sed ample, et magnifice et in  latitudinem exaudita est.

»Et Dominus mihi adiutor est, non timebo quid faciat mihi homo.« Non est timenda hominis fortitudo, ubi Dominus auxilium prestat. Nam etsi faciat quod homines facere solent, sua tamen beatitudine non priuatur. »Dominus mihi adiutor, et ego uidebo inimicos meos.« Ego, inquit, uidebo inimicos meos, Dominus autem pugnabit pro me, cui nemo resistere ualet.

»Bonum est confidere in Domino, quam confidere in homine. Bonum est sperare in Domino, quam sperare in principibus.« Hinc est enim quod alibi dicitur: »Maledictus homo qui confidit in homine, et ponit carnem brachium suum, et a Deo recedit  cor eius .« Non est autem peccatum auxilium hominum querere, sed ita querere, ut totam spem in eorum auxilio ponat, et sine eorum auxiliis de suis necessitatibus se homo liberari posse diffidat, magnum peccatum est. Tunc enim suum auxilium fidelibus suis prestare Dominus solet, quando de hominum auxilio desperant.

»Omnes gentes circumdederunt me, et in 549 nomine Domini ultus sum eos.« In hoc loco in prepositio subaudienda est, ut dicatur in eos, sicut in alia translatione habetur. In Hebreo nichil horum est, sed tantum dicitur: »in nomine Domini ultus sum.« Nulla gens est, que Ecclesiam non circumdedisset, et que persecutionem ei non fecisset; sed de omnibus liberauit eam Dominus, et non solum  liberauit, sed etiam ultionem fecit, quia omnes eius persecutores statim ad tormenta ducuntur, ut de hac uita exeant.

»Circumdantes circumdederunt me, et in nomine Domini ultus sum eos.« Hoc autem nichil aliud significabat, nisi magnam instantiam afflictionis et persecutionis. Unde et subditur:

»Circumdederunt me sicut apes.« Sicut apes quidem, quoniam et multi erant, et nimio furore et indignatione succensi, eos uulnerare et affligere non cessabant. De apibus enim dicit peta .

Illis ira modum supra est, leseque uenenum
Morsibus inspirant et uulnera ceca relinquunt.
Affixe uenis animasque in uulnere ponunt.

 »Et exarserunt sicut ignis in spinis.« uere ignis, et ira illorum in spinis ardebat, et ardendo spinas ipsas consumebat. Quid enim sunt iniqui homines, nisi spine aculeis et punctionibus pleni. »Et in nomine Domini uindicabor in eis.« Quamuis enim de his talibus quotidie uindicetur Ecclesia; maiorem tamen de illis adhuc uindictam exspectat.

»Impulsus uersatus sum, ut caderem, et Dominus suscepit me.« Multis modis impellebantur, uersabantur et tentabantur sancti, ut a statu sue rectitudinis caderent; cadere autem penitus non poterant, quos Dominus suscipiebat, et aliquando casui proximos firmabat et stabiliebat. Unde adhuc subditur:

 »Fortitudo mea, et laudatio mea Dominus, et factus est mihi in salutem.« Quod ego, inquit, contra steti, quod pugnaui, quod uici et fortis fui, non mea fortitudo, nec mea laus est, sed tota fortitudo mea, et laus mea Dominus est, qui factus est mihi in salutem. Unde et alibi dicunt uiri sancti »:In Deo faciemus uirtutem, et ipse ad nichilum deducet tributantes nos .«

»uox letitie et salutis in tabernaculis iustorum.« Inde, inquit, est uox letitie et salutis in tabernaculis iustorum, quia Dominus eos defendit, et factus est eis in salutem. Et nisi Dominus hoc fecisset, nulla inter eos letitia esse posset quoniam nullo modo suis aduersariis resistere potuisset.

 »Dextera Domini fecit uirtutem, dextera Domini exaltauit me  .« Dextera Patris Filius est, quia per ipsum omnia operatur. Hec autem dextera fecit omnem hanc sanctorum uirtutem, quando Saluator noster morte sua diabolum superauit; ibi enim omnes sancti constantia et fortitudine super suos inimicos omnes exaltati sunt et ab eterne mortis periculo liberati. Unde et subditur:

»Non moriar, sed uiuam, et narrabo opera Domini. Castigans, castigauit me Dominus, et morti non  tradidit me.« Non loquitur de morte corporis que ineuitabilis est; sed potius de morte anime, que solummodo moritur, cum a Deo separatur. Et hinc est quod Dominus ait: »Nolite timere eos qui occidunt corpus, quoniam animam non possunt occidere .« Sic igitur sancti castigati quidem possunt, occidi uero non possunt.

»Aperite mihi portas iustitie.« Quare? »Ingressus in eas confitebor Domino.« Quia, inquit, mortem iam non timeo, aperite mihi portas iustitie, docete me quid facere debeam. Doctoribus Ecclesie loquitur ista, qui, habentes clauem scientie, ceteris iustitie uiam ostendunt. Et uide cum quanta fiducia loquitur: »ingressus, inquit, in eas confitebor Domino,« nichil erit quod me terrere possit, ut iustitiam  non predicem, et Dominum non confitear. At illi non multas, sed unam portam ostendentes, dixerunt: »Hec est porta Domini, iusti intrabunt in eam.« Non queras, inquiunt, multas portas, quia una est per quam iusti ingrediuntur. Si quis te de aliqua re interrogauerit, dic solummodo, Christianus sum, et sufficit tibi. Hec est porta Domini, iusti ingrediuntur per eam et qui ascenderit aliunde fur est et latro.

»Confitebor tibi, Domine, quoniam exaudisti me, et factus es mihi in salutem.« Portam quam querebat inuenit, et ipsam portam, Christum esse intelligit, cui etiam loquitur, dicens: »Confitebor tibi, Domine;« te queram, te laudabo, »quoniam exaudisti me,« et ab omnibus periculis me liberans,  »factus es mihi in salutem.«

»Lapidem quem reprobauerunt edificantes, hic factus est in caput anguli.« uenite, inquit Ecclesia, et uidete lapidem quem reprobauerunt edificantes, hic iniuste abiectus et reprobatus in caput anguli factus est, duos in se coniungens 550 parietes, unum ex circumcisione, et alterum ex preputio uenientem, ut fiat unum ouile et unus pastor  . Mali edificatores, qui meliorem lapidem reprobant et uilissimos lapides in constructione domus Dei ponere nituntur. Isti sunt illi edificatores qui Synagogam male constituentes, siue potius destruentes de Salutare nostro dixerunt: »Nolumus hunc regnare super nos .« Et: »Nolumus  hunc, sed Barabbam .« Hoc lapide reprobato, tota corruit Synagoga; sed a Domino factum est istud et est mirabile in oculis nostris. Quis non miretur quod super hunc lapidem Ecclesia tota construitur quem Iudea insipiens reprobauit? Hinc est, quod alibi dicitur: »Populus quem non cognoui seruiuit mihi .« Et: »Filii alieni mentiti sunt mihi .« Quid igitur mirum si obedientes, et mendaces et impii reprobantur.

 »Hec dies quam fecit Dominus, exsultemus et letemur in ea.« Hec, inquit, dies, in qua lapis iste reprobatus est, et Ecclesia Christi sanguine redempta est. Hec est illa dies quam ad letitiam et exsultationem nostram fecit Dominus. Exsultemus et letemur in ea, et dicat unusquisque nostrum: »O Domine, saluum me fac, o Domine, bene prosperare.« Nulla dies opportunior est ad postulandam salutem et prosperitatem, quam illa que salutis et prosperitatis initium est, et ad salutem et prosperitatem nobis dedicata est. Dicamus etiam simul omnes: »Benedictus qui uenit in nomine Domini;« ut simul ab hominibus benedicatur, a quo omnia benedicuntur. uenit Dominus in nomine Domini, sicut ipse Iudeis loquens, ait: »Ego ueni  in nomine Patris mei, et non recepistis me; alius autem ueniet in nomine suo, et illum recipietis .« Quid est autem in nomine suo ueniet, nisi a seipso et seipsum glorificare ueniet?

»Benediximus uos de domo Domini: Deus noster, et illuxit nobis.« uos, inquit, benedicite Dominum, quia nos quoque iam in alio psalmo uos benediximus, dicentes: »Benedicti uos a Domino, qui fecit celum et terram « Et hanc benedictionem non a uobis habuimus, sed de domo Domini, et ab ipso Domino eam accepimus, qui reuera est Deus et Dominus, et illuxit nobis. Illuxit quidem, quia cum adhuc in tenebris ignorantie et cecitatis essemus, ipse nos illuminauit, et iustitie  et ueritatis portas aperuit, in cuius commemoratione semper hanc diem letam et solemnem agere debemus. Unde et subditur:

»Constituite diem solemnem in confrequentationibus usque ad cornu altaris.« Omnes, inquit, conuerte, nemo se absentare audeat, tantaque sit multitudo, et frequentia populi, ut ipsius altaris corsua premant. Et unusquisque in hac tanta solemnitate fiducialiter dicat. »Deus meus es tu, et confitebor tibi, Deus meus es tu, et exaltabo te.«

»Confitebor tibi, Domine, quoniam exaudisti me, et factus es mihi in salutem. Confitemini Domino quoniam bonus, quoniam in seculum misericordia eius.« Iste ultimus uersus superioribus non continuatur,  quia psalmi huius initium est; et in fine ponitur, ne laus finiatur, sed quasi rota in circuitu sine fine uoluatur.



PSALMUS CXuIII. 551 ALLELUIA  .

»Beati immaculati in uia, qui ambulant in lege Domini.« Iste psalmus secundum ordinem Hebraicarum litterarum scriptus est, et ab unaquaque littera octo uersus incipiunt, quarum prima est Aleph, que doctrina interpretatur; ultima uero Thau, que signum, uel consummatio dicitur. Huius igitur psalmi doctrinam sequatur, et teneat quicunque ad consummationem, perfectionem, et ad summum bonum uenire desiderat. Signetur autem signo crucis, ut de Christi militia esse dignoscatur. Pauce quidem sunt littere, id est uiginti due, in quibus tamen omnis et diuina, et humana scientia continetur. Qua in re quante perfectionis psalmus iste sit, apertissime declaratur.  Quod enim unaqueque littera in octo uersibus extenditur, quid aliud significat, nisi quia omnis doctrina, diuina et spiritualis, temporalia nos relinquere et eterna querere docet? Dies enim octaua, et huius uite finis est, que in septem diebus agitur, et alterius initium, que finem non habebit. Unde et quidem psalmi pro octaua titulantur. Ad octauam itaque diem iste littere et isti uersus nos festinare docent, quatenus hanc postponentes ad aliam festinamus  .

ALEPH. »Beati immaculati in uia qui ambulant in lege Domini.« Beati, inquit, qui ambulant in lege Domini, sic tamen, si immaculati in hac uita fuerint, et uitam immaculatam duxerint. Hoc est enim ambulare in lege Domini, quia hoc lex Domini precepit  ut immaculati simus et uiam immaculati incedamus. Unde et subditur:

»Beati qui scrutantur testimonia eius.« Sic tamen si »in toto corde exquirunt eum.« Et illi quidem in toto corde eum exquirunt qui se a macula custodiunt. Ambulare autem in lege Domini et scrutari testimonia eius idem significant. Nullus uersus est in hoc psalmo in quo non inueniatur uel uerbum, uel eloquium, uel sermo, uel iustificatio, uel testimonium, uel iudicium, uel aliud quod legem significare uideatur. Sequitur:

»Non enim qui operantur iniquitatem, in uiis eius ambulauerunt.« Dixit illos esse beatos qui scrutantur testimonia eius, a quibus tamen omnes illi separandi  sunt qui operantur iniquitatem, quoniam hi tales neque ambulant in uiis eius, neque in toto corde exquirunt eum.

»Tu mandasti mandata tua custodiri nimis.«  Nimis quidem quantum ad humanam fragilitatem et negligentiam, quia uix inuenitur aliquis qui sicuti debet ea custodiat. Et quia nimis custodienda sunt mandata eius: »Utinam dirigantur uie mee et opera mea ad custodiendas iustificationes tuas,« que per mandata significantur. Quia tunc non confundar, dum respiciam in omnia mandata tua; que sicut modo diximus, nimis custodienda esse mandasti. Respicere autem custodire est. Ac per hoc, ut non confundar et ut seruitium meum tibi acceptabile sit, »confitebor tibi, Domine, in directione cordis.« Quid est autem in directione cordis, nisi in directo et mundo corde? In eo quod didici iudicia iustitie tue. Sic, inquit, in directo corde te laudabo, sicuti iudicia iustitie tue recta esse didici et  cognoui.

»Iustificationes tuas custodiam,« quas tu mandasti custodiri nimis, et ideo »ne me derelinquas usquequaque,« quod est intelligere, nunquam me penitus derelinquas.

552 BETH. Quod interpretatur domus. Domus Dei Ecclesia est, cuius habitatores hanc doctrinam tenent et custodiunt; atque per eam hoc septenario finito, ad diem octauam se uenire sperant, et sic deinde ad summum bonum, quod per ultimam litteram significatur, se conscendere confidunt.

»In quo corrigit iuuenior uiam suam? in custodiendo sermones tuos.« Per primam litteram, que doctrina interpretatur, sermones, mandata, eloquia, iustificationes, et cetera que iam superius  dicta sunt, significantur. Illi itaque iuuenes corrigunt uias suas qui hanc doctrinam et hos sermones custodiunt qui in hoc psalmo continentur. Necesse habent adolescentuli et iuuenes corrigere uias suas, quia ipsi sunt qui facilius et sepius peccant.

»In toto corde exquisiui te, ne repellas me a mandatis tuis.« Repellere uidetur Dominus a mandatis suis illum hominem cui auxilium non prestat, ut eius mandata custodire uelit et ualeat. Rogat igitur iste adiutorium, ut custodire possit, quia maximum desiderium habet custodiendi. Et hoc quidem significat dicens: »In toto corde meo exquisiui te.« Qui enim in toto corde Deum querit, multum desiderat eius facere uoluntatem.

 In corde meo abscondi eloquia tua, ut non peccem tibi.« Difficile peccant, qui uerba Dei in corde reponunt, et memorie commendant. Sunt autem aliter abscondenda eloquia Dei, neque omnibus reuelanda, sicut ipse Dominus ait: »Nolite sanctum dare canibus, et nolite margaritas spargere ante porcos .« Talibus igitur eloquia tua manifestare renui, ne forte audiendo te blasphemarent, ut soliti sunt, et maledicerent; ac ego per hoc peccarem tibi. Tu autem benedictus es, et tales maledictiones non curas; ego autem audire non possum. »Doce me iustificationes tuas.« Hoc est enim quod superius ait: »Ne repellas me a mandatis tuis.«

»In labiis meis pronuntiaui omnia iudicia oris  tui.« Doce me, inquit, iustificationes tuas, quoniam et si aliis eas celaui, aliis tamen eas manifestaui, et illis quibus predicare debui, predicaui.

»In uia testimoniorum tuorum delectatus sum sicut in omnibus diuitiis.« Non solum, inquit, pronuntiaui iudicia oris tui, sed pronuntiando sic delectatus sum, sicut in omnibus diuitiis. Sunt quidam qui predicant, et per mandatorum uiam non incedunt, sed alia quidem uia pergunt, longe a testimoniis Dei. Unde Apostolus ait: »Doctrinis uariis et peregrinis nolite abduci .«

»In mandatis tuis me exercebo.« Non uult iste recedere ab illa doctrina que in hoc psalmo continetur et predicare iubetur, neque obliuiscitur quomodo prima littera interpretatur. Meminit insuper  illius uersus, in quo superius dicitur: »Beati qui scrutantur testimonia eius, in toto corde exquirunt eum.« Unde subinferens dicit

»In tuis iustificationibus meditabor, non obliuiscar sermones tuos.« Beatus enim ille est qui in lege Domini meditatur die ac nocte. Hic autem psalmus nichil aliud iubet, nisi in lege Domini meditari mandata eius, et testimonia perscrutari.

GHIMEL. Quod retributio, uel plenitudo interpretatur. Hoc autem in hac littera significatur quod illi qui hanc doctrinam, que in hoc psalmo continetur, fideliter tenuerint et custodierint, plenam retributionem a Domino suscipient. Prima namque littera, que doctrina interpretatur, per omnes alias currit, donec ultime coniungatur. Ad quid enim aliud nisi ad  solam doctrinam omnes littere inuente sunt? Totum autem ad doctrinam pertinet, et quod nuntiando et quod iubendo, uel operando dicitur.

»Retribue seruo tuo, et custodiam sermones tuos.« Non est parua doctrina, quando ab aliis docemur quomodo Deum orare debeamus. Retribue, inquit, seruo tuo quod eis retribuere promisisti qui tua mandata custodiunt. Hoc enim in Euangelio Dominus ait: »Si quis sermonem meum seruauerit, mortem non gustabit in eternum .« Hoc igitur, quasi dicat, mihi retribue, ut in eternum uiuam et custodiam sermones tuos.

»Reuela oculos meos, et considerabo mirabilia de lege tua.« Nonne uides quomodo retributionem  querit de his, que se facturum esse promittit? Si, inquit, aperueris oculos mentis mee, ego considerabo mirabilia de lege tua, et docebo et custodiam legem tuam. Aliter enim considerare quid ualet?

»Incola ego sum in terra, non abscondas a me mandata tua.« Hoc est enim, quod Apostolus ait: »Non habemus hic manentem ciuitatem, sed futuram inquirimus .« Aperi, inquit, oculos meos, quia 553 non terrena, sed celestia uidere et habere desidero, et ideo non abscondas a me mandata tua. Doce me, quasi dicat, doctrinam tuam, quam carnales oculi uidere et intelligere non ualent. Sic enim discipulis suis Dominus ait: »uobis datum est nosse mysterium regni Dei, ceteris autem in parabolis .«

 »Concupiuit anima mea desiderare iustificationes tuas in omni tempore.« Non solum, quasi dicat, desideraui facere mandata tua, quibus fideles tui iustificantur, sed etiam hoc concupiui, ut semper ea facere desiderarem, et ut mens mea ab hoc tam nobili desiderio nunquam recederet. »Increpasti superbos, maledicti qui declinant a mandatis tuis.« Quid enim superbius quam Domini sui mandata contemnere? Increpat Dominus superbos, ubi ait: »Qui ex Deo est, uerba Dei audit, propterea uos non auditis, quia ex Deo non estis .« Si uero ex Deo non sunt, utique maledicti sunt. De perseuerantibus loquitur, et qui ad penitentiam redire contemnunt. In unoquoque uersu doctrina huius psalmi se manifestat quam utilis omnibus et  necessaria sit.

»Aufer a me opprobrium et contemptum, quia testimonia tua exquisiui.« Exquirere mandata Dei, non solum legere et intelligere sufficit, sed et custodire necesse est. Qui autem hoc faciunt, ab omni opprobrio et contemptu iniquorum hominum liberantur, et simul cum sanctis a Domino honorantur. Que autem fuerint hec opprobria, sequentia manifestant.

»Etenim sederunt principes, et aduersum me loquebantur.« Ea uidelicet loquebantur, que ad uiri iusti opprobrium et contemptum intolerabilem pertinebant. Ille uero quid faciebat? »Seruus autem tuus exercebatur in tuis iustificationibus.« Exercebatur  autem meditando, legendo, custodiendo et pro earum custodia dura tormenta patiendo. Unde et subditur.

»Nam et testimonia tua meditatio mea est, et consolatio mea iustificationes tue sunt.« Quia idem significant mandata, iustificationes, eloquia, sermones, et cetera, que superius diximus, ideo pene ubique alterum pro altero ponitur. Exercebar, inquit, et meditabar in mandatis tuis, et hoc solum erat consolatio mea. Unde Apostolus ait: »Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus .«

DALETH. Hoc autem tabule uel ianue interpretatur. Non solum omnes littere, sed unaqueque  per se tantam doctrine pulchritudinem habet, ut sufficere uideatur. Hec littera nos docet cordis ianuas huic doctrine tam sacre aperire, ut in mentis nostre tabulis inscribatur et imprimatur. De his tabulis Apostolus ait: »Epistola nostra uos estis, scripta non atramento in tabulis lapideis, sed Spiritu Dei uiui in tabulis carnis .«

»Adhesit pauimento anima mea, uiuifica me secundum uerbum tuum: uias meas annuntiaui, et exaudisti me, doce me iustificationes tuas.« Hoc est illud uerbum quod per prophetam Dominus ait: »Peccator quacunque hora conuersus fuerit, et ingemuerit, uita uiuet, et non morietur .«---»uiuifica me, inquit, secundum uerbum tuum,« quia ego conuersus sum, et uias meas et  peccata mea tibi nuntiaui, dicens: »Adhesit pauimento anima mea.« Sordidata erat puluere pauimenti anima mea, cui nimium adheserat, eiusque uoluptates secuta fuerat. Hoc pauimentum caro est, cui anima coniuncta eius puluere peccatorum nimium sordidatur. Hoc est enim quod dicit: »et exaudisti me.« Amodo uero, doce me iustificationes tuas, quatenus non pauimenti et carnis uoluptatibus, sed tuis mandatis obediam. Unde et subditur.

»uiam iustificationum tuarum insinua mihi, et exercebor in mirabilibus tuis.« Hoc est igitur quod homo post conuersionem et penitentiam agere debet, ut semper in bonis perseueret, et peccatorum suorum recordetur. Hoc est enim quod sequitur

 »Dormitauit anima mea pre tedio.« De tedio alibi dicitur: »Tedet animam meam uite mee .« Pre tedio itaque anima dormitat, quia peccatorum recordatione aliquando a bono opere cessat, et se omnia corrigere posse quodammodo diffidit. Ex hoc autem non immerito se accusat, et ab hac non immodica tentatione liberari postulat. Et hoc est quod ait: »Confirma me in uerbis tuis;« ut firmissime credam predicte promissioni tue, in qua peccatori conuerso ueniam polliceris.

»uiam iniquitatis amoue a me.« Sic enim dormitare, uias iniquitatis est, quia desperationi proxima est.

»Et de lege tua miserere mei.« Hec est enim  illa lex benignissima, quam peccatoribus Dominus posuit: »Si dimiseritis, inquit, hominibus peccata eorum, et Pater uester dimittet uobis peccata uestra .« Tu peccasti in Deum, homo in te, dimitte tu illi, ut et tibi dimittatur, et ut pro centum denariis, decem millia talenta reddere non cogaris, et in carcerem mittaris.

»uiam ueritatis elegi, iudicia tua non 554 sum oblitus.« Audita, quasi dicat, tanta Dei miseratione, omnes diabolice fraudis tentationes a me remoui, et solam ueritatis uiam elegi, per quam, qui ambulat, errare non potest. Ac per hoc iudicia tua non sum oblitus, sed firmissime memorie commendaui. Qui enim eorum obliuiscitur, per uiam ueritatis incedere nescit.

 »Adhesi testimoniis tuis, Domine, noli me confundere.« Quid est autem adhesi testimoniis tuis, Domine, nisi hoc, quod modo dixit: »Iudicia tua non sum oblitus?« Et talis quidem non habet, unde confundi et crubescere debeat.

»uiam mandatorum tuorum cucurri, cum dilatares cor meum.« Hic uersus superioris expositio est. Multum enim delectari potest in uia mandatorum Dei, qui, finito cursu, tam magnam retributionem exspectat.

HET. Ipsa interpretatur, ipsa, inquit, doctrina, que per primam huius psalmi litteram significatur, dat nobis intellectum et deducit nos in semitam mandatorum Dei, et ipsa inclinat cor nostrum in testimonia eius, et auertit oculos nostros, ne uideant  uanitatem, et cetera que sequuntur; et tandem ducit nos ad Thau, id est consummationem et eternam felicitatem.

»Legem pone mihi, Domine, uiam iustificationum tuarum, et exquiram eam semper.« Hanc. inquit, doctrinam et hanc legem pone mihi, Domine, uiam, que me ducit ad tuas iustificationes, et exquiram eam semper. Quid enim sic querendum, sic diligendum et custodiendum est, sicut id quo iustificari et sanctificari speramus?

»Da mihi intellectum.« Ad quid? »Et scrutabor legem tuam et custodiam illam in toto corde meo.« Ille habet bonum intellectum qui hoc facit: qui uero hoc non facit, et legem Domini non custodit, non habet bonum intellectum, quoniam  »intellectus bonus omnibus facientibus eum.«

»Deduc me in semitam mandatorum tuorum, quia ipsam uolui.« Iam non uiam querit, que amplior est, sed semitam postulat, quia angusta uia est, que ducit ad uitam ;« scit enim quia per multas tribulationes oportet nos intrare in regna celorum. Multi enim uiam incedunt, qui per maiorum semitam mandatorum incedere nequeunt. Sed, sicut Apostolus ait: »Unusquisque proprium donum habet ex Deo .«

»Inclina cor meum, Deus, in testimonia tua, et non in auaritiam.« Non est solummodo auaritia pecunie, sed honoris quoque et dignitatis. Sic igitur cor suum in legis testimonia declinare desiderat, ut  contra legem nichil faciat, et omnes mundi concupiscentias a se repellat. Hoc enim sequentia manifestant.

»Auerte oculos meos ne uideant uanitatem, in uia tua uiuifica me.« Multe sunt mundi uanitates, que neque interioribus, neque exterioribus oculis uidere debemus. Ille autem in uia Dei uiuificatur, qui in bono opere assiduus est, et ea que agit, non negligenter, sed diligenter agit.

»Statue seruo tuo eloquium tuum in timore tuo.« Quid prodest nobis scire, et intelligere eloquia Dei, si Deum offendere, et eloquia non facere non timemus?  Et certe non sunt pauci, qui hoc uitio laborant.

»Amputa opprobrium meum, quod suspicatus  sum; iudicia enim tua iucunda.« Amputa, inquit, hoc opprobrium, et uitium meum, quod in me esse homines suspicantur, siue uerum sit, siue non sit. Et si uerum est quod dicunt, amputa, ut non sit. Si uerum non est, et hoc ipsum amputa, ut in eorum opinione non sit amplius, quoniam hec talis opinio et me affligit et illos occidit; iudicia enim tua iucunda. Quia a iustitia recedunt, qui bonum malum, et malum bonum dicunt.

»Ecce concupiui mandata tua.« Ecce, inquit,  satis in his que dicta sunt superius ostendi quia mandata tua non solum feci, sed facere concupiui. Facere enim quilibet potest, sed cum desiderio facere, celestis gratie est  . »In equitate tua uiuifica me.« Quid est in equitate tua uiuifica me, nisi quia equus et iustus es, redde mercedem meam?

555 uAU interpretatur et ipse; ipse, inquit, dedit nobis hanc doctrinam, a quo est omnis sapientia, et cum eo fuit semper, et est ante euum Christus Dominus noster, qui est Aleph et Thau, Alpha et Omega, id est initium et finis.

»Et ueniat super nos misericordia tua, Domine, salutare tuum, secundum eloquium tuum.« Lege in Euangelio, et pluribus in locis inuenies Saluatorem nostrum et misericordiam, et salutem, et regnum  celorum, et uitam eternam fidelibus suis promisisse. Hoc igitur iste postulat, ut secundum eloquium suum donet ei misericordiam et salutem.

»Et respondebo exprobrantibus mihi uerbum, quia speraui in sermonibus tuis.« Hoc, inquit, uerbum respondebo exprobrantibus et maledicentibus mihi, quia speraui in sermonibus tuis, et ita non timebo quid faciat mihi homo. Tu enim dixisti nobis: »Non uos deseram, neque derelinquan ,« et multa his similia, et in his quidem sermonibus tuis multam spem habemus.

»Et ne auferas de ore meo uerbum ueritatis usquequaque, quia in iudiciis tuis speraui.« Quid est autem in iudiciis tuis speraui, nisi quod modo dixit: »quia speraui in sermonibus tuis?« Rogat  autem ut nunquam mortis timore a uerbo ueritatis eum recedere patiatur.

»Et custodiam legem tuam semper.« Quid est semper? »In eternum et in seculum seculi.« Satis legem Dei bene custodit qui a uerbo ueritatis nunquam recedit. Hinc autem quomodo prius se habuerit et quam fidelis Domino fuerit ostendit.

»Et ambulabam in latitudine, quia mandata tua exquisiui.« In latitudine ambulat qui caritatem custodit, et Deum et proximum diligit. Hoc est enim maximum et primum mandatum, de quo alibi dicitur: »latum mandatum tuum nimis.« Unde et Apostolus. »Plenitudo, inquit, legis est dilectio .« Et quia omnia mandata in hoc  uno mandato continentur, bene hic dicitur: »quia mandata tua exquisiui.«

»Et loquebar de testimoniis tuis in conspectu regum, et non confundebar.« Breuiter in hoc uersu sapientia martyrum et patientia declaratur. Sapientes namque erant, qui de testimoniis Domini loquebantur. Fortes uero, qui ante ipsos reges loqui non timebant. Patientia uero in eo ostenditur quod de ipsis suis iniuriis non erubescebant.

»Et meditabar in mandatis tuis, que dilexi nimis.  Nunquam, ac si dicat, mandatorum tuorum obliuiscar; sed die ac nocte meditabor in eis que ualde semper dilexi, ut in eorum obseruatione morti me tradere non dubitarem. Nimis enim hoc aliquis diligere uidetur quod plus diligit quam seipsum. Hoc autem secundum humanam opinionem dicit, quia amori Dei nec ipsa uita preferenda est.

»Et leuaui manus meas ad mandata tua, que dilexi, et uehementer exercebar in tuis iustificationibus.« Quantum ea dilexerit, in eo quoque ostendit quod se manus suas ad ea eleuasse dicit. Ille quippe ad Dei mandata eleuat et dirigit qui non solum audire et intelligere, sed etiam quantum potest, facere conatur. Unde et uehementer se in eis exercere promittit. Quid est enim uehementer nisi  intellectu omni et operatione agere?

ZAIN. Interpretatur autem Zain oliua, uel fornicatio. Hec igitur littera docet nos pacificos et fructiferos esse, ut simul cum uiro iusto dicamus: »Ego autem sicut oliua fructifera in domo Domini ,« semperque misericordiam diligamus, que oliua nomine significatur. Audiamus preterea Apostolum quoque dicentem: »Fugite fornicationem ;« quare mentis et corporis fornicationem fugiamus.

»Memento uerbi tui seruo tuo, in quo mihi spem dedisti.« Dicit enim Dominus in Euangelio: »Beati misericordes, et beati pacifici ,« qui modo per Zain litteram significantur. Memento, inquit,  uerbi et promissionis tue, in quo dedisti maximam spem mihi seruo tuo et aliis omnibus qui pacem diligunt et misericordiam.

»Hec me consolata est in humilitate mea, quia eloquium tuum uiuificauit me.« Hec, inquit, spes consolata est me in humilitate et afflictione mea, quia eloquium tuum et promissio tua uiuificabit me. Unde et alibi dicit: »Humiliatus sum usquequaque, Domine, uiuifica me secundum uerbum tuum.« Unde humiliatus sit, ostendit.

»Superbi inique agebant usquequaque.« Quam impie, et inique aduersus eum egerint superbi, in eo ostenditur, quod eos usquequaque inique egisse dicit: »A lege autem tua non declinaui.« Et ideo quidem non declinaui, quia semper eam 556 in  memoria habui. Et hoc est quod dicit:

»Memor fui iudiciorum tuorum a seculo, Domine.« Quid est enim a seculo, nisi semper? »Et consolatus sum.« Consolatus, inquit, sum a iudiciis tuis, quibus multa bona promittis fidelibus tuis.

»Defectio animi tenuit me pro peccatoribus derelinquentibus legem tuam.« Quantum zelum in lege Dei custodienda habuerit, in eo monstratur quod sic de peccatoribus et transgressoribus dolebat, ut animi incurreret defectionem.

 »Cantabiles mihi erant iustificationes tue in loco incolatus mei.« In hoc quoque non modicus zelus ostenditur in quo Dei iustificationes sibi cantabiles fuisse dicit: Non enim sibi cantabiles essent, nisi magno cum amore et letitia eas fecisset, unde et subditur:

»Memor fui nominis tui, Domine.« ualde bene Dei mandata custodiebat, qui in nocte, et inter ipsa tormenta eius nomen confiteri non metuebat. »Et custodiui legem tuam;« illam uidelicet legem, qua dicitur. »Nolite timere eos, qui occidunt corpus, animam autem non possunt occidere .«

»Hec mihi facta est, quia iustificationes tuas exquisiui.« Sola custodia mandatorum Dei, illius  noctis et tribulationis causa fuit, quia, si a mandatis Dei recedere uoluisset, illam noctem et illa tormenta passus non fuisset  .

HETH. Hec octaua littera  docet nos de omnibus que in mundo sunt solum Deum et uitam eternam esse querendam.

»Portio mea, Domine, dixi custodire legem tuam.« Alii, quasi dicat, de his que in mundo sunt sibi eligant quod illis placuerit; mihi autem sufficit ut Dominus sit portio mea, possessio mea et omnes diuitie mee. Et ut hoc obtinere ualeam, me legem Domini custodire promitto.

»Deprecatus sum faciem tuam in toto corde meo,  miserere mei secundum eloquium tuum.« Ille Dei faciem in toto corde deprecatur qui summo studio nititur ad eius imaginem reformari; uel qui ante eius faciem uenire desiderat: sicut ille, qui ait: »Ostende nobis faciem tuam, et salui erimus .«

»Quia cogitaui uias meas, et conuerti pedes meos in testimonia tua.« Tu, inquit, peccatori conuerso et penitenti ueniam promisisti. Miserere itaque mei secundum eloquium tuum, quia ego quidem conuersus sum, et uias meas cogitaui, et correxi, et pedes meos et uestigia mea ad testimonia tua direxi. Et hoc quidem sponte et bona uoluntate feci  , quia non diligis coacta seruitia. Hoc est enim quod ait:

»Paratus sum, et non sum turbatus, ut custodiam  mandata tua: funes peccatorum circumplexi sunt me, legem autem tuam non sum oblitus.« Funes peccatorum tyranni et heretici sunt, qui uiros, catholicos ad peccata trahere conantur. Sed qui legem Dei non obliuiscuntur, talibus funibus trahi non possunt.

»Media autem nocte surgebam ad confitendum tibi super iudicia iustitie tue.« Si enim legem Dei oblitus esset, nequaquam ad confitendum media nocte surrexisset. Possumus autem per mediam  noctem, seuissime persecutionis tempus intelligere, sed uir iustus neque sic perterritus a Dei confessione cessabat, sed inter ipsa tormenta Christianum se esse clamabat. Confitetur autem super iudicia iustitie Dei, qui legem Dei iustitiam esse contendit. Nulla legis expositio tali confessione planior est.

»Particeps ego sum timentium omnium te, et custodientium mandata tua.« Sola letitia, quam habet de bona operatione omnium, et de seruitio Dei, quod faciunt omnes, facit eum participem omnium.

»Misericordia tua, Domine, plena est terra, iustificationes tuas doce me.« Qui omnibus, quasi dicat, misericordiam facis, mihi quoque hanc misericordiam facias, ut legem et iustificationes tuas me doceas. Plena est autem omnis terra misericordia  Domini, qui super iustos et iniustos pluit, et solem suum super omnes oriri facit  .

557 TETH, bonum interpretatur, et Dei bonitatem, scientiam, disciplinam et iustificationes nos querere hortatur. In his autem tota doctrina Ecclesie continetur.

»Bonitatem fecisti cum seruo tuo, Domine, secundum uerbum tuum.« Omnes bonitates, quas fidelibus suis Dominus se facturum esse promiserat, in Christi passione complete sunt. Singulariter autem, sicut promisit, unicuique propriam bonitatem facit, aliam humilibus, aliam persecutionem patientibus  , et similia.

»Bonitatem, et disciplinam et scientiam doce me, quia mandatis tuis credidi.« Doce me, inquit,  bonitatem facere, disciplinam ecclesiasticam tenere, et scientiam catholicam defendere. Quia non hereticorum persuasionibus, non petarum fabulis, non philosophorum superstitionibus, sed solis tuis mandatis obediui et credidi.

»Priusquam humiliarer ego deliqui.« Prius inquit, quam sub iugo tuo, quod suaue est, humiliarer, et diaboli superbiam et inflationem a me repellerem, ego multis modis deliqui, et in pluribus te offendi; »propterea eloquium tuum ego custodiui,« ut in me adimplerem quod scriptum est: »Ubi abundauit delictum, superabundauit et gratia .«

»Bonus es tu, Domine.« Et naturaliter bonus, et  sine quo nichil est bonum. »Et in bonitate tua doce me iustificationes tuas;« quatenus bona sit, tibique placeat intelligentia mea. Ideo enim hereticorum doctrina praua est, quia non in Dei bonitate, sed in eorum malitia est.

»Multiplicata est super me iniquitas superborum.« Satis quidem iniqui erant qui me affligendo iniquiores facti sunt. »Ego autem in toto corde meo scrutabor mandata tua.« Faciant quidquid possunt, et adhuc  iniquiores fiant, quia neque mors, neque uita  poterit me separare a caritate tua, et a tuorum custodia mandatorum.

»Coagulatum est sicut lac cor eorum;« quia mollibus, quasi dicat, uerbis et blanditiis nos decipere non potuerunt; nunc cor illorum contra nos induratum est ut in nullo ulterius parcant. Ego uero legem tuam meditatus sum, et quod lex tua me facere iuberet, non sum oblitus.

»Bonum mihi quod sic humiliasti me;« et tantis flagellis me affligi permisisti, ut discerem iustificationes tuas, quas audiendo uel legendo discere non potui, eas patiendo plenissime intellexi.

»Bonum mihi lex oris tui, super millia auri, et argenti.« Mansura fugitiuis, et eterna temporalibus non sine iniuria comparari possunt.

 IOD scientia, uel principium interpretatur. Hec littera ad ueram scientiam nos inuitat, ut non secundum litteram, sicut Iudei, sed spiritualiter legem et prophetas intelligamus, et illud omnium rerum principium esse sciamus, cuius manus nos fecerunt et plasmauerunt.

»Manus tue fecerunt me et plasmauerunt me.« Quid per manus, nisi uirtus et potentia ipsius significatur? Nihil corporeum in his uerbis intelligatur, quia non manibus operatur Deus, sed uoluntate. »Ipse enim dixit, et facta sunt, ipse mandauit, et creata sunt .« Respice ad primam litteram, que scientia interpretatur, ne littera te decipiat, ut hec uerba secundum litteram intelligere uelis. Unde et sequitur: »Da mihi intellectum, ut  discam mandata tua.« Nonne audis quia et iste spiritualem querit intellectum? Quoniam sicut Apostolus ait: »Littera occidit, spiritus autem uiuificat .«

»Qui timent te, uidebunt me, et letabuntur, quia in uerbo tuo speraui. Hoc erit in iudicio, quando omnes qui Deum timent, siue angeli, siue homines, uidentes sanctam Ecclesiam, gloriosam et quasi solis radios fulgentem, de illius gloria et honore letabuntur. Sed hoc habebit, quia in uerbo Dei, in promissionibus eius spem firmissimam posuit, et nulla ratione ab eo separari potuit.

»Cognoui, Domine, quia equitas iudicia tua.« Omnia iudicia Dei uera et equa sunt, siue malis  prospera, siue bonis aduersa contingant; quamuis super hoc etiam uiri iusti aliquando scandalizari soleant. Hoc autem Ecclesia se cognouisse dicit, et ideo de suis calamitatibus et afflictionibus letatur. Unde et subditur: »Et in ueritate tua humiliasti me.« uerax est Dominus et quando exaltat et quando humiliat sanctos suos, quia non minus eos adiuuat humiliando, quam exaltando. Hoc autem ideo dicere uidetur, quia Dominus 558 ait: »Non uos deseram, neque derelinquam .« Non est  hoc deserere, sed probare, et ad maiorem gloriam preparare.

»Fiat nunc misericordia tua ut consoletur me.« Gaudeo, quasi dicat, de his que pertuli, sed amodo mihi fieri consolationis misericordiam peto: »Secundum eloquium tuum seruo tuo.«

»ueniant mihi miserationes tue, et uiuam. ueniant, inquit, nunc mihi seruo tuo miserationes tue, et uiuam secundum eloquium tuum, et secundum promissiones tuas. Sic se habet ordo. Bene autem dicit, secundum eloquium tuum; quia in multis locis utriusque Testamenti promittit Dominus misericordiam et adiutorium fidelibus suis. »Quia lex tua meditatio mea est.« Bona ratio cur eius Dominus misereatur. Quorum enim miserebitur Dominus,  si illos non audit qui eius mandata custodiunt?

»Confundantur superbi, quia iniuste iniquitatem fecerunt in me.« De hoc, inquit, confundantur superbi, et erubescant, quia iniquitatem fecerunt in me. Et hoc iniuste, quia ego ad uiam ueritatis eos inuitabam. Bona confusio, quia non contra eos, sed pro eis orat. »Ego autem exercebar in mandatis tuis.« Hoc est sanctorum studium et exercitium, ut mandata Dei semper custodiant.

»Conuertantur ad me, qui timent te, et qui nouerunt testimonia tua.« Omnes enim qui Deum timent, et qui eius testimonia intelligunt, quocunque uadant, semper ad Ecclesiam conuertuntur et eius precepta sequuntur. Multi enim quotidie peccando  ab ea separantur, sed penitendo ad eam reuertuntur.

»Fiat cor meum immaculatum in tuis iustificationibus, ut non confundar.« Confundantur igitur illi qui Dei iustificationes corde sordido et maculato tractare presumunt. Quod quidem hereticorum proprium est, qui diuinas Scripturas corde peruerso interpretantur.

CAPH. Hoc elementum, quod manus interpretatur, ad pugnandum et ad laborandum nos inuitat. Tales enim manus habet ille qui dicit: »Benedictus Dominus Deus meus qui docet manus meas ad prelium et digitos meos ad bellum .« Et Apostolus: »Unusquisque laboret manibus suis operando  quod bonum est .« Et alibi: »Labores manuum tuarum manducabis .« In magno namque prelio hoc in loco se  Ecclesia esse ostendit, dum dicit: »Quia factus sum sicut uter in pruina .« Et : »Paulo minus consummauerunt me in terra .«

»Defecit in salutari tuo anima mea, et in uerba tua speraui.« Tantum, quasi dicat, fuit desiderium salutis tue, que eterna est, ut ex toto in anima mea deficeret desiderium salutis mee, que temporalis est. Et ideo in uerbo tuo et in promissione tua speraui que mihi salutem prestat eternam.  Bona illa defectio, que ad tantam refectionem animam perducit.

»Defecerunt oculi mei in eloquium tuum.« Isti oculi non carnis, sed mentis sunt, qui mundi uanitates uidere deficiunt et despiciunt, ut sola diuina eloquia contemplentur: »dicentes: Quando consolaberis me?« Tales oculi loquuntur, sicut alibi dicitur: »Non taceat pupilla oculi tui .« Omnia membra nostra loquuntur Deo, et non minus oculos, quam linguam audit. Per singula membra corporis nostri uidet Deus, et intelligit intentionem cordis nostri.

»Quia factus sum sicut uter in pruina.« Hoc est igitur unde querit consolationem. Nulla res fuit, in qua sanctorum calamitas conuenientius ostendi potuisset,  quam in utre, in pruina contractio, et congelatio.

»Iustificationes tuas non sum oblitus.« Non ideo, inquit, iustificationes tuas oblitus sum, quia tantis miseriis circumuentus, quasi uter in pruina factus sum.

»Quot sunt dies serui tui?« quos uidelicet in his calamitatibus sustinere habeo? »Quando facies de persequentibus me iudicium?« Iam, quasi dicat, manus deficiunt, et contra eos pugnare non ualeo.

»Narrauerunt iniqui fabulationes,« quibus mentem meam decipere nituntur. »Sed non« ita ille sunt, »ut lex tua, Domine.« Unde hoc? »Omnia mandata tua ueritas;« illorum uero fabulationes  omni falsitate et errore plene sunt.

»Iniqui persecuti sunt me, succurre mihi, et adiuua me.« Nimis duram et intolerabilem persecutionem in his uerbis esse ostendit. Unde et subditur:

»Paulo minus consummauerunt me in terra.« Mala consummatio, qua humana uita in terra finitur. Qui enim sic finitur, ad eternam beatitudinem non extenditur. »Ego uero non dereliqui mandata tua.« Quod si fecissem, penitus in terra  consummatus essem.

»Secundum misericordiam tuam uiuifica me.« Ut sicut cepi, semper »custodiam testimonia oris tui.« Non sine causa uiuificari se postulat, qui quasi utrem in pruina se esse dicit.

 559 LAMED. Interpretatur autem Lamed disciplina. Huius discipline discipuli sunt omnes Christiani; hanc tenent et predicant, hanc defendunt, et per hanc saluari confidunt.

»In eternum, Domine, permanet uerbum tuum in celo.« Celum uocari Ecclesiam omnes Scripture diuine, et precipue Euangelia nos docent. In Ecclesia igitur uerbum Dei, et doctrina utriusque Testamenti permanet in eternum. Unde et Dominus ait: »Celum et terra transibunt, uerba autem mea non transibunt   .

»Et in seculum seculi ueritas tua.« Idiosum  autem et per uerbum Dei et per ueritatem Dei significatur. Omnis namque doctrina Dei ueritas est, et nichil reprehensibile in ea est.

»Fundasti terram, et permanet.« Hec terra Ecclesia est, quam et celum modo uocauit, cuius fundamentum Christus est, sicut Apostolus ait: »Fundamentum aliud nemo potest ponere, preter id quod positum est, quod est Christus iehsu .« Hoc autem similiter in eternum permanet, sed non in hoc mundo permanet in eternum.

»Ordinatione tua perseuerat dies, quoniam omnia seruiunt tibi.« Preter angelum et hominem, omnia alia tenent ordinem sibi a Domino constitutum. Sed boni sunt isti dies qui in Domini ordinatione perseuerant, per quos apostolos eorumque successores  intelligere possumus. Seruat terra stabilitatem suam, tenent et dies ordinem suum. »Omnia« autem »seruiunt tibi.« Merito, inquit, et terram fundasti et dies ordinasti, quoniam per hec et in his omnia alia seruiunt tibi.

»Nisi quod lex tua meditatio mea est, tunc forsitan periissem in humilitate mea.« Tunc, inquit, quando humiliabar, quando me impii flagellabant et cruciabant, tunc forsitan periissem in ipsa mea humilitate et afflictione; »nisi quod lex tua meditatio mea est,« que me confortat et consolatur. Unde Apostolus ait: »Ut per patientiam, et consolationem Scripturarum spem habeamus .«---»In eternum non obliuiscar iustificationes tuas.« Et hoc ideo, »quia in ipsis  uiuificasti me,« quoniam, ut modo dixi, forsitan sine ipsis periissem in humilitate mea.

»Tuus sum ego, saluum me fac.« De salute anime loquitur; quoniam nullos alios secundum animam saluat Dominus, nisi illos qui eius sunt. Cum enim omnia sua sint, soli tamen illi sui esse dicuntur qui ei seruiunt et in eum credunt. »Quia iustificationes tuas exquisiui.« Multis ex causis hanc sue salutis rationem reddit, quia Domini mandata custodit.

»Me exspectauerunt peccatores, ut perderent me.« Et tu quid fecisti? »Testimonia tua intellexi,« et ideo perdere me non potuerunt. Neque timui eos qui corpus occidunt, quia animam non  possunt occidere, et hoc quidem testimonium tuum est.

»Omnis consummationes uidi finem, latum mandatum tuum nimis.« uidi, inquit, probaui, et certissime cognoui, latum mandatum tuum nimis, finem esse omnis consummationis et perfectionis; et qui illud obseruat, securus est, et ab inimicis superari non potest. Qui enim Deum et proximum diligit, Deum et proximum offendere timet: latum, et nimis latum est hoc mandatum, quoniam omnia alia in eo continentur.

MEM. Interpretatur autem Mem ex quo, uel ex ipsis. Superioribus continuatur, et de eodem mandato primo et maximo loquitur adhuc. Et bene hic dicitur, ex quo, uel ex ipsis, quia de illo mandato loquitur,  quod et unum est, et multa. Audiamus igitur quid sequentia dicant, et ex ipso, et ex ipsis.

»Quomodo dilexi legem tuam, Domine? tota die meditatio mea est.« Et hoc quidem non fecisset, nisi multum eum dilexisset. »Est autem maximum, et primum mandatum: Diliges Deum tuum ex toto corde tuo, et ex omnibus uiribus tuis ,« etc.

»Super omnes inimicos meos prudentem me fecisti mandato tuo, quia in eternum mihi est.« Hoc, inquit, mandatum omnibus inimicis meis prudentiorem et sapientiorem me fecit, quia uitam mihi prestat eternam. Et hoc est quod dicit: »Quia in eternum mihi est,« in quo qui offendit, factus est omnium reus. Cetera uero que sequuntur aliorum  mandatorum 560 sunt. Ac per hoc intelligere possumus quid significet ex quo, uel ex ipsis.

»Super omnes docentes me intellexi, quia testimonia tua meditatio mea est.« Satis discipuli melius intelligunt, quam ipsi sui magistri, si eam custodiunt; quia ille bene meditatur in legem, qui eam obseruat. Unde Apostolus ait: »Non enim auditores legis iusti sunt apud Deum, sed factores legis iustificabuntur .«

»Super seniores intellexi, quia mandata tua quesiui.« Quesiui autem plus agendo quam legendo. Neque magistri, neque seniores legem intelligunt, nisi faciant quod intelligunt.

»Ab omni uia mala prohibui pedes meos, ut custodiam uerbum tuum.« Neque enim aliter uerbum  Dei custodire potuisset, nisi a malo declinasset, cum Dominus a malo declinare precipiat.

»A iudiciis tuis non declinaui, quia tu legem posuisti mihi;« ut a iudiciis tuis non declinarem. Si »uis,« inquit Dominus, »perfectus esse, serua mandata .« Itemque: »Qui diligit me, mandata mea custodit .«

»Quam dulcia faucibus meis eloquia tua; super mel, et fauum ori meo.« Hoc illi soli dicere possunt qui uerba Dei et audire et facere concupiscunt. Multi enim sunt  quibus audire dulce est, facere autem ualde amarum esse uidetur.

»A mandatis tuis intellexi.« Non solum quasi  dicat, mandata tua intellexi, sed ab ipsis intelligendi formam, et ipsum, quem prius non habebam, intellectum suscepi. »Propterea omnem uiam iniquitatis odio habui;« quam uidelicet uiam illi multum diligunt qui mandata tua non intelligunt. Hoc autem quod sequitur; »quoniam tu legem posuisti mihi,« in alia translatione non habetur. Sed magna ratio est ut iniquitatem odio habeamus, quia lex iustitie et equitatis nobis posita est.

NUN. Hoc elementum, quod sempiternum, uel piscis interpretatur, hanc doctrinam sempiternam esse significat et omnibus eam custodientibus uitam promittit eternam. Sed necesse est ut pisces fiant, et in aquis baptismatis natent qui per eam ad beatitudinem uenire desiderant. Unde et Dominus ait:  »Nisi quis renatus fuerit ex aqua et Spiritu sancto non potest intrare in regnum Dei .«

»Lucerna pedibus meis uerbum tuum, Domine, et lumen semitis meis.« Hoc, inquit, uerbum tuum, et hec doctrina tua, lucerna, et lumen mihi est, ut recto itinere incedere ualeam, quoniam qui hoc lumine non ducuntur, ceci sunt, et in tenebris ambulant. Ideoque »iuraui, et statui custodire iudicia iustitie tue.« Hoc iuramentum omnes illi faciunt, quicunque Christi fidem suscipiunt. Propter quod etiam »humiliatus sum usquequaque, Domine.« Illi reuera humiliantur, et ex toto humiliantur, qui tanto lumine et tali lucerna illuminantur. »uiuifica me secundum uerbum tuum.« Hoc est enim illud uerbum quod Dominus ait: »Omnis  qui se exaltat humiliabitur, et qui se humiliat exaltabitur .«

»uoluntaria oris mei beneplacita fac, Domine.« Que sunt ista uoluntaria, que sic placere Domino rogat, nisi illa iuramenta que se uouisse et statuisse modo superius dixit: »Et iudicia tua doce me,« quia aliter ea etiam cum iuramento custodire non ualeo.

»Anima mea in manibus meis semper  .« Similiter autem et beatus Iob ait: »Quare lacero carnes meas dentibus meis, et animam porto in manibus meis?«  Ille animam suam in manibus portat, qui bonis operibus eam Domino representat. Semper sit anima nostra in manibus nostris, ut nunquam eius obliuiscamur, et nunquam  eam cadere patiamur; »et legem tuam non sum oblitus.« Non habent animam suam secum, qui legem Dei obliuiscuntur. Qui uero eam pre manibus habent, legis Dei obliuisci non possunt.

»Posuerunt peccatores laqueos mihi, et a mandatis tuis non erraui.« Si legem Dei oblitus fuisset, inter peccatorum laqueos, mandata Dei custodire non potuisset.

»Hereditate acquisiui testimonia tua in eternum.« Si quasi aliena, sibique accommodata Dei testimonia habuisset, nequaquam ea in sempiternum habere potuisset, sed quia iure hereditario acquisita sunt, ideo ea mittere non timet. Hinc est autem, quod hec littera, a qua isti uersus incipiunt,  sempiternum interpretatur. »Quia exsultatio cordis mei sunt.« Illis igitur testimonia Dei hereditaria sunt, qui ea cum exsultatione custodiunt, ab aliis uero facile dilabuntur.

»Inclinaui cor meum ad faciendas iustificationes tuas in eternum.« Et hoc quare? propter retributionem, quam me pro hoc facto habere non dubito. In eternum Dei iustificationes se facere promittit,  quia in eternum hereditatem eas acquisiuit.

561 SAMECH adiutorium interpretatur; unde et hic dicitur: »Adiutor et susceptor meus es tu. Adiuua me, et saluus ero.« Et illi quidem hoc adiutorium habebunt qui hanc doctrinam et hanc legem custodiunt.

»Iniquos odio habui, et legem tuam dilexi.« Ille diligit legem qui legis mandata obseruat. Precipit autem lex, sicut Dominus ait: »Ut diligas amicum tuum, et odio habeas inimicum tuum .« Sed alia lex econtra dicit: »Diligite inimicos uestros .« Diligamus ergo homines iniquos secundum naturam, sed non diligamus secundum uitium quod operantur, et sic utrumque facere poterimus, et legem diligere et iniquos odio habere.

 »Adiutor et susceptor meus es tu, et in uerbo tuo speraui.« Igitur significat littera »Samech,« quia illorum adiutor est Dominus qui in uerbo eius sperant, et promissiones firmissime exspectant.

»Declinate a me, maligni.« Quare? »Et scrutabor mandata Dei mei.« Quia illa diligo, uos autem odio habeo. Isti sunt illi iniqui de quibus modo dixit: »Iniquos odio habui;« qui, nisi ab eo recesserint et declinauerint, legem Dei scrutari non ualet: »Corrumpunt enim bonos mores colloquia praua .«

»Suscipe me secundum eloquium tuum et uiuam.«---»Omnis, qui uenit ad me, dicit Dominus, non eiiciam foras .« Soli autem illi uiuunt qui a Domino suscipiuntur. »Et ne confundas  me ab exspectatione mea.« Illi confundentur ab exspectatione sua quibus in iudicio ianua claudetur, et a Domino dicetur: »Amen dico uobis, nescio uos .«

»Adiuua me, et saluus ero, et meditabor in tuis iustificationibus semper.« Deus est, qui operatur in nobis et uelle et posse , et sine eius adiutorio nichil boni facere possumus  .

»Spreuisti omnes discedentes a iustificationibus tuis, quia iniusta cogitatio eorum.« Iniusta et omnino iniqua est cogitatio illorum, qui ita recedunt a mandatis Domini, quibus homines iustificantur, ut ulterius ad ea per penitentiam non reuertantur.

 »Preuaricantes reputaui omnes peccatores terre.« Omnes homines in Adam preuaricatores facti sunt  ; qui, legem sibi impositam transgrediens, ad arborem sibi interdictam accessit. In illa utique preuaricatione pereunt quicunque Christi sanguine non sunt redempti  . Qui uero redempti sunt, nisi legem sibi datam custodiant, preuaricatores fiunt. Omnes igitur peccatores, preuaricatores esse  non dubium est. »Ideo dilexi testimonia tua.« Ipsa enim sunt in quibus homines preuaricatores fiunt, et per que a peccato preuaricationis liberantur.

»Infige timore tuo carnes meas.« Ut tui timoris gladio uulnerate carnis concupiscentiis non moueantur.

»A mandatis enim tuis timui.« Tua mandata me docuerunt et intelligere fecerunt quam magnum peccatum sit carnis uoluptatibus agitari.

AIN fons, siue oculus interpretatur. Est igitur hec doctrina et fons uiuus, quo anime satiantur, et clarissimus oculus, quo illuminantur. Qui de hoc fonte non bibunt, semper sitiunt, et qui hoc oculo non illuminantur, nunquam de erroris tenebris liberantur.

 »Feci iudicium et iustitiam, ne tradas me persequentibus me.«---»Eadem mensura; qua mensi fueritis, dicit Dominus, remetietur uobis .« Qui igitur rectum iudicium et iustitiam fecit, non est ei timendum, ut persecutoribus suis in iudicio tradatur. Isti persecutores maligni spiritus sunt, quibus qui traditus fuerit, non dimittetur usque ad nouissimum quadrantem.

»Elige seruum tuum in bonum, ut non calumnientur me superbi  .« De illa electione loquitur que in iudicio fiet, quando agni ponentur a dextris, hedi uero a sinistris. Elige, inquit, seruum tuum, et pone me in partem bonam, ut non calumnientur me illi superbi, qui nec tibiipsi aliquando humiliari uoluerunt.

 »Oculi mei defecerunt in salutare tuum, et iustificationes tuas doce me.« Hec uerba ineffabilis desiderii indicia sunt. Sed deficiunt oculi nostri in utraque contemplatione, 562 quia neque Saluatorem nostrum, neque eius eloquia perfecte in hac uita comprehendere ualemus.

»Fac cum seruo tuo misericordiam tuam, et iustificationes tuas doce me.« Hanc, inquit, misericordiam mihi facias, ut illo fonte et illo oculo, de quibus modo superius dixi, me reficere et illuminare digneris.

»Seruus sum ego, da mihi intellectum et sciam testimonia tua.« Illi soli debet dari intellectus, qui se seruum esse cognoscit et Domini sui mandata  offendere timet. Si non seruauerit, damnabilis erit, que sine intellectu seruare non poterit.

»Tempus faciendi, Domine, dissipauerunt legem tuam.« Nunc, inquit, est tempus faciendi quod postulo, quia nunc maxime intellectus necessarius est, quando contra ueritatem heretici pugnant. Hoc est enim quod dicit: »dissipauerunt legem tuam.«

»Ideo dilexi mandata tua super aurum et topazion.« In metallis aurum, et in gemmis topazion pretiosius est. Ideo, inquit, dilexi mandata tua super omnia, que hoc in mundo desiderari possunt; quia seruus tuus ego sum, et tibi per omnia placere, et  uoluntatem tuam facere concupisco. »Propterea similiter ad omnia mandata tua facienda dirigebar,« et propterea »omnem uiam iniquitatis odio habui.« Bonus seruus, qui Domini sui uoluntati concordans, hoc diligit quod ipse: hoc odit quod ipsum odisse cognoscit.

PHE interpretatur os, de quo in sequentibus dicitur. »Os meum aperui, et attraxi spiritum.« Docet nos ista littera ut os aperiamus, et hanc doctrinam tam sanctam et perfectam suscipiamus, memorie commendemus et in cordis habitaculo reponamus.

»Mirabilia testimonia tua, Domine, ideo scrutata est ea anima mea.« Magnum et perfectum os habet iste qui ita loquitur. Mirabilia quidem sunt testimonia Dei, quia tam alta sunt, ut humano ingenio  intelligi non ualeant; tam uera ut nemo eis resistere possit; tante efficacie, ut a morte animam liberent, et ad uitam perducant eternam. »Ideo scrutata est ea anima mea.« Que enim scientia tam perfecta est, ut cum magno desiderio perscrutanda sit.

»Declaratio sermonum tuorum illuminat me, et intellectum dat paruulis.« Et me, inquit Ecclesia, illuminat declaratio, et expositio sermonum tuorum, et paruulis, qui in me sunt, tribuit intellectum. Talis est igitur hec doctrina, ut pro capacitate utentium, et maioribus, et minoribus idonea sit.

»Os meum aperui, et attraxi spiritum.« Os uidelicet interioris hominis aperuit, et spiritum sapientie et intellectus Domino largiente suscepit. »Quia  mandata tua desiderabam.« Illis igitur datur sapientia qui mundo corde eam desiderant. Unde et Iacobus apostolus ait: »Si quis indiget sapientia, postulet a Domino, qui dat omnibus affluenter, et non improperat, et dabitur ei .«

»Aspice in me, et miserere mei secundum iudicium diligentium nomen tuum.« Secundum iudicium, inquit, et testimonium apostolorum et prophetarum diligentium te. Aspice in me, et miserere mei, et illam misericordiam mihi facias quam per eos mihi facere promisisti.

»Gressus meos dirige secundum eloquium tuum, et non dominetur mei omnis iniustitia.« Hoc est enim quod alibi dicitur: »A Domino gressus hominis  diriguntur, et uiam eius cupit nimis .« Et alibi: »Illuminare his qui in tenebris sedent: ad dirigendos pedes nostros in uiam pacis .« Ubi autem gressus mentis directi sunt, ibi iniustitia dominari non potest.

»Redime me a calumniis hominum, ut custodiam mandata tua.« Multe sunt calumnie hominum quibus iniuste sanctis calumniantur et quiescere non permitiunt, et ideo ea diligentia, qua debent, Dei mandata custodire non possunt.

»Faciem tuam illumina super seruum tuum.« Tunc faciem suam super nos Dominus illuminat,  quando letam faciem nobis ostendit, pellendo aduersa et prospera tribuendo. »Et doce me iustificationes tuas.« Nunquam legis et mandatorum obliuiscitur, sed pene in unoquoque uersu legis scientiam sibi dari exoptat.

»Exitus aquarum transierunt oculi mei, quia non custodierunt legem tuam.« Quanta uiri perfectio, qui lacrymarum inundatione aquarum exitus se transisse dicit, quia legem Domini, sicut uoluit, custodire non potuit!

563 SADE iustitia interpretatur, de qua dicitur: »Iustitia tua, iustitia in eternum, et lex tua ueritas.« Hec igitur littera ad iustitiam nos inuitat, cuius uirtus non modica in huius psalmi doctrina continetur.

 »Iustus es, Domine, et rectum iudicium tuum.« Ideo Dominus iustitiam diligit, et ideo nos hec littera ad iustitiam prouocat, quia iustus est, et omne eius iudicium rectum est, quem sicut Dominum, et magistrum per omnia et in omnibus imitari debemus.

»Mandasti iustitiam testimonia tua, et ueritatem tuam nimis.« Quia enim iustus est Dominus, ideo iustitiam, et testimonia sua, et ueritatem suam nimis custodiri precepit. Nimis quidem, quia in eorum obseruatione ipsa uita postponenda est. Dicitur nimis, non ad iustitie contemplationem, sed ad hominum opinionem.

»Tabescere me fecit zelus domus tue  , quia  obliti sunt uerba tua inimici tui.« Tale est et illud, quod alibi dicitur: »Zelus domus tue comedit me .« Nimio dolore se defecisse ostendit, quia domum Dei ab hereticis destrui et dissipari conspexit. Ipsi enim sunt inimici eius, qui uerba Dei et sanum intellectum obliti sunt, et aliter Scripturas exponunt, quam ab antiquis Patribus didicerunt  .

»Ignitum eloquium tuum uehementer, et seruus tuus dilexit illud.« uehementer ignitum est eloquium Dei, quo mentis oculi illuminantur, peccata exuruntur, et ad Dei amorem corda fidelium accenduntur. »Et seruus tuus dilexit illud.« Nisi enim dilexisset, pro eo defendendo ad mortem usque non pugnasset.

 »Adolescentior sum ego, et contemptus.« Adolescentiorem, quasi dicat, inimici mei me reputant, et puerilem intelligentiam me habere dicunt, et quasi stultus et insipiens contemptus sum ab eis. »Ego autem iustificationes tuas non sum oblitus,« sicut illi quorum me obliuio tabescere fecit.

»Iustitia tua, iustitia in eternum.« Non est talis, inquit, iustitia tua, que obliuioni tradenda sit, eterna esse debet, et superari non potest. Unde et  subditur: »Et lex tua ueritas.« ueritas autem a mendacio superari non potest. Pro hac autem iustitia tua, quam tanta instantia tenere et defendere studui, »tribulatio et angustie inuenerunt me.« Et tu quid fecisti? »Mandata autem tua meditatio mea est.« Si enim a sola iustitia, quam predicabant sancti Dei cessare uoluissent, illas tantas tribulationes et angustias passi non fuissent.

»Aequitas testimonia tua in eternum.« Egregie testimonia Dei non equa esse, et ipsam potius equitatem esse dicit, ut se iustissime, et non sine causa pro eis pugnasse ostendat.

»Intellectum da mihi, et uiuam.« Solum intellectum postulat, et in ipso uitam suam esse confirmat; quo uidelicet intellectu, et testimonia Dei contra inimicos  defendere, et ipsos inimicos expugnare ualeat.

COPH interpretatur uocatio. Hec littera monet nos semper uocare, et sine intermissione clamare ad Dominum, sicut sequentia manifestant, ut in omnibus necessitatibus nostris nobis subueniat, et a nostris persecutoribus nos eripiat.

»Clamaui in toto corde meo, exaudi me, Domine.« Sic igitur clamet qui exaudiri desiderat; non uoce, sed corde clamet, quia non ad uocem, sed ad cor respicit Deus. In uanum extolletur uox, nisi ex corde procedat oratio. »Iustificationes tuas requiram.« Et hec quidem causa non minima est exaudiende orationis.

»Clamaui ad te, et saluum me fac, ut custodiam  mandata tua.« Neque enim aliter eius mandata custodire ualemus, nisi ipse nos protegat, et saluos faciat, et a uitiorum et demoniorum infestatione defendat.

»Preueni in maturitate, et clamaui, et in uerbo tuo speraui.« Maturitas pro congruo ponitur et opportuno. »Omnia tempus habent .« Et de arbore iila nobilissima dicitur: quia »dabit fructum suum in tempore suo .« Clamat igitur in maturitate, quia tunc clamat, quando clamare oportet, et sic clamat, sicut oportet. Et qui ita clamat in uerbo et promissione Dei firmissime sperare potest. Unde et sequitur: 564 »Et in uerbo tuo speraui.«

 »Preuenerunt oculi mei ad te diluculo, ut meditarer eloquia tua.« Diluculo, inquit, summo mane, nocte transacta, erroris et tenebrarum obscuritate fugata, ueni ad meditandum eloquia tua, ut sic ad te et ad tui cognitionem pertingere possem. Qui lucem uidere uult, de tenebris eum exire oportet.

»uocem meam, exaudi, Domine, secundum misericordiam tuam, et secundum iudicium tuum  uiuifica me.« Non ex meritis, sed ex misericordia exaudiri se postulat, et secundum eius iudicium iustificari querit, qui solis penitentibus misericordiam facit.

»Appropinquarunt persequentes me iniquitati: a lege autem tua longe facti sunt.« Mihi, inquit, appropinquarunt iniqui, ut me perderent et deciperent, sed a lege tua longe facti sunt, cui per omnia contradicunt.

»Prope es tu, Domine.« Illi, inquit, a lege tua longe sunt, quia in errore et falsitate sunt; sed tu, Domine, prope es, quia ibi es, qui ueritas es. Unde et subditur: »Et omnia mandata tua ueritas.« Omnia mandata Dei uera sunt, quia ab ipsa ueritate composita sunt.

 »Initio cognoui de testimoniis tuis, quia in eternum fundasti ea.« Initium Christus est, qui de seipso ait: »Ego principium, qui loquor uobis .« Sed Christus hoc dicit de testimoniis suis, et de uerbis suis: quia »celum et terra transibunt, uerba autem mea non transibunt .« Ab ipso ergo initio cognouimus et edocti sumus, quia testimonia eius in eternum fundata sunt. Stulti igitur sunt, qui ea dissipare et destruere conantur.

Res caput interpretatur. Hoc est illud caput siue principium de quo alibi dicitur: »In capite libri scriptum est de me .« De hoc et in sequentibus dicitur. »Principium uerborum tuorum ueritas.« Hoc igitur principium Christus est, a quo  hec omnia mandata suscepimus. Hec itaque littera iubet semper ad caput respicere, et capitis reuerentia omnia hec mandata fideliter custodire.

»uide humilitatem meam, et eripe me, quia legem meam non sum oblitus.« uide, inquit, hanc humilitatem et afflictionem meam, et eripe me, quia multi sunt persequentes me et tribulantes me. Ego tamen legem tuam non sum oblitus, pro qua omnes istas sustineo passiones et humiliationes.

»Iudica iudicium meum, et redime me.« Iudicium suum, quo iniuste ab iniquis iudicatus et damnatus est, iudicari et uindicari rogat, et se de illorum impia seruitute redimi et liberari postulat. »Propter eloquium tuum uiuifica me.« Hoc est illud eloquium, quod Dominus ait: »Si quis sermonem  meum seruabit, mortem non uidebit in eternum .«

»Longe est a peccatoribus salus, quia iustificationes tuas non exquisierunt.« Boni, inquit, ideo saluantur et uiuificantur, quia eloquia Domini exquirunt et custodiunt; quod quia mali facere negligunt, ideo longe est a peccatoribus salus.

»Misericordie tue multe nimis, Domine, secundum iudicium tuum uiuifica me.« Hoc est illud iudicium misericordie plenum, quo Dominus ait: »Si dimiseritis hominibus peccata eorum, et Pater uester dimittet uobis peccata uestra .«  Itemque: »Dimittite, et dimittetur uobis .«

»Multi persequentes me, et tribulantes me.« Ego autem, sicut ipse scis, »a testimoniis tuis non declinaui,« neque inter ipsa tormenta te confiteri et laudare cessaui.

»uidi non seruantes pactum, et tabescebam, quia eloquia tua non custodierunt.« Hoc de Iudeis, uel de Christianis timore mortis Dominum negantibus dicit, quia inde multum dolebat et tabescebat, quod pactum non obseruabant, et eloquia Domini non custodiebant. Quibus Dominus ait: »Nolite timere eos qui occidunt corpus ;« quia »post hec non habent ultra quid faciant .«

»uide quia mandata tua dilexi, Domine, in tua  misericordia uiuifica me.« Notandum est quod homo tante perfectionis, quasi de futuris pertimescens, semper misericordiam petit.

»Principium uerborum tuorum ueritas.« Omnia, inquit, mandata tua dilexi, quorum principium ueritas est, ex quo fonte eiusdem puritatis omnia deducuntur. Et ideo »in eternum manent omnia iudicia iustitie tue.« Si uera non essent, in eternum manere non possent; cum omnia falsa cito deficiant et pereant, nichilque diu durabile sit, quod a ueritate recedit.

565 SIN dentes interpretatur. Tyranni, et heretici dentes diaboli sunt, qui sanctos decipere et deuorare nituntur, de quibus alibi dicitur: »Quia comederunt Iacob, et locum eius desolauerunt .« Et de quibus similiter hoc in loco Ecclesia dicit:

»Principes persecuti sunt me gratis, et a uerbis tuis formidauit cor meum  .« Gratis quidem hoc faciebant, quia nulla iusta causa erat, quod hoc facere debuissent. Unde et Dominus Iudeis in Euangelio dicit: »Quia odio habuerunt me gratis .«---»Et a uerbis tuis formidauit cor meum.« Non illos tantum, inquit, timebam, quantum ne te offenderem, et timore perterritus in uerba tua peccarem.

»Letabor ego super eloquia tua, sicut qui inuenit spolia multa.« Pro spoliis computat eloquia Dei, que hostibus deuictis retinere et defendere  potuit.

»Iniquitatem odio habui, et abominatus sum, legem autem tuam dilexi.« Non iniquos, qui me crudeliter persequebantur, sed eorum iniquitatem odio habui, et abominatus sum, ut gratis, et sine causa hoc fecisse intelligantur. »Legem autem tuam dilexi,« pro qua meipsum tradere non dubitaui.

»Septies in die laudem dixi tibi.« Finitum pro infinito posuit, et tale est ac si diceret: Quoties me in die tentauerunt, toties me paratum ad laudes tuas predicandas et confitendas inuenerunt. Et hoc est quod dicit: »Super iudicia iustitie tue.« Ad quid enim he laudes pertinebant, nisi ad iudicia  iustitie Dei? Hinc autem consuetudo inoleuit ut septies in die Ecclesia laudes Domino cantet.

»Pax multa diligentibus nomen tuum, Domine.« Multam pacem habet, qui ipsos suos diligit inimicos. Unde Apostolus ait: »Si fieri potest, quod in uobis est, cum omnibus hominibus pacem habentes .«---»Et non est illis scandalum.«---»Beatus est, inquit Dominus, qui non fuerit scandalizatus in me .« Scandalum esset eis si murmurassent, et patienter omnia non sustinuissent  .

»Exspectabam salutare tuum, Domine.« Ideo, inquit, inter ipsa tormenta non scandalizabar, quia salutem tuam exspectabam, quam mihi futuram esse non dubitabam. Et idcirco »mandata tua dilexi;«  que nunquam mihi mentita sunt, et in omnibus uera esse probaui. Unde adhuc subditur:

»Custodiuit anima mea testimonia tua, et dilexit ea uehementer.« Et hoc ipsum repetit adhuc: Seruaui mandata tua, et testimonia tua.« Quod tu ipse melius nosti. Unde hoc? »Quia omnes uie mee in conspectu tuo.«

TAU signum uel consummatio, sicut in principio huius psalmi dictum est, interpretatur. Et quia ibi expositum est, ut iterum exponatur necesse non uidetur. »Appropinquet oratio mea in conspectu tuo, Domine, secundum eloquium tuum da mihi intellectum.« Hoc est illud eloquium, quod alibi dicit: »Intellectum tibi dabo, et instruam te .« Rogat igitur, ut intellectum sibi det, sicut ei se daturum esse promisit.

»Intret postulatio mea in conspectu tuo, Domine, secundum eloquium tuum eripe me.« Et hoc est similiter quod Dominus ait: »Non uos deseram, neque derelinquam .« Et: »Ecce ego uobiscum sum omnibus diebus usque ad consummationem seculi .« Itemque: »Inuoca me, inquit, in die tribulationis tue, eripiam te, et magnificabis me .«

»Eructabunt labia mea hymnum, cum docueris me iustificationes tuas.« Ideo rogauit ut intellectum sibi daret, quia eius iustificationes plenissime eructare et predicare desiderat.

»Pronuntiabit lingua mea eloquia tua.« Et hoc  omnibus nuntiabo, quia omnia eloquia tua et omnia mandata tua iusta, et sancta, et equa sunt, et nichil erit quod ab eorum laudibus me terrere possit.

 »Fiat manus tua, ut saluum me faciat, quia mandata tua elegi.« Ego, inquit, mandata tua omnibus nuntiare et predicare elegi; tu solummodo mihi adiutorium presta, ne mihi preualeant inimici. Nemo enim est qui dextere tue resistere possit.

»Concupiui salutare tuum, Domine, et lex tua meditatio mea est.« Non corporis, sed anime salutem querit, quam Dominus suis fidelibus se precipue daturum esse promisit, dicens eis: »Nolite timere 566 eos qui occidunt corpus, animam autem non possunt occidere .« Unde et alibi dicitur: »Dominus custodit te ab omni malo .« Et hoc determinat quomodo custodit. »Custodiet animam tuam Dominus .« Et hoc est quod ait: »uiuet anima mea, et laudabit  te, et iudicia tua adiuuabunt me.« Iudicia, inquit, tua, que ego predico, et lex tua, que meditatio mea est, ipsa me adiuuabunt, et a cunctis periculis liberabunt.

»Erraui, sicut ouis que perierat, quere seruum tuum, Domine, quia mandata tua non sum oblitus.« Loquitur Dominus in Euangelio  de homine, qui habebat centum oues, et relictis nonaginta nouem, unam uenit querere, que perierat. Inuentam autem super humeros imposuit, et ad pascua reportauit; de cuius inuentione maximam letitiam factam fuisse narrat. Hec autem ouis humana natura est, pro qua Dominus in mundum uenit, quesiuit, inuenit, et adhuc quotidie querit et inuentam ad celestia uehit  .



PSALMUS CXIX. CANTICUM GRADUUM.


Quindecim psalmi sunt, qui Canticum Graduum titulantur  . Prius itaque de ipso numero tractandum est, quare quindecim tantummodo sint. Quinque sunt libri Moysi qui, per triplicem intelligentiam ducti, in quindecim surgunt. Est autem prima intelligentia litteralis, secunda spiritualis, tertia actualis. Prima occidit, secunda uiuificat, tertia ad beatitudinem hominem perducit. De tertia namque scriptum est: »Intellectus bonus omnibus facientibus eum .« Itemque: »Non auditores legis iusti sunt, sed factores .« Legere igitur, et audire bonum est: spiritualiter uero  intelligere melius est, agere autem quod intelligitur optimum est. Sed quis agat, quod non intelligit? Quis intelligit quod non audiuit, nec legit? Sic igitur  de littera spiritualis intelligentia oritur, de spirituali uero intelligentia, operatio procedit. In illis enim quinque libris, si isto modo intelligantur, omnis diuina et spiritualis intelligentia plenissime continetur. Quindecim igitur psalmi triplicatam, perfectamque scientiam ostendunt. Sed notandum quod non dicitur primus gradus, secundus gradus, uel tertius gradus, sed unusquisque uocatur Canticum Graduum, quasi unusquisque tanti sit, ut per se ad id quo tenditur, ascendentem perducere possit  . Horum autem quindecim psalmorum  , ille qui penultimus est, sanctorum Ecclesiam continet psallentium et dicentium: »Ecce quam bonum, et quam iucundum habitare fratres in unum!«  Tales autem erant illi de quibus dicitur:  »Multitudinis credentium erat cor unum et anima una; et nemo dicebat aliquid esse suum, sed erant illis omnia communia .« Inde autem uno gradu uenientes ad ultimum, seipsos hortantur dicentes: »Ecce nunc benedicite Dominum omnes serui Domini, qui statis in domo Domini, .« Narrat autem Propheta, et eosdem ipsos per singulos psalmos loquentes introducit, quomodo mundi conuersationem reliquerint, que impedimenta habuerint, et quid eis ueniendo contigerit.

»Ad Dominum cum tribularer clamaui, et exaudiuit me.« Aliquis de illa sancta congregatione hoc dicit quod, dum in mundi huius seculari conuersatione multas tribulationes sustineret, et Deo familiarius  adherere cupiens, sui desiderii 567 uota complere non posset; tandem intimo corde clamauit ad Dominum, et exauditus est. Quomodo autem clamauerit, audiamus.

»Domine, libera animam meam a labiis iniquis, et a lingua dolosa.« Non solum heretici, qui eum decipere et ad se trahere conabantur, sed ipsi sui propinqui et amici magnum sibi impedimentum faciebant, qui, ad seculi uoluptates et uanitates eum trahentes, secularibus implicari uolebant. Unde non immerito eorum labia iniqua et linguam dolosam esse dicit, qui sue mentis propositum tam sanctum et utile mutare, et ad mortis precipitium trahere nitebantur. Ipse uero dum hec scandala sustineret,  sibiipsi et anime sue talia loquebatur. »Quid detur tibi, aut quid apponatur tibi ad linguam dolosam?« Quod consilium inuenire poteris ad istorum dolos et deceptiones euitandum et repellendum.

»Sagitte potentis acute cum carbonibus desolatoriis.« Sagitte, inquit, potentis dabuntur tibi; illis te defende, illas eis oppone: dic eis quod Dominus  ait: »Qui amat patrem, aut matrem, plus quam me, non est me dignus .« Et: »Qui non accipit crucem suam, et sequitur me, non est me dignus .« Et: »Nisi quis reliquerit omnia que possidet, non potest meus esse discipulus .« Et: »Si uis perfectus esse, uade, uende omnia que habes, et sequere me, et habebis thesaurum in celo .« Iste sunt ille sagitte potentis, imo omnipotentis; acute cum carbonibus S. Spiritus, quibus omnes insidie, et omnia machinamenta diaboli desolantur.

»Heu me  ! quia incolatus meus prolongatus est: habitaui cum habitantibus Cedar, multum incola fuit anima mea  .« Sic, inquit, liberatus sum ab eis: ego tamen multum doleo, quia tardius  feci, et qui tanto tempore cum eis conuersatus sum. Quoniam reuera habitaui cum habitantibus Cedar, et multum incola, eisque consentiens fuit anima mea. Cedar tenebre interpretatur. Habitat igitur cum habitantibus Cedar, qui cum talibus commoratur; tenebre enim sunt isti tales, et tenebrosum principem imitantur.

»Cum his, qui oderunt pacem, eram pacificus.« Non tamen, quod uitiis eorum et iniquitatibus consentirem, eisque prout poteram, multoties non contrairem. Sed dum loquebar illis, et uerba salutis nuntiabam, »Impugnabant me gratis.«



PSALMUS CXX. CANTICUM GRADUUM.

 »Leuaui oculos meos in montes, unde ueniet auxilium mihi.« Idem ipse, qui supra, loquitur adhuc. Cum me, inquit, cum aliter a labiis iniquis, et a lingua dolosa defendere possem, leuaui oculos meos in montes, respexi ad apostolos, et ad eorum imitatores ut eorum sentirem auxilium, quorum exemplum imitari cupiebam. Et confestim illorum, et Domini auxilium suscipere merui. Et hoc est quod dicit:

»Auxilium meum a Domino, qui fecit celum et terram. Non det in commotionem pedem tuum, neque obdormiet qui custodit te.« Sibiipsi loquitur, sicut et superius, ubi ait: »Quid detur tibi, aut quid apponatur tibi ad linguam dolosam.« Recitat enim ea que sibi contigerant, antequam sanctorum iungeretur congregationi. Sic igitur prius seipsum  consolabatur, et confortabat, et pedem mentis sue firmum stare optabat, ut ab illo suo uoto, sanctoque proposito moueri non posset.

»Ecce non dormitabit, neque obdormiet qui custodit Isrel.« Securus, inquit, esto, quia custos tuus semper uigilat, et nunquam suorum obliuiscitur; quia nunquam dormiet ille qui custodit Isrel: per  quem eos intelligamus qui eius contemplatione delectantur, semperque eum uidere desiderant.

»Dominus custodit te, Dominus protectio tua super manum dextere tue  .« Satis ostendit, quia quibuscunque modis poterat, confortabat seipsum, ut uotum et desiderium suum complere non timeret, cum talem tantumque haberet custodem, protectorem et defensorem.

»Per diem sol non uret te, neque luna per noctem.« Nam et secundum litteram hoc plerumque habent sancti, qui locum secretum et solitarium, solique contemplationi idoneum sibi eligunt, ubi neque solis, neque lune, neque alicuius rei patiuntur iniuriam. Sed per solem Christum intelligimus, qui est iustitie sol a quo omnia illuminantur. Per lunam  uero illi significantur qui in tota Ecclesia post solem uirtute et miraculis sunt clariores. Et isti quidem iudicaturi sunt, quorum precepto omnes mittentur, in ignem, quicunque in iudicio damnabuntur. Per diem et per noctem omne tempus 568 significatur. Nunquam igitur neque sol, neque luna eos exuret, qui Domini faciunt uoluntatem, quia nunquam fit, quod per diem et per noctem non fit.

»Dominus custodit te ab omni malo.« Sed ne eo poris afflictionibus hoc intelligere uelis, audi quid sequitur: »Custodiet animam tuam Dominus.«

»Dominus custodiat introitum tuum,« in sanctorum congregationem. »Et exitum tuum« de hoc mundo ad celestia festinantem. »Ex hoc nunc, et usque in seculum.« Quid est, ex hoc nunc? Ex  hoc presenti tempore, in quo hec facere disponis, si in hac bona uoluntate perseueraueris.



PSALMUS CXXI. CANTICUM GRADUUM.

Iste quoque psalmus illorum graduum est, per quos ad summum perfectionis conscenditur.

»Letatus sum in his que dicta sunt mihi, in domum Domini ibimus.« Legeram, quasi dicat, in Scripturis utriusque Testamenti, et uideram ibi sagittas potentis acutas, cum carbonibus desolatoriis, per quas diuine legis sermones et testimonia significantur. Et ualde letatus sum in his que dicta sunt mihi, et dixi: Amodo nichil dubito, et certus sum quia in domum Domini ibimus, et sicut optauimus,  in sanctorum congregatione habitabimus.

»Stantes erant pedes nostri in atriis tuis, Ierusalem.« Nondum, inquit, ueneram in Ierusalem, id est in illam sanctorum congregationem, et iam pedes mei spe certa et desiderio ibi stabant et firmati erant. Tale est illud quod Apostolus adhuc in  terris positus dicit: »Nostra conuersatio in celis est .«

»Ierusalem, que edificatur ut ciuitas, cuius participatio eius in idipsum.« Non loquor inquit, de illa Ierusalem, que occidit prophetas: sed de illa »que sic edificatur, ut ciuitas, cuius participatio est in idipsum  ;« cuius habitatores et uolunt et nolunt idem atque ipsum; quibus omnibus est cor unum, et anima una; de quibus non immerito dicitur: »Ecce quam bonum, et quam iucundum habitare fratres in unum.«

»Illuc enim ascenderunt tribus, tribus Domini, testimonium Isrel, ad confitendum nomini tuo, Domine.« Quasi aliquis dicat: Qui sunt illi qui habitant in hac Ierusalem, in qua tantam concordiam  esse dicis? Cui ipse: Omnes tribus Domini, omnes uiri catholici et religiosi, omnes martyres et confessores, et quicunque Deo fideliter seruiunt, huius ciuitatis sunt habitatores. Illuc ascendit et testimonium Isrel. Ad quid? »Ad confitendum nomini tuo, Domine.« Hoc est illud testimonium, quod filiis Isrel in monte Sinai a Domino datum est. Hoc igitur testimonium non Iudei, sed Christiani habent. Illi hoc habent, qui non ad litteram, sed spiritualiter illud intelligunt, et in eo Dominum confitentur, et laudant.

»Quia illic sederunt sedes in iudicio, super domum Dauid.« Merito, inquit, illuc ascenderunt tribus Domini, et testimonium Domini, quia illic sederunt et sedent, sedes in iudicio preparate, sedes  ille, que distribute sunt super domum Dauid. De quibus sedibus ipse Dominus suis discipulis loquitur, dicens: »uos, qui reliquistis omnia, et secuti estis me, sedebitis super sedes duodecim iudicantes duodecim tribus Isrel .« Sic igitur diuise sunt iste sedes, et sic tota domus Dauid, id est tota Ecclesia, in eas diuiditur, ut unusquisque apostolus ibi suam habeat sedem. Usque hodie unusquisque episcopus sedem suam uocat Ecclesiam illam in qua ordinatus est.

»Rogate que ad pacem sunt Ierusalem  .« Omnes, inquit, qui in Ierusalem habitatis, et quicunque hec uerba auditis, rogate pro his que pertinent ad pacem Ierusalem; quia sine pace impossibile  est placere Deo. Et dicite: sit »abundantia diligentibus te,« sit abundantia totius felicitatis, ut qui de tua pace letantur ipsi quoque perpetua pace perfruantur. Unde et subditur:

»Fiat pax in uirtute tua, et abundantia in turribus tuis.« Fiat, inquit, pax in uirtute tua, ut quod  a nobis habere non possumus, tuis meritis obtineamus. Et 569 sit abundantia in turribus tuis; per quas pastores et rectores Ecclesie significantur, quibus tota ciuitas defenditur et custoditur. Tanta abundantia est istis necessaria, que aliis omnibus sufficere ualeat.

»Propter fratres meos, et proximos meos, loquebar pacem de te.« Isti sunt illi fratres qui dicunt: »Ecce quam bonum et quam iucundum habitare fratres in unum!« Pro quibus semper orandum est, ut in illa pace et concordia perpetuo perseuerent.

»Et propter domum Domini Dei mei,« que ex tuis lapidibus edificatur, »quesiui bona tibi.« Unde et alibi dicitur: »Benigne fac, Domine, in bona  uoluntate tua Sion, ut edificentur muri Ierusalem .«



PSALMUS CXXII. CANTICUM GRADUUM.

»Ad te leuaui oculos meos, qui habitas in celis.« Habitatio Dei, et in conuentu angelorum, et in Ecclesia est, que per celum significatur. Unde et alibi dicitur: »Tu autem in sancto habitas, laus Isrel .« Ad te, inquit, leuaui oculos mentis mee, ad te uenire et te uidere desiderans: qui in celo habitas, qui turpia et inhonesta fugis, cui pulchra et nitida placent.

»Ecce sicut oculi seruorum in manibus dominorum suorum, et sicut oculi ancille in manibus domine sue, ita oculi nostri ad Dominum Deum  nostrum donec misereatur nobis.« Respiciunt serui et ancille ad manus dominorum dominarumque suarum, ut uel necessaria suscipiant ab eis, uel si flagellantur liberentur ab eis. Ita et nos ad Dominum semper respicere debemus, ut et necessaria nobis subministret, et a cunctis periculis et aduersitatibus liberet.

»Miserere nobis, Domine, miserere nobis, quia multum repleti sumus contemptione.« Non solum ab aliis, sed ab ipsis quoque Christianis peruersis et superbis, serui Dei multoties contemptui habentur, quia illorum uita a uita illorum dissimilis est, et quia mundi sapientiam fugiunt, que apud Deum stultitia est.

 »Et multum repleta est anima nostra.« Unde? Opprobriis diuitum, et superborum despectionibus  .« Isti enim sunt qui eos precipue despiciunt et irrident, quoniam et diuitias fugiunt, et nimia humilitate se cunctis subiiciunt. Sed hec despectio, et hoc opprobrium retorquebitur in illos, quia prope est ut diuites pauperes fiant, et superborum colla humiles premant, quia sicut scriptum est: »Deponit Dominus potentes de sede, et exaltat humiles .«



PSALMUS CXXIII. CANTICUM GRADUUM.


»Nisi quia Deus  erat in nobis, dicat nunc Isrel, nisi quia Dominus erat in nobis, dum insurgerent homines in nos, forsitan uiuos deglutissent nos.« Nunc, inquit, sancti in unum congregati, quibus est cor unum et anima una, recordentur pristine sue conuersationis, et de quantis periculis eos Dominus liberauerit, et dicant: Nisi quia Dominus liberauit nos, proximi fuimus morti et perditioni. Bene autem Isrel isti uocantur qui in Dei uisione et contemplatione tanto affectu et desiderio delectantur. uiui autem deglutiuntur qui, nisi temporaliter moriantur, a Deo separati in eternum morientur. Unde adhuc subditur:

 »Dum irasceretur animus eorum aduersus nos, forsitan uelut aqua absorbuissent nos.« Qui ita absorbentur, non anima, sed corpore pereunt. Sic enim absorpti sunt omnes martyres, qui, si ueritatem negare uoluissent, absorpti utique non fuissent. Sed quia Dominus presens aderat, sic isti liberati sunt, ut neque corporis, neque anime iacturam sustinerent.

»Torrentem pertransiuit anima nostra, forsitan pertransisset anima nostra aquam intolerabilem  .« Nota quod dicit, anima nostra, quasi multorum una sit anima, quia de illis est quibus est cor unum, et anima una. Torrentem se pertransisse dicit, per quem duram et repentinam passionem, sed tolerabilem ostendit. Que si etiam intolerabilis fuisset,  ipsi tamen cum adiutorio Dei, uiriliter eam pertransissent

»Benedictus Dominus qui non dedit nos in captionem dentibus eorum.« Et hoc ostendit. Anima nostra sicut passer erepta 570 est de laqueo uenantium.« Et hoc quomodo? »Laqueus contritus est, et nos liberati sumus.« Cuius adiutorio? »Adiutorium nostrum in nomine Domini, qui fecit celum et terram.« His uerbis aperte demonstrat, et deceptionum retia circumposita fuisse, et se in ipsa retia incidisse, et uel signis, uel rationibus retia rupisse, et ita se cum Dei adiutorio euasisse. Sed notandum quod apostoli in mari, maligni uero spiritus in ere retia ponunt. Ipsi enim  sunt de quibus Apostolus ait: »Quia non est nobis colluctatio aduersus carnem et sanguinem, sed aduersus principes et potestates, aduersus mundi rectores tenebrarum harum, contra spiritualia nequitie in celestibus .«



PSALMUS CXXIu. CANTICUM GRADUUM.

»Qui confidunt in Domino sicut mons Sion, non commouebitur in eternum qui habitat in Ierusalem.« Mons Sion munitissimus fuit locus in Ierusalem  salem ad totius ciuitatis custodiam edificatus; per quem apostoli et ceteri Ecclesie custodes et defensores significantur. Sicut, inquit, mons Sion, ille uidelicet mons Sion, qui habitat in Ierusalem, per quem modo aliquem sanctorum cetum significari diximus; non commouebitur, neque ab ea separabitur in eternum: ita et omnes illi qui confidunt in Domino, non commouebuntur in eternum, neque ab ea sanctorum congregatione diuidentur, ubi est cor unum et anima una. Siue enim in terra, siue in celo sint, omnes simul erunt, omnes eiusdem ciuitatis ciues et habitatores erunt, et omnes sine fine gaudebunt  .

»Montes in circuitu eius.« Non timeat, inquit, Ierusalem, non timeat sanctorum et pacificorum  congregatio, quia montes sunt in circuitu eius, qui eam protegunt atque defendunt. Et non solum montes, sed ipse »Dominus uigilat in circuitu populi sui, ex hoc nunc et usque in seculum,« secundum promissionem suam, qua suis discipulis ait: »Ego uobiscum sum omnibus diebus usque ad consummationem seculi .« Securi igitur maneant, qui non solum angelorum et apostolorum, sed ipsius quoque Domini custodia muniuntur. Et unde hoc probas?

»Quia non derelinquet Dominus uirgam peccatorum super sortem iustorum.« Et hoc ideo, »ut non extendant iusti ad iniquitatem manus suas.« Sic Dominus defendit sanctos suos, et ea custodia confirmat, ut quamuis multoties peccatores in corpore  seuiant, animam tamen superare non possunt. uirgam quoque ipsam Dominus auertit, et non quantum uolunt, sanctos suos, eos flagellare permittit. Sors enim iustorum Ecclesia dicitur, quia ipsa est, quam sibi in partem elegit.

»Benefac, Domine, bonis et rectis corde.« Quid est benefac, nisi libera, protege, custodi, uirgam peccatorum auerte, et retine manus eorum, ne ad iniquitatem eam extendant.

»Declinantes autem ad obligationem adducet Dominus cum operantibus iniquitatem.«---»Nemo militans Deo, dicit Apostolus, implicat se negotiis secularibus, ut placeat ei, qui se probauit .« Multe sunt obligationes diaboli quibus homines  ligat et trahit. Et ualde timendum est quod hic dicitur, quoniam qui ad tales obligationes declinant simul cum operantibus iniquitatem ad supplicia ducentur eterna. Et tunc quidem ducentur, quando pax eterna et indeficiens ueniet supra Isrel. Hoc audiant monachi et qui seculum reliquerunt, et quam bonum et quam iucundum sit fratres habitare in unum didicerunt, iterum ad seculi negotia declinare non optent.



571 PSALMUS CXXu. CANTICUM GRADUUM.

»In conuertendo Dominus captiuitatem Sion,  facti sumus sicut consolati.« Predicit Propheta in hoc psalmo, quod dixerunt Iudei reuertentis de captiuitate sua; et hoc similiter, quod dixerunt Christiani, quando ipsi quoque de sua captiuitate reuersi sunt. Dicunt Iudei: Dum conuerteret Dominus captiuitatem Sion, et de Babylonie captiuitate nos in patriam reuocaret, »facti sumus sicut consolati.« Et tunc quidem »repletum est gaudio os nostrum, et lingua nostra exsultatione.« Non ex toto consolati, sed quasi consolati facti sunt, quia quamuis in patria habitarent, nondum tamen libertati redditi erant, sed adhuc sub Babylonie tenebantur potestate. Magno tamen gaudio et exsultatione repleti sunt, cum et templum reedificari, et ciuitatem restaurari uiderent, et unusquisque, quod multum  optauerat, maneret sub uite sua et sub ficu sua. Nunc autem quid de Christianorum quoque captiuitate Propheta dicat, audiamus.

»Tunc, inquit, dicent inter gentes: Magnificauit Dominus facere cum illis: magnificauit Dominus facere nobiscum, facti sumus letantes. Conuerte, Domine, captiuitatem nostram, sicut torrens in austro.« Usque ad tempora Constantini imperatoris ubicunque inter gentes Christiani erant, sub dura paganorum seruitute premebantur. Et tunc quidem dicebant hoc, quod Propheta eos dicturos esse predixerat. Et hoc est quod sequitur: »Magnificauit Dominus facere cum illis,« cum Iudeis uidelicet, quos inter inimicos custodiuit, et tandem de captiuitate liberauit. »Magnificauit Dominus« similiter  »facere nobiscum;« unde nos quoque »facti sumus letantes,« et non minus quam illi gaudio et exsultatione repleti sumus. Adhuc tantum unum restat, quod rogamus; et uelociter fiat. Et quod est illud? Ut nostra quoque captiuitas conuertatur. Et maiora quidem fecit Dominus cum Christianis in captiuitate sua, quam cum Iudeis in sua; quia multa signa et miracula per eos tunc operatus est, quod per illos fecisse non legitur. Auster autem uentus est pluuialis, et torrentes desiccatos aquis implet et currere facit. Sic igitur factum est in captiuitate, quando magno agmine, quasi pleno flumine, omnes captiui ad propria remeabant. Legimus quod tempore predicti principis omnes sancti cum magno  honore de exsilio reuersi sunt.

»Qui seminant in lacrymis, in gaudio metent: euntes ibant et flebant mittentes semina sua.«--- »Beati qui lugent, quoniam ipsi consolabuntur .« Seminabant et flebant, predicabant et lugebant, et non solum pro bonis, sed pro ipsis quoque persecutoribus suis plorabant et orabant. Et idcirco cum gaudio metent, quia omnes illos, quos flendo et patiendo conuerterunt, cum gaudio in iudicio Domino presentabunt. Unde et subditur:

»uenientes autem uenient cum exsultatione, portantes manipulos suos.« Bene autem dicit, uenient,  quia in celis sunt, et inde uenturi sunt, et quot animas unusquisque conuertit, tot manipulos Domino offert.



PSALMUS CXXuI. CANTICUM GRADUUM.

»Nisi Dominus edificauerit domum, in uanum laborant, qui edificant eam. Nisi Dominus custodierit ciuitatem, in uanum uigilant, qui custodiunt eam.« Hinc est enim, quod discipulis suis Dominus ait: quia »sine me nichil potestis facere .« Unde et Apostolus dicit: »Neque qui plantat est aliquid, neque qui rigat, sed qui incrementum dat, Deus .« Nihil enim proficit predicatio, nisi Spiritus sanctus interius operetur  .

 »uanum est uobis ante lucem surgere, surgite postquam sederitis, qui manducatis panem doloris.« Contra hereticos loquitur, omnesque falsos predicatores de quibus in Euangelio Dominus ait: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces .« Et Apostolus: »Multi, inquit, ambulant, de quibus dicebam uobis, nunc autem et flens dico, inimicos crucis Christi, quorum finis interitus, quorum, Deus uenter est .« Isti sunt, qui surgunt ante lucem et manducant panem doloris. Sed uanum est illis ante lucem surgere, quia ceci sunt et duces cecorum. Ante lucem quidem surgunt, qui antequam illuminentur et doceantur, predicare et docere incipiunt. Unde subditur;

 »Surgite postquam sederitis.« Prius, inquit, sedete, prius discipuli estote, prius diuine legis magistros audite, et non panem doloris et erroris, sed cibum spiritualem, et catholicum ab eis suscipite.

572 »Cum dederit dilectis suis somnum, hec est hereditas Domini, filii merces fructus uentris.« Modo, quasi dicat, difficile boni discernuntur a malis, quia et illi et isti predicant, et illi et isti altaris sacramenta suscipiunt, utrique Deum laudant et benedicunt. Sed tunc hereditas Domini et merces filii, et fructus uentris cognoscetur, quando somnum dilectis suis Dominus dabit. Somnus hoc in loco quietem significat. Hoc igitur erit in iudicio, quando a uigiliis et laboribus,  quibus seruos suos Dominus uigilare precepit, ad somnum et quietem, et ad perpetuam felicitatem uocabit. Et isti quidem sunt merces filii, quia hanc mercedem de labore suo Christus suscepit. Isti sunt fructus uentris, quos simul omnes in uno Filio suo unigenito et primogenito beatissima uirgo Maria Domino peperit  .

»Sicut sagitte in manu potentis, ita filii excussorum.«  Isti excussi, electi et expulsi, apostoli sunt. Quibus ipse Dominus ait: »Si uos persecuti fuerint in una ciuitate, fugite in aliam .« Horum autem filii sunt, quicunque eos imitantur: qui uero eos imitantur, tales sunt, quales sagitte in manu potentis. His enim sagittis uitiorum exercitus fugatur, his multitudo demonum superatur, his uincitur omnis turba hereticorum.

»Beatus uir qui impleuit desiderium suum ex ipsis.« Et qui sunt illi qui implent desiderium suum ex ipsis, nisi illi qui libenter eos audiunt, et eorum doctrinam et mandata custodiunt? Tales autem »non confundentur, quando loquentur inimicis suis in porta.« Inimici nostri maligni spiritus sunt, qui in iudicio ad accusandum preparati erunt;  quando porta uite aperietur bonis, et porta mortis aperietur malis. Illi autem tunc confundentur, qui eis resistere non ualebunt, per quos illos intelligimus, qui in peccatis perseuerantes, ad penitentiam non redierunt.



PSALMUS CXXuII. CANTICUM GRADUUM.

»Beati omnes qui timent Dominum, qui ambulant in uiis eius.« Illi, inquit, sunt beati, qui non mortem, non rerum temporalium amissionem, non mundi miserias, sed Dominum timent. Hinc est enim quod Dominus ait: »Nolite timere eos qui occidunt corpus, sed potius eum timete qui corpus et animam potest perdere in gehennam .« ---»Beati qui ambulant in uiis eius,« et custodiunt  mandata eius, quia mandata eius uie sunt, per quas ad eum uenire debemus.

»Labores fructuum tuorum manducabis, beatus es, et bene tibi erit.« In alia translatione non fructuum tuorum, sed manuum tuarum habetur. Unde et Apostolus ait: »Laboret unusquisque manibus suis, quod bonum est .« Sed non ideo est homo beatus, quia de tali labore uiuit. De anime igitur labore intelligi debet, que pro bona operatione quam in hac uita operatur, in alia uita celestibus deliciis perfruetur. Hec autem figura hypallage Grece uocatur, quando per contrarium aliquid dicitur: Non enim labores fructuum, sed fructus laborum suorum homines manducant. Tale  esset, si diceretur, hic homo detur illi equo, cum dici debuisset, ille equus detur huic homini. Tale est illud in uirgilio:

. . . . . dare classibus austrum;
cum dici debuisset: dare classes austro.

»Uxor tua sicut uitis abundans in lateribus domus tue.« Quid hic facient, qui uxores non habent, si ad litteram hoc intelligitur? Omnis uirtus,  quam multum diligis et in qua multum delectaris, uxor tibi est, siue sapientia, siue humilitas, siue misericordia, siue obedientia, siue quelibet alia sit. Hec autem quasi uitis abundans erit tibi, semper fructifera, suauis et iucunda ubicunque fueris in hac amplissima domo, quam tibi et cunctis uiuentibus Dominus preparauit. Bona uxor que uirum suum non derelinquit, et ubicunque est, semper illi prestat letitiam et honorem: ubique honorabilis est qui secum talem ducit uxorem.

»Filii tui sicut nouelle oliuarum in circuitu mense tue.« Filii tibi sunt qui te imitantur, tuamque doctrinam tenent et custodiunt. Isti autem, si Deum timueris, et in uiis eius ambulaueris, tales erunt in circuitu mense tue et circa doctrinam  pecteris tui, quasi oliue nouelle fructu pacis et misericordie plene. »Ecce sic benedicetur omnis homo, qui timet Dominum.« Ecce, inquit, audisti, quam benedictionem suscipiunt omnes qui Deum timent, quam bene uiuant, quales uxores et filios habeant. Insuper et hec alia benedictio ueniat super te et maneat semper.

573 »Benedicat te Dominus ex Sion, et uideas que bona sunt in Ierusalem, omnibus diebus uite tue, et uideas filios filiorum tuorum.« Et sit pax eterna et indeficiens super Isrel, illum uidelicet Isrel qui Deum cognoscit et diligit. Hec est illa Sion de qua Dominus alibi ait: »Ego autem constitutus sum rex ab eo super Sion montem sanctum  eius ,« per quem Ecclesia significatur, ad predicandum et docendum preceptum eius. Predicare autem magis pontificum, quam regum esse uidetur. Inde igitur, id est de Sion rex et pontifex maximus iehsu benedicit fideles suos, ut uideant que bona sunt in celesti Ierusalem, omnibus diebus uite sue, qui nunquam finem habebunt. Et uideant filios imitatores suos, et filiorum suorum, non usque in tertiam et quartam generationem, sed usque in eternum et in seculum seculi.



PSALMUS CXXuIII. CANTICUM GRADUUM.

»Sepe expugnauerunt me a iuuentute mea, dicat nunc Isrel. Sepe expugnauerunt me a iuuentute mea, etenim non potuerunt mihi  .«  Sicut in precedenti psalmo omnes boni eterna benedictione benedicuntur; ita et in hoc omnes iniqui et peccatores eterna maledictione maledicuntur. Quod autem ait: »dicat nunc Isrel,« insultatio est aduersus eos qui populum Dei se uicisse gloriabantur. Nunc, inquit, post uictoriam securus et felix dicat Isrel, dicat populus, qui Deum cognoscit et uidet: sepe expugnauerunt inimici mei, sicut ipsi dicunt, a iuuentute mea, sepe expugnauerunt  me. Non equidem expugnauerunt, neque preualere mihi potuerunt.

»Super dorsum meum fabricauerunt peccatores, prolongauerunt iniquitates suas.« Pugnauerunt quidem, quasi dicat, peccatores multum contra me; sed mentiuntur si dicant quod expugnauerunt me; fabricam et incudem me fecerunt, et duris magnisque malleis supra dorsum meum fabricauerunt, et me quidem in uas pulcherrimum et pretiosum conuerterunt; sibi autem iniquitates prolongauerunt. Unde in Apocalypsi Ioannes apostolus ait: »Tempus enim prope est, qui nocet noceat adhuc, et qui in sordibus est sordescat adhuc, et iustus iustificetur adhuc .«

»Dominus iustus concidet ceruices peccatorum.«  Merito ille ceruices concidentur, que in nimiam superbiam elate, contra ipsum Deum blasphemias iaculare non timuerunt. Hinc autem eos maledicere incipit, quia inconuertibiles et mortis obnoxios eos esse cognoscit. »Confundantur, inquit, et reuereantur omnes qui oderunt Sion.«

»Fiant sicut fenum edificiorum, quod, priusquam euellatur, arescit.« Sic sunt iniqui homines, sicut fenum edificiorum, qui, quoniam fidei et bonitatis humorem non habent, facile siccantur, et igni eterno et inexstinguibili preparantur.

»De quo non implebit manum suam qui metet, et sinum suum qui manipulos colliget.« Messores isti, angeli sunt, qui non in manum neque in sinum, fenum illud fetidum colligent, sed sicut in  Euangelio legitur, in fasciculos ligabunt, et mittent illud in caminum ignis, ibi erit fletus et stridor dentium .«

»Et non dixerunt, qui preteribant: Benedictio Domini super uos, benediximus uos in nomine Domini.« Ego, inquit, non immerito istos maledico, quia sanctos apostolos et predicatores per se transeuntes et predicantes uiderunt et audierunt, et eorum benedictiones suscipere non meruerunt, quoniam eorum uerbis credere noluerunt. Unde non dubium est omnes illos eterne morti esse destinatos, quicunque euangelicam et apostolicam predicationem non receperunt.



PSALMUS CXXIX. CANTICUM GRADUUM.


»De profundis clamaui ad te, Domine, Domine, exaudi orationem meam.« In eo quod de profundis clamasse dicit, in magnis angustiis se fuisse ostendit, et spiritualium et carnalium passionum. Ille quoque de profundis clamat, qui ex intimo corde Deum exorat.

»Fiant aures tue intendentes in orationem seru; tui.« Sufficere poterat quod dixit: »Exaudi orationem  meam;« sed aures 574 eius ad suam orationem intentas esse postulat, per quas eius benignitatis uelocissimam exauditionem intelligere possumus. Seruum quoque se confitetur, ut Domini clementiam facilius impetrare ualeat.

»Si iniquitates obseruaueris, Domine, Domine, quis sustinebit?« Si enim, non dicam ad alias, sed ad solas primi hominis iniquitates Dominus respexisset, nullus hominum saluari potuisset.

»Quia apud Dominum propitiatio est, et propter legem tuam sustinui te, Domine.« Non obseruabit Dominus, quasi dicat, iniquitates nostras, quia magna propitiatio et misericordia apud eum naturaliter est; qui non uult mortem peccatoris, sed magis ut conuertatur et uiuat. Unde et subditur:  »Et propter legem tuam sustinui te, Domine.« hec est illa lex a Domino data: »Peccator quacunque hora conuersus fuerit, uita uiuet, et non morietur .« De qua adhuc subditur:

»Sustinuit anima mea uerbum tuum, sperauit anima mea in Domino.« Et reuera magnam spem tribuit peccatoribus lex ista benignissima, pietate et misericordia plena.

»A custodia matutina usque ad noctem speret Isrel in Domino.« Speret, inquit, Isrel in Domino, non carnalis, sed spiritualis Isrel; non ille qui eum interfecit, sed ille qui in eum credit et firmissime sperat. »A custodia matutina,« qua ipse Dominus a mortuis resurrexit, »usque ad noctem,«  qua ista dies, et hec etas ultima finiatur. Quis enim tantam spem habere potest, quantam ille populus, pro quo Dominus mortuus est et resurrexit?

»Quia apud Dominum misericordia est, et copiosa apud eum redemptio.« Hec est maxima, et probabilis ratio, quare Isrel in Domino speret  , quia, quamuis multum peccauerit, misericordia tamen, et redemptio uincit. Magna redemptio, et nimis copiosa, ut pro uno peccato Christi sanguis pretiosissimus funderetur. Unde Apostolus ait: »Empti enim estis pretio magno, glorificate et portate Deum in corpore uestro .«

»Et ipse redimet Isrel ex omnibus iniquitatibus eius.« Agamus gratias Saluatori nostro, quia hec redemptio iam facta est, quam Propheta futuram  esse predixit.



PSALMUS CXXX. CANTICUM GRADUUM.

»Domine, non est exaltatum cor meum, neque elati sunt oculi mei.« Hec uox perfectorum est, neque ad iactantiam suam ista loquuntur, sed ut  eos alii imitantur, et talia facere pertimescant. »Domine, inquit, non est exaltatum cor meum,« ut de scientia, uel aliis uirtutibus, quas mihi tribuisti, me extollerem et superbirem. »Neque elati sunt oculi mei,« in quibus superbia maxime notari et deprehendi solet  .

»Neque ambulaui in magnis.« Ut in illis delectarer que ab omnibus magna et pretiosa esse uidentur. »Neque in mirabilibus super me.« Multi enim ideo errauerunt, quia ad ea se extendere conati sunt, que supra nos sunt, et humanam intelligentiam excedunt. Talia itaque miranda, ueneranda et credenda sunt, et non argumentis dialecticis pertractanda  . Inde enim Arius infelix cecidit, quia de Trinitate inseparabili dialectice disputare  non timuit. Unde et subditur:

»Si non humiliter sentiebam, sed exaltaui animam meam; sicut ablactatus  super matre sua, ita retribues in animam meam.« Hoc est enim quod Apostolus dicit: Non alta sapientes, sed humilibus consentientes ,« quia sicut scriptum est: »Deus superbis resistit, humilibus autem dat gratiam .« Fidem autem catholicam non superbi, sed humiles docuerunt. Quam magnum autem peccatum sit non humiliter sentire, super alios se exaltare, et aliam fidem et doctrinam predicare, ac per hoc sanctam Ecclesiam omnium Christianorum matrem scandalizare, in eo ostenditur, quod uir iste catholicus dicit: »Sicut ablactatus,« si peccauerit,  »super matre sua,« non eius, sed aliam doctrinam predicando, merito damnandus et excommunicandus est; »ita retribues in animam meam.« Iste est ille ablactatus, de quo Propheta dicit: »Quem docebit scientiam? Quem intelligere faciet auditum?«  ---»Ablactatos 575 a lacte, auulsos ab uberibus,« per quos illi intelliguntur, qui doctrinam ecclesiasticam didicerunt, et ad tantam scientiam peruenerunt, ut iam non lacte egeant, ut Apostolus ait, sed solido cibo. Talibus igitur parcendum non est, si extraneam doctrinam predicare uoluerint.

»Speret Isrel in Domino ex hoc nunc et usque in seculum.« Ex quo enim Isrel se humiliauit, et fidem catholicam suscepit, et matrem Ecclesiam  offendere timuit, firmissime sperare in Domino potuit; qui si aliter fecisset, nullam spem habere potuisset.



PSALMUS CXXXI. CANTICUM GRADUUM.

»Memento, Domine, Dauid, et omnis mansuetudidinis eius.« De Saluatore nostro loquitur, qui  agnus mansuetus ad uictimam ductus, non aperuit os suum. Rogat igitur Patrem ut Filii sui humilitatis, mansuetudinis, patientie et obedientie nunquam obliuiscatur  .

»Sicut iurauit Domino, uotum uouit Deo Iacob.« Et hoc similiter orat ut sit memor illius iuramenti et illius uoti, quod Domino iurauit et uouit  . uoluntas Christi de Ecclesia edificanda, quia immutabilis est, pro iuramento et uoto accipitur. Et hoc est quod dicit:

»Si introiero tabernaculum domus mee, si ascendero in lectum strati mei, si dedero somnum oculis meis, aut palpebris meis dormitationem, aut requiem temporibus meis, donec inueniam locum Domino, tabernaculum Deo Iacob.« Tota  hec uerborum repetitio idem significat, que ideo idem fit, ut firmius credatur. Et tale est ac si diceret: Non prius introibo in tabernaculum domus mee, celestis uidelicet Ierusalem, neque ascendam in lectum strati mei, per quem illa habitatio ineffabilis quietis significatur, donec locum inueniam Domino, et tabernaculum dignum sue habitationis. Et sicut ipse mihi domum in celis preparauit; ita et ego sibi in terris domum preparabo. Per somnum uero, et dormitionem et requiem idipsum significatur quod per domum et lectum significari diximus. Et tale est ac si Saluatoris nostri humanitas diceret: Non prius in illam domum eterne quietis et beatitudinis intrabo, quam Ecclesiam catholicam in terris edificauero.

 »Ecce audiuimus eam in Ephrata, inuenimus eam in campis silue  .« In Ephrata, que alio nomine uocatur Bethlehem, natus est Dominus; ibi prius uisus et auditus est, ibi primos sue infantie uagitus emisit, quibus angeli organizantes cantauerunt: »Gloria in excelsis Deo, et in terra pax hominibus bone uoluntatis .« Campi silue Iudea est, quam Dominus per seipsum excoluit, et seminauit et predicauit, malas arbores exstirpauit uitiorum et malignorum spirituum spineta eradicauit. Et fortasse illa terra inde etiam campi silue uocatur, quia silue gentium, que in ea habitabant, a filiis Isrel inde succise et exstirpate sunt. Ibi igitur Ecclesia cepit, qua postea per uniuersum mundum  dilatata, tabernaculum Dei hoc in loco uocatur. De quo et subditur:

»Introiuimus in tabernaculum eius, adorauimus in loco ubi steterunt pedes eius.« Ostendit iam  tabernaculum esse constructum, quod se Dominus construere sub iuramento promiserat: in quod se quoque cum aliis intrasse et adorasse ostendit. Pedes eius apostoli sunt, qui eius fidem et doctrinam ubique gentium portauerunt. De quibus dicitur: »Beati pedes euangelizantium pacem, euangelizantium bona !« Hoc autem ad litteram intelligi potest, quia in illo loco adorant Christiani ubi Saluator noster suis pedibus ambulauit.

»Exsurge, Domine, in requiem tuam, tu et arca sanctificationis tue.« Ecce, quasi dicat, completum est uotum; fecisti quod promisisti: exsurge in requiem tuam, et duc tecum ipsam arcam, quam modo fecisti sanctificationis tue. Merito autem Ecclesia arca uocatur, in qua queque arcana et  meliora reposita sunt. Non potest hec arca tota modo simul ascendere, 576 ascendit tamen quotidie, et in iudicio tota simul ascendet.

»Sacerdotes tui induantur iustitiam, et sancti tui exsultent.« Tu, inquit, exsurge: sacerdotes uero tui, apostoli tui, eorumque successores induantur iustitiam, ut arcam et Ecclesiam tuam iuste et sapienter regere ualeant, et omnes sancti tui sub eorum regimine et custodia exsultent.

»Propter Dauid seruum tuum non auertas faciem Christi tui.« Hic uersus primo huius psalmi uersu iungitur, ubi dicitur: »Memento, Domine, Dauid.« Rogat itaque Dominum ut non auertat faciem Christi Filii sui, sed ubique et in omnibus eum exaudiat,  eiusque per omnia compleat uoluntates. Et quia non est alius maior, uel carior, per quem eum rogare possit, per eumdem ipsum eum deprecatur, dicens: »Propter Dauid seruum tuum,« te exoro, »ut non auertas faciem Christi tui.« Hinc est enim quod Dominus ait: »Quidquid petieritis Patrem in nomine meo, dabit uobis .« Nunc autem ostendit subito sibi reuelatum esse, quantum Pater eum diligat, eiusque faciat uoluntatem dum dicit:

»Iurauit Dominus Dauid ueritatem, et non frustrabitur eam, de fructu uentris tui ponam super sedem meam.« Sicut Filius Patri, ita et Pater Filio iurauit, ut per hoc eiusdem potentie et equalitatis  intelligamus. Saluatoris nostri filii, et  illius uentris fructus sunt apostoli, qui de semine et doctrina pectoris eius creati et generati sunt. Sedes autem eius Ecclesia est, super quam isti reges et pontifices ordinati sunt. »Si custodierint filii tui  testamentum meum et testimonia mea hec, que docebo eos, et filii eorum usque in seculum seculi sedebunt super sedem meam.« Non solum, inquit, filios suos ponam ego super sedem meam, sed ipsi et filii eorum, per quos eorum imitatores significantur, sedebunt super sedem meam in seculum seculi. »Si tamen custodierint  filii tui testamentum meum et testimonia mea hec, que docebo eos;« per que utriusque Testamenti testimonia spiritualiter intellecta significantur.

»Quoniam elegit Dominus Sion, preelegit eam in habitationem sibi.« Ideo subauditur, de ea dixit: hec requies mea in seculum seculi, hic habitabo, quoniam elegi eam.« Non est alia causa, quod in ea habitare debuisset, nisi quia ipse sibi eam elegit  in habitationem. »Ipse enim cuius uult miseretur, quem uult indurat .«---»Non est uolentis, neque currentis, sed miserentis est Dei ,« qui secundum uoluntatem suam »Iacob dilexit, Esau autem odio habuit .«

»uiduam eius benedicens benedicam, pauperes eius saturabo panibus.« uidua Christi Ecclesia est, quam modo uocauit Sion. Sed quare uiduam, nisi quia uirum suum uidere desiderat, et uidere non potest. Dicitur enim uidua, quasi a uiro diuisa. Et uirum igitur habet, et uidua est, quia nondum per immortalitatem uiro suo coniuncta est. »Pauperes eius saturabo panibus.« Pauperes Christi illi sunt, de quibus dicitur: »Beati pauperes spiritu, quoniam ipsorum est regnum celorum .«  Hi autem panibus saturati sunt, quia spiritualibus diuitiis abundant.

»Sacerdotes eius induam salutari.« Per quos episcopi et sacerdotes significantur. Hi autem salutari induti sunt, quia ueritatis et sapientie ornamento uestiti sunt. Unde his Apostolus ait: »Exuite ueterem hominem cum actibus suis, et induite nouum, qui secundum Deum creatus est in iustitia et sanctitate ueritatis .«---»Et sancti eius exsultatione exsultabunt.« Et modo quidem exsultant in spe, postea autem exsultabunt in re.

»Illuc producam cornu Dauid, paraui lucernam Christo meo.« Illuc enim, id est ad Sion et ad Ecclesiam produxit Dominus, et ante alios predicatores  premisit cornu Dauid, id est Ioannem Baptistam precursorem Filii sui, qui seipsum cornu esse ostendens, ait: »Ego uox clamantis in deserto, parate uiam Domino .« Et ipse quidem est quem Dominus parauit lucernam Christo suo, sicut scriptum est: »Erat enim Ioannes lucerna lucens et ardens, sed non erat ille lux, sed ut testimonium perhiberet de lumine .«

»Inimicos eius induam confusione, super ipsum autem efflorebit sanctificatio mea.« Et Christi, et Ioannis inimici eterna confusione induantur. Super ipsos autem iam effloruit sanctificatio; quia quales sunt, tales ab omnibus fidelibus esse creduntur.



577 PSALMUS CXXXII. CANTICUM GRADUUM.


»Ecce quam bonum et quam iucundum habitare fratres in unum! Quoniam illuc mandauit Dominus benedictionem et uitam usque in seculum. Sicut unguentum in capite, quod descendit in barbam, barbam Aaron, quod descendit in oram uestimenti eius, sicut ros Hermon, qui descendit in montem Sion.« Sic enim se habet ordo, nunc autem significationem uideamus. Beati isti fratres super quos Dei benedictio et tanta gratiarum abundantia descendit: isti sunt illi fratres, de quibus Dominus ait: »Nuntiabo nomen meum fratribus meis .« Et alibi: »Omnes uos fratres estis.« Et: »Patrem nolite uocare uobis super terram; unus est enim pater uester qui  in celis est .« Ipse est autem, cui quotidie dicimus: »Pater noster, qui es in celis .« Et diues et pauper, nobilis et ignobilis, dominus et seruus, imperator et mendicus, omnes una uoce dicunt: »Pater noster, qui es in celis,« ut se unius patris filios et se fratres esse ostendant. Ille nobilior qui melior. Multi sunt hic serui qui in alia uita Domini erunt, et econtra, multi hic domini, qui ibi dura seruitute comprimentur. Boni fratres Sergius et Bachus, qui tanta pro Christo tormenta passi sunt; boni Cosmas et Damianus; boni Ioannes et Paulus; boni Mauritius et socii eius; bonus Dionysius cum sociis suis; boni et multi alii qui pro Christi fide morti se tradiderunt. Et »istorum quidem est regnum celorum, qui contempserunt  uitam mundi, et peruenerunt ad premia regni, et lauerunt stolas suas in sanguine agni .« Tales antem fratres habitant in unum; talibus est cor unum et anima una: nemo dicit aliquid esse suum, sed sunt illis omnia communia. Mali fratres, qui corpore simul sunt, sed per odium a se inuicem longi sunt. »Bonum est,« inquit, »et iucundum habitare fratres in unum.« Unde hoc? quoniam illuc, id est, inter tales fratres mandauit Dominus benedictionem suam, et uitam que finem non habet. Quomodo mandat? »Sicut unguentum in capite, quod« de capite »descendit in barbam,« de barba uero usque »in oram uestimenti eius.« Et sicut ros Hermon, qui descendit in montem Sion. Caput Ecclesie  Christus est, cuius membra omnes nos sumus. De hoc autem corpore Apostolus ait: »Sicut enim in uno corpore multa membra habemus, omnia autem membra non eumdem actum habent; ita multi unum corpus sumus in Christo, singuli autem alter alterius membra .« Habet igitur barbam Christus in corpore suo, habet oculos et aures, habet manus et pedes, et cetera membra. Barba Christi apostoli sunt. Barba quidem, quia in corpore sunt primi, et ipsi capiti uniti; barba, quia nichil molle, nichil femineum in se habentes, uiriles, et fortes et masculi sunt. Unde et merito non barbati, sed ipsa potius barba uocantur  . Precipit autem  Dominus sacerdotibus ut barbam non radant, et comam non nutriant. Nutrire comas et barbam non habere mulierum est. Sacerdotes autem non muliebres, sed uiriles facies habere debent. Non solum igitur apostoli, sed et sancti martyres Christi barba uocari possunt, quia et uiriliter pugnauerunt et hostes potentissimos uicerunt. Unguentum igitur de capite in barbam descendit, quia sancti Spiritus gratia de Saluatoris nostri diuinitate prius in apostolos et martyres uenit. De hoc enim unguento ipse Dominus ait: »Spiritus Domini super me, propter quod unxit me, euangelizare pauperibus misit me .« De hoc et Psalmista: »Dilexisti, inquit, iustitiam, et odisti iniquitatem; propterea unxit te Deus, Deus tuus, oleo letitie pre consortibus  tuis .« Hoc et Ecclesia sentiens dicit: »Trahe me post te, et curremus in odorem unguentorum tuorum .« Hoc unguento sanantur infirmi, hoc omnes languores et omnes infirmitates sanabat iehsu, hoc et sacerdotes, et ecclesie consecrantur, hoc chrismate et Christus ipse, et Christiani omnes uocantur. Hoc igitur de capite descendit in barbam, de Christo in apostolos; nichil enim uirtutum et gratiarum habuerunt apostoli, quod ab ipso non accepissent. Unde et Apostolus ait: »Quid habes, quod non accepisti? Si autem accepisti, quid gloriaris, quasi non acceperis?«  »Alii enim datur per Spiritum sermo sapientie, alii sermo scientie, alii prophetia, alii discretio spirituum, alii fides in eodem spiritu, alii  gratia sanitatum, alii genera linguarum, alii interpretatio sermonum. Hec autem omnia operatur unus atque idem spiritus, diuidens singulis prout uult .« De apostolis autem hec tanta gratiarum abundantia per totum corpus ecclesiasticum in cetera membra decurrens, usque ad uestimenti oram peruenit. uestimenti ora, extremi illi intelliguntur, qui omnium ultimi in fine seculi futuri sunt. uide ergo quanta sit unguenti huius abundantia, que tam longo cursu defluat, et tantam gentem ungat et sanet. Hoc unguentum Simon Magus ab apostolis emere uoluit, unde et merito cum omni pecunia sua damnatus est. uocatur autem Saluator noster Aaron, omnium 578 uidelicet sacerdotum  primus, et maximus, cuius filii sacerdotes sunt, et qui eius filii non sunt, sacerdotes esse non possunt. Interpretatur autem Aaron mons fortitudinis, que interpretatio illi maxime conuenire uidetur; qui Dominus fortis uocatur et potens, Dominus potens in pretio. Sequitur: »Sicut ros Hermon, qui descendit in montem Sion.«---»Hermon,« anathema  , id est diuisio; »Sion,« speculatio interpretatur. Et »Hermon« quidem apostolos, »Sion« uero Ecclesiam significat. Merito autem »Hermon« uocantur apostoli, quia ipsi primi omnium a Synagoga diuisi  et separati, Christum Dominum secuti sunt. Unde Apostolus ait: »Cum autem placuit ei, qui me segregauit ex utero matris mee, et uocauit per gratiam suam ,« etc. Non solum autem apostoli, uerum etiam omnes Christiani hoc nomine uocari possunt. Omnes enim hoc nomen in baptismo suscipiunt, quia ibi diabolo et omnibus pompis eius abrenuntiantes a peccatis omnibus, et a uitiis separantur, et a sinistra in dexteram transeuntes, ab hedis diuisi, agnis et ouibus sociantur. Unde et in alio psalmo dicitur: »Ad meipsum anima mea turbata est, propterea memor ero tui, Domine, de terra Iordanis et Hermonii  a monte modico .« Terra Iordanis et Hermonii illi sunt qui per baptismum a uitiis separati sunt, quoniam per  Iordanem baptismus, et per Hermon diuisio et separatio significatur. Sole igitur baptizatorum anime de terra Iordanis et Hermonii Dominum laudant. De quibus et alibi dicitur: »Thabor et Hermon in nomine tuo exsultabunt .« De monte igitur Hermon descendit ros in montem Sion, per quem fides, doctrina et euangelica predicatio intelligitur, que ab apostolis in Ecclesiam uenit. Hoc enim rore et hac pluuia tota Ecclesia irrigatur, fecundatur, lauatur atque mundatur. Mali autem montes Gelbe, quibus Dauid maledicens ait: »Montes Gelbe nec ros, nec pluuia cadat super uos, ubi ceciderunt fortes Isrel Saul et Ionathas .« Per hos enim heretici designantur, qui non rore apostolico, sed turbine diabolico perfunduntur.  Beati illi fratres, qui tali rore, tali pluuia, tali unguento et tali gratia perfusi audire meruerunt: »Ecce quam bonum et quam iucundum habitare fratres in unum! Quoniam illuc mandauit Dominus benedictionem et uitam usque in seculum.«



PSALMUS CXXXIII CANTICUM GRADUUM.

»Ecce nunc benedicite Dominum, omnes serui Domini.« Nunc, inquit, quando in unum congregati estis, quando scitis et intelligitis quam bonum sit et quam iucundum habitare fratres in unum, nunc benedicite Dominum, quia uestre benedictiones laudabiles sunt et Domino placent; nunc igitur benedicite Dominum, omnes serui Domini, quia aliorum  benedictiones non suscipit Dominus, nisi eorum qui sunt serui, Domini. Quicunque enim serui Domini non sunt, diaboli seruos esse non dubium est.

»Qui statis in domo Domini, in atriis domus Dei nostri.« Qui statis, inquit, ad obediendum, ad seruiendum, ad orandum, ad pugnandum in domo Domini, uos benedicite Dominum. Qui enim extra sunt, sub maledicto sunt, et nec benedicere, nec maledicere possunt. Sed qui sunt illi qui in atriis sunt, nisi illi qui domum custodiunt, et alios introducunt?

 »In noctibus extollite manus uestras in sancta, et benedicite Dominum.« Beati, qui ad litteram et agunt, et intelligunt, et media nocte ad confitendum Domino surgunt, quia hoc tempus ualde orationi idoneum est. Extollunt et illi manus suas in sancta, qui eas eleuant ad eleemosynas faciendas. Hoc autem in nocte faciunt, si in abscondito faciunt, ut nesciat sinistra quod dextera faciat . Et isti quidem benedicunt Dominum, quia quicunque eas suscipiunt, Dominum benedicunt, et gratias agunt.

»Benedicat te Dominus ex Sion, qui fecit celum et terram.« Hanc benedictionem facit tota congregatio simul super illum qui nouiter uenit, et aliis se sociauit.



579 PSALMUS CXXXIu. ALLELUIA  .


»Laudate nomen Domini, laudate, serui Domini.« Quid enim aliud significat alleluia, nisi laudate Dominum? Nomen domini laudat seruus, quando et uoce et obedientia seruum se esse ostendit.

»Qui statis in domo Domini, in atriis domus Dei nostri.« Qui enim recedunt a domo Domini, et mala sua conuersatione extranei fiunt, non sunt digni qui Dominum laudent.

»Laudate Dominum, quoniam benignus est Dominus, psallite nomini eius, quoniam suauis est.« Laudare, inquit, eum debetis, non solum quia serui estis, uerum etiam quia tam benignus et suauis est, ut pro sua benignitate et suauitate sua, omnis creatura  eum laudare et benedicere debeat.

»Quoniam Iacob elegit sibi Dominus, Isrel in possessionem sibi.« Optima ratione probatum est, quoniam benignus est Dominus atque suauis; siquidem priusquam Iacob nasceretur, et priusquam boni uel mali aliquid egisset, nullis precedentibus meritis, sola bonitate sua eum elegit. Et non solum ipsum, sed totum Isrel, id est totam eius progeniem, que postea ab ipso Isrel uocata est, elegit sibi Dominus in possessionem et hereditatem.

»Quia ego cognoui, quod magnus est Dominus et Deus noster pre omnibus diis.« Ideo, inquit, hec dico, et benignum et laudabilem predico, quia certissime cognoui quod magnus est Dominus et Deus  noster, magnus est pre omnibus diis. Et unde hoc probas?

»Quia omnia quecunque uoluit Dominus fecit in celo et in terra, in mari et in omnibus abyssis.« Maior est igitur et omnibus angelis qui in celo sunt, et omnibus diis gentium qui in terra, in mari et in inferno a stultis hominibus esse creduntur; siquidem omnia quecunque uoluit fecit, ubicunque aliquid facere uoluit.

»Educens nubes ab extremo terre, fulgura in pluuiam fecit.« Nubes iste apostoli sunt et doctores,  quos ab extremis terre per omnes mundi partes ad predicandum Dominus misit, quorum doctrine pluuiis tota terra satiata, irrigata et purificata est. Fulgura autem in pluuiam fiebant, quando apostolis predicantibus, multa miracula per eos Dominus faciebat, et uitia et malignos spiritus ignitis Scripturarum sagittis in hominibus interficiebat.

»Qui producit uentos de thesauris suis.« Quid enim per uentos, quibus nubes pelluntur et fugantur, nisi tyrannos et potentes homines intelligamus, qui sanctos predicatores ubique persequebantur? Thesaurus autem Dei, ipsa eius uoluntas est, in qua omnia continentur, sicut scriptum est: »In uoluntate tua, Domine, uniuersa sunt posita .« Exeunt ergo uenti de thesauris Dei, quia ex  iudicio Dei fit, quod mali contra bonos insurgunt ac seuiunt. Unde et Dominus discipulis ait: »Si me persecuti sunt, et uos persequentur ;« qui tamen nullam in eos haberent potestatem, nisi datum fuisset eis desuper.

»Qui percussit primogenita Aegypti ab homine usque ad pecus.« In eo quod omnia Aegypti primogenita Dominus percussit, omnia generalia peccata per totum mundum in se credentibus delenda esse significabat.

»Misit signa et prodigia in medio tui, Aegypte, in Pharaonem et in omnes seruos eius.« Similiter autem et per sanctos suos, cunctis uidentibus, signa multa et miracula per totum mundum Dominus fecit.

 »Qui percussit gentes multas, et occidit reges fortes.« Per gentes multas, et reges fortes, uitia et maligni spiritus significantur, qui ubique gentium percutiendi et perdendi erant.

»Seon regem Amorrheorum, et Og regem Basan, et omnia regna Chanaan occidit.« Interpretatur autem »Seon« tentatio oculorum, »Amorrhei« amarum, »Og« conclusio, »Basan« confusio, »Chanaan« commotio. Quid igitur per »Seon,« nisi luxuria designatur? Ipsa est enim que oculum tentat, et turpia et inhonesta cogitare et uidere facit; ipsa et propter quam quotidie dicimus: »Auerte oculos meos, ne uideant uanitatem .« Et bene Seon Amorrheorum rex esse dicitur, quia et  luxuria, quamuis carni dulcis sit, anime tamen uenenosa et amarissima est. »Og,« qui tectum uel conclusio interpretatur, auaros significat, qui omnia tegunt, abscondunt et claudunt. Qui merito in »Basan,« id est in confusione regnare perhibentur, quoniam et auari, per auaritiam suam, uniuersa confundunt, rapiunt et dissipant. »Chanaan« uero, qui commotio dicitur, ipse diabolus est, uitiorum omnium rex et princeps, qui totum mundum perturbat et commouet, et nunquam quietum esse permittit. Et quia non unius regni, sicut ceteri, obtinet 580 principatum, bene hic dicitur: »Et omnia regna  Chanaan.« Percussit igitur Dominus gentes multas, et occidit reges fortes, quia ipsum diabolum cum omni exercitu suo fugauit et superauit. Sed quid amplius?

»Et dedit terram eorum hereditatem, hereditatem Isrel populo suo.« Totus mundus successit in Ecclesie hereditatem, cui prius diabolus imperabat.

»Domine, nomen tuum in eternum, Domine, memoriale tuum in seculum seculi.« uicti sunt, inquit, inimici, omnes reges terre superati sunt; »periit memoria eorum cum sonitu ;« solummodo nomen tuum, et memoria tua manet in eternum.

»Quia iudicabit Dominus populum suum, et in  seruis suis consolabitur.« Scimus, quasi dicat, et certi sumus, quia amodo non reges supradicti, sed solus Dominus, qui est iustus iudex, iudicabit populum suum. Et consolabitur in sanctis suis de tantis periculis sua gratia liberatis. Cetera que sequuntur usque ad finem psalmi, superius exposita sunt.

»Simulacra gentium argentum et aurum, opera manuum hominum. Os habent, et non loquentur; oculos habent, et non uidebunt; aures habent, et non audient; nares habent, et non odorabunt; manus habent, et non palpabunt; pedes habent, et non ambulabunt; non clamabunt in gutture suo, neque enim est spiritus in ore ipsorum: similes illis fiant qui faciunt ea, et omnes qui confidunt  in eis. Domus Isrel, benedicite Dominum; domus Aaron, benedicite Dominum; domus Leui, benedicite Dominum. Qui timetis Dominum, benedicite Dominum. Benedictus Dominus ex Sion, qui habitat in Ierusalem.«



PSALMUS CXXXu. ALLELUIA.

Totus iste psalmus laudibus Domini plenus est, que per alleluia significantur.

»Confitemini Domino, quoniam bonus; quoniam in seculum misericordia eius.« Laudate, inquit, Dominum, quoniam naturaliter bonus, et misericors est, et hoc sibi soli proprium est, nullusque alius hoc naturaliter habet. »Confitemini Deo deorum,  confitemini Domino dominorum.« Illum, inquit, laudate, semperque et sine fine laudate, qui omnium deorum, et dominorum Deus et Dominus est, a quo et uos, et omnis creatura regitur et gubernatur, et sine quo nichil est.

»Qui facit mirabilia magna solus.« Et que magna mirabilia fecit ipse solus?

 »Qui fecit celos in intellectu, qui fundauit terram super aquas, qui fecit luminaria magna solus; solem in potestatem diei, lunam et stellas in potestatem noctis.« uere magna sunt hec, et que ipse solus, et nemo alius fecit. Celi intellectuales illi sunt, qui his, quos uidemus superiores sunt, quos cogitare quidem et intelligere possumus, oculis autem uidere non possumus. Per hos autem prophete et apostoli significantur, qui in regno celorum, quod est Ecclesia, superiores et maioris intelligentie sunt. Quod autem terra super aquas fundata esse dicitur, nostram scientiam excedit. Mihi autem non uidetur mirabilius, terram super aquas esse fundatam, quam aquas, que eiusdem ponderis sunt, super terras in ere uolare  . Possumus autem per terram Ecclesiam  intelligere que super multos populos fundata est, qui per aquas significantur; si quidem »aque multe populi multi.« Legitur autem in Genesi, quia »fecit Deus duo magna luminaria, luminare maius, ut preesset diei, et luminare minus, ut preesset nocti .« Et hoc est quod hic dicitur: »Solem in potestatem diei, lunam et stellas in potestatem noctis.« Per hec duo magna luminaria, duo Testamenta significantur, quorum alterum, quod clarius est, preest diei, id est Christianis; alterum uero preest Iudeis, qui semper in nocte sunt, et in tenebris ambulant.

»Qui percussit Aegyptum cum primogenitis eorum.« Iam supra dictum est, quia Aegyptus mundum significat, cuius primitiua, originalia peccata  fuerunt. Sed hec percussa et deleta sunt.

»Et eduxit Isrel de medio eius, in manu forti et brachio extento.« Sic et populus Christianus fortissima Christi dextera, in cruce extenta et eleuata, de huius mundi tenebris liberatus est.

»Qui diuisit mare Rubrum in diuisiones, 581 et eduxit Isrel per medium eius  .« Hoc autem in baptismo fieri uidemus, quod unusquisque baptizandorum aperit, ex eo mundatus et sanctificatus educitur. Ibi autem perit diabolus cum omni exercitu suo, quod in sequenti uersiculo declaratur.

»Et excussit Pharaonem et exercitum eius in mari Rubro, qui transduxit populum suum per desertum.« Sancti quoque per hoc desertum, in  quo clamat Ioannes Baptista, ad patriam festinantes, celestis panis deliciis saturantur.

»Qui eduxit aquam de petra rupis.«---»Petra autem, dicit Apostolus, erat Christus ,« qui fidelibus suis in Euangelio clamat: »Si quis sitit, ueniat ad me et bibat, de uentre eius fluent aque uiue .«

 »Qui percussit reges magnos, et occidit reges mirabiles: Sen regem Amorrheorum, et Og regem Basan, et dedit terram eorum hereditatem Isrel seruo suo.« Hec autem superius exposuimus.

»Quia in humilitate nostra memor fuit nostri Dominus, et redemit nos de manu inimicorum nostrorum.« Ideo, inquit, Dominus supradictos reges percussit, et inimicos nostros, qui nos multum afflixerant et humiliauerant, quia in ipsa humilitate et afflictione nostra benigne, et misericorditer memor fuit nostri.

»Qui dat escam omni carni.« In quo eius misericordia maxima et ineffabilis commendatur. »Confitemini Deo celi;« quia nulli alii, sed ipse solus  laudandus est. »Confitemini Domino dominorum, quoniam bonus quoniam in seculum misericordia eius.«



PSALMUS CXXXuI. DAuID PSALMUS IEREMIAE.

In hoc psalmo Dauid introducit Ieremiam loquentem, qui simul cum aliis in captiuitatem Babylonis ductus est.

»Super flumina Babylonis illic sedimus, et fleuimus, dum recordaremur tui, Sion.« Iste psalmus et secundum litteram intelligitur de Iudeis, qui Babyloniam in captiuitatem ducti sunt, et spiritualiter de Christianis, qui in mundi huius captiuitate, multa a tyrannis et hereticis passi sunt. Babylon, confusio interpretatur, cuius flumina omnes mundi huius  populos et nationes significant, siquidem »aque multe populi multi.« Sancti igitur memores celestis Ierusalem, ad cuius beatitudinem omnes alios secum ducere cupiebant, quasi super altam fluminis ripam sedentes, et precipitium metuentes, predicabant et flebant, et nichil multoties proficiebant. Flebant igitur non timore; sed nimio desiderio illius beatitudinis, ad quam uenire festinabant.

»In salicibus in medio eius suspendimus organa nostra. »Per salicem, que tenacissima arbor est, et ad ligandum aliquid satis idonea, memoria significatur, que uidelicet memoria omnia quecunque scimus, quasi in uno fasce ligata tenemus. uidentes igitur predicatores, quod uerba sua ab infidelibus despiciebantur, et nichil predicando proficiebant,  multi ab ipsa predicatione aliquando cessabant, et sue predicationis organa memorie commendabant.

»Quia illic interrogauerunt nos, qui captiuos duxerunt nos uerba cantionum.« Non ad discendum, sed ad reprehendendum et irridendum eos interrogabant; et ideo sancti tacebant et respondere nolebant, quia quasi ioculatores eos habebant. Unde et subditur: »Et qui adduxerunt nos,« irridendo  dicebant: »hymnum cantate nobis de canticis Sion.« Quibus nos in cordibus nostris respondebamus.

»Quomodo cantabimus canticum Domini in terra aliena?« Hoc est enim quod Dominus ait: »Nolite dare sanctum canibus, neque spargere margaritas ante porcos .« Unde et alibi dicitur: »In corde meo abscondi eloquia tua, ut non peccem tibi .« Hinc est quod sancti martyres a tyrannis interrogati, sicut in eorum passionibus legitur, multoties respondere nolebant.

»Si oblitus fuero tui, Ierusalem, obliuiscatur me dextera mea.« Qui solam hanc uitam diligit, et totum se carnis uoluptatibus et desideriis tradit, ille utique obliuiscitur celestis Ierusalem. Et hunc quidem obliuiscitur dextera sua, quia nichil agit, quod  spectat ad utilitatem anime sue.

»Adhereat lingua mea faucibus meis, si non meminero tui.« Optat se mutum et elinguem in aliis fieri, si eius laudes, ubi opportunum fuerit, non predicauerit.

»Si non proposuero tui Ierusalem in 582 principio letitie mee.« Non enim proposuisset, si plusquam eam, aliquid aliud dilexisset. Quid enim sic optandum et diligendum est, sicut summum bonum et uita eterna?

»Memento, Domine, filiorum Edom in die Ierusalem, qui dicunt Exinanite, exinanite usque ad fundamentum in ea.« Edom, qui sanguineus uel terrenus interpretatur, omnes Ecclesie persecutores, et precipue tyrannos et hereticos designat. Et isti  quidem sunt, qui et corde et uoce dicere non cessant, ut usque ad fundamentum domus Domini destruatur. In die autem, qua Ierusalem glorificabitur, uenturi sunt isti in memoriam Domini, ut penitus confundantur.

»Filia Babylonis misera, beatus qui retribuet tibi retributionem tuam, quam tu retribuisti nobis.« Filia Babylonis filia mortis et confusionis, caro nostra est, uere misera et misericordie indigna: ipsa nos afflixit, ipsa nos mortis legibus, tantisque passionibus et calamitatibus subdidit. Hoc et nos ipsi facere debemus, ut ei uicem reddamus, et preter eas quas in uita patitur, spontaneis passionibus et tribulationibus affligamus.

»Beatus qui tenebit et allidet paruulos tuos ad  petram.« Beatus, inquit, ille erit, qui paruulos Babylonis tenebit, ligabit, frenabit et crescere non permittet, per quos motus carnales, uoluptates et concupiscentie significantur, que interimi, dum parue sunt et teneri possunt; adulte uero, sine magno labore, magnaque Dei misericordia teneri et superari non possunt. Hos ad petram allidere, est Christi memoria, fortitudine et adiutorio superare  .



PSALMUS CXXXuII. IPSI DAuID.


Ipsi, inquit, Dauid, qui omnia fecit, qui mundum redemit, cui angeli seruiunt, qui humilia respicit, et alta a longe cognoscit, loquitur Ecclesia in hoc psalmo, et ex toto corde eum laudat et benedicit.

»Confitebor tibi, Domine, in toto corde meo.« Non labiis tantum te laudabo, sicut quidam facere solent, sed in toto corde meo; quia non ad labia, sed ad cor te respicere scio et intelligo. »Quoniam exaudisti omnia uerba oris mei.« Hoc autem fecisti, quia labia cordi et cor labiis concordabat. Unde et Dominus ait: »Si duo ex uobis consenserint de omni re; quod petetis, fiet uobis .« Omnia autem uerba oris eius exaudiuit, quia totum  cordis eius desiderium adimpleuit. »Et in conspectu angelorum psallam tibi.« Qui in conspectu angelorum psallit, sapienter eum psallere oportet. Sapienter autem psallit, qui pura cordis intentione Deum laudat. Per angelos autem, non solum uirtutes celestes, que nobis ad custodiam date sunt, sed Ecclesiarum quoque rectores et custodes intelligere debemus.

»Adorabo ad templum sanctum tuum, et confitebor nomini tuo, Domine.« Adorare ad templum et in templo hoc in loco idem significat. Unusquisque autem nostrum adorat Deum in templo sancto suo, quando eum adorat in secreto pectoris sui. Unde Apostolus ait: »Nescitis quia templum Dei estis, et Spiritus sanctus habitat in uobis? Templum  enim Dei sanctum est, quod estis uos .« Unde et Dominus ait: »Tu autem cum oraueris, intra in cubiculum tuum, et, clauso ostio, ora Patrem tuum .« In corde igitur orare, et in corde Deum laudare debemus.

»Super misericordia et ueritate tua.« Laudabo, inquit, te et confitebor nomini tuo, de magna misericordia et ueritate tua. Coniuncte tibi sunt misericordia et ueritas, quia misericordia fecit sicut promisit, et faciendo se ueritatem esse ostendit.

»Quoniam magnificasti super nos nomen sanctum tuum.« Magnificauit autem Dominus nomen sanctum suum super nos, quia secundum sui nominis interpretationem saluauit nos; si quidem iehsu, saluator interpretatur. In hoc enim hoc nomen completum  est, quia quod significat, magnifice completum est.

»In quacunque die inuocauero te, exaudi me.« Quod si feceris, »multiplicabis in anima mea uirtutem tuam.« Semper exauditur Ecclesia, etsi non semper exaudiri uideatur, quia in nullo alio uult exaudiri a Deo, nisi in his que placeant Deo. Nam et si eius petitio aliquando differatur, exauditur tamen, cum suo tempore completur. Multiplicat Dominus in Ecclesia uirtutem suam, quia et sapientia,  et patientia, aliisque uirtutibus 583 pro tempore et necessitate eam corroborat.

»Confiteantur tibi, Domine, omnes reges terre, quoniam audierunt omnia uerba oris tui, et cantent in canticis Domino.« Illi reges terre, qui omnia uerba Dei exaudisse dicuntur, et qui ad confitendum, et ad cantandum eius cantica idonei sunt, episcopi et sacerdotes, omnesque Ecclesie rectores intelliguntur. Tales enim et pro officio, et pro fortitudine, et pro sapientia, et constantia eum laudare et predicare debent. Cantent igitur in canticis Domino, »quoniam magna est gloria Domini, quoniam excelsus Dominus, et humilia respicit, et alta a longe cognoscit.« In his paucis uerbis pene tota euangelica predicatio continetur. Prius enim scire  et credere debemus, quia ubique et in omnibus gloriosus, et super omnia excelsus est Dominus, et omnia ei subiecta sunt, sicut suo Creatori et Domino. Deinde uero quid uelit et quid nolit scire debemus, quia aliter eius uoluntatem facere non possumus. Diligit enim, sicut hic dicitur, humiles; reprobat superbos, deponit potentes de sede, et exaltat humiles: »humilia respicit, et alta a longe cognoscit.« Et illa quidem miserendo respicit, illa uero puniendo agnoscit.

»Si ambulauero in medio tribulationis, uiuificabis me, et super iram inimicorum meorum extendisti manum tuam, et saluum me fecit dextera tua.« Quia, quasi dicat, semper me respicis, et respiciendo custodis, ideo ubique securus sum, neque ipsas  mihi illatas tribulationes pertimesco, quia et mortuum me suscitabis et uiuificabis, et de omnibus inimicis meis me uindicabis. »Domine retribue pro me.« Retribue, inquit, Domine, inimicis meis dignam retributionem pro me, sic tamen, si in hac malitia sua perseuerant. Si uero conuersi fuerint, et se peccare cognouerint, fac eis misericordiam, »et opera manuum tuarum ne despicias;« sed misericordia tua etiam super illos maneat in eternum.



PSALMUS CXXXuIII. IN FINEM PSALMUS DAuID.

In finem hunc psalmum referendum esse Propheta nos docet, per quem Christum, et Ecclesiam intelgimus. »Finis enim legis Christus est .«  ipse est »Alpha et Omega, principium et finis .« De Ecclesia quoque dicit Apostolus: »Nos sumus in quos fines seculorum deuenerunt .«

»Domine, probasti me et cognouisti me.« In hoc psalmo loquitur Propheta, et alii eiusdem perfectionis. Domine, inquit, »probasti me,« et probando »cognouisti me  .« Non quod probatione indigeat, qui nouit omnia, antequam fiant; probauit igitur propter nos, et probando clariores fecit, quia aliter cognoscere non potuimus. »Tu cognouisti  sessionem meam, resurrectionem meam.« Quomodo sedi, quomodo docui, quomodo in bono perseueraui, cum quanta grauitate me habui, tu uidisti et cognouisti. Et si aliquando carnis fragilitate cecidi, quomodo, quam cito et quam uiriliter surrexi, tu optime nosti; unde hoc? Tu enim »intellexisti cogitationes meas a longe.« A longe quidem, qui ab eterno, et ante mundi constitutionem cognouit Dominus et actiones nostras et cogitationes. Unde adhuc subditur: »Semitam meam et directionem meam inuestigasti, et omnes uias meas preuidisti. Et tu scis quia non est dolus in lingua mea,« et ea, que dico uera sunt, pura et munda, et sine fallacia sunt. Omnia enim uidet Dominus, et angustas, et amplas uias, per quas ambulamus,  et directiones, et correctiones, quibus opera nostra et itinera nostra dirigimus et castigamus. Unde et subditur:

»Ecce, Domine, tu cognouisti omnia nouissima et antiqua.« Nihil enim fuit, uel est, uel futurum erit, quod ipse non nouerit. »Tu formasti me, et posuisti super me manum tuam.« Si quid igitur in eo laudabile est, non ipsius, sed Dei est, Tale est illud quod alibi quoque a Domino dicitur: »Priusquam te formarem in utero, noui te, et antequam exires de uentre, sanctificaui te .« Non igitur se ipsos laudant sancti, quia tales sunt, sed illum potius laudant a quo tales formati sunt.

»Mirabilis facta est scientia tua ex me.« Et tam mirabilis, et sic confortata et exaltata, ut ad eam  pertingere non ualeam. Si ergo se ipsum intelligere et cognoscere non ualet, quomodo ea que extra sunt intelligere ualeat? Qua fronte miser homo de Deo disputare presumit, qui de se ipso rationem reddere nescit? »Mirabilis,« inquit, »facta est scientia tua.« Non ex te tantum, non ex mundi creatione, 584 sed ex me ipso, qui me ipsum uidere non possum. Miser ille qui te offendit, quia nusquam iram tuam effugere potest. Et hoc est quod ait:

»Quo ibo a spiritu tuo? et quo a facie tua fugiam?« Se ipsum pro aliis ponit, ut quod de se dicit, de omnibus intelligatur. Quo ibo, inquit, a spiritu ire tue, et quo fugiam a facie indignationis tue? Qui ubique es, et omnia uides.

 »Si ascendero in celum, tu illic es, si descendero in infernum, ades.« Ascendimus autem non pedibus, sed precibus in celum, quando eos qui in celis sunt in nostrum adiutorium inuocamus. Inde uero in infernum descendimus, quando eos qui in hoc mundo sunt similiter deprecamur. Ad celi namque comparationem, mundus iste infernus uocatur, quia inde infernus dicitur, eo quod inferior sit. Cui igitur Deus iratus est, neque eorum, qui in celo sunt, neque eorum, qui sunt in terra adiutorium habere potest. Una igitur sola et singularis causa est, qua homo iram Dei effugere potest, hec uidelicet, ut fugiens se ipsum, ad Deum confugiat;  neque enim homo uelocior esse potest ad penitendum, quam Deus ad indulgendum. Hoc enim ipse ait: »Quacunque hora peccator conuersus fuerit, omnium iniquitatum eius non recordabor .« Peniteat igitur hominem, et sic iram Dei effugere poterit.

»Si sumpsero pennas meas ante lucem, et habitauero in postremo maris.« Tunc, subauditur, iram tuam effugere potero. Sumamus ergo pennas nostras per quas remedia penitentie significantur, sine quibus ad maris huius postrema uolare non possumus. Ante lucem autem pennas suscipimus, si peccata nostra ante Deum, qui est uera lux, ex toto corde manifestamus. Quod ergo dicitur ante lucem, tale est ac si diceretur coram luce, uel in presentia  lucis. Et illi quidem habitant in postremo maris, qui mundi huius naufragia et flagitia euaserunt. Quomodo euaserint, sequentia manifestant.

»Etenim illuc manus tua deducet me, et tenebit me dextera tua.« Hec dextera tenuit Petrum, cui, cum mergeretur, Dominus ait: »Modice fidei, quare dubitasti?« 

»Et dixi: Forsitan tenebre conculcabunt me.« Si, inquit, mundum relinquere et ad te uolare uoluero, »forsitan tenebre conculcabunt me.« Hoc autem tempore martyrum multis accidisse legimus, qui ad Christi fidem confugientes a tenebris conculcati sunt, per quas iniqui homines significantur. De quibus Apostolus ait: »Fuistis aliquando tenebre, nunc autem lux in Domino .«  Deque ipsis in Euangelio dicitur: »quia lux in tenebris lucet, et tenebre eam non comprehenderunt .« Tales taque tenebre eos conculcabant et occidebant, quos ad Christi fidem transire uidebant. Sequitur: »Et nox illuminatio mea in deliciis meis.« Tenebre, inquit, conculcabunt me, et ad mortem, que per noctem significatur, deducent me, sed ipsa nox et ipsa mors erit illuminatio mea. Ubi? »In deliciis meis.« Nisi enim mors prius intercessisset, ad illas tantas delicias peruenire non potuisset.

»Quia tenebre non obscurabuntur abs te, et nox sicut dies illuminabitur.« Ideo, inquit, dixi, quia nox erit illuminatio mea, quia scio et certus sum,  »quod tenebre non obscurabuntur abs te;« sed mox ut pro tuo nomine interfectus fuero, fugatis tenebris, recto et claro itinere, ad te perueniam. Et illa nox sicut dies illuminabitur mihi, in qua de huius mundi tenebris ad tue claritatis gloriam me uenire contigerit.

»Sicut et tenebre eius, ita et lumen eius.« Sicut enim illius noctis tenebre multe sunt, ita et lumen eiusdem noctis multum et ineffabile erit  . Neque plus noctis et tenebrarum suscipiet caro, quam lucis et claritatis in illa uita suscipiet anima.

»Quoniam tu, Domine, possedisti renes meos, suscepisti me de utero matris mee: confitebor  tibi, Domine, quoniam terribiliter magnificatus es.« Ideo, inquit, confitebor tibi, Domine, et laudabo te, quia possedisti renes meos, neque luxurie peccatum, inter alia omnia peccata sordidissimum mihi dominari permisisti, et quia suscepisti me de utero matris mee, et sub tue protectionis custodia conseruasti et de tantis periculis liberasti. Insuper ex hoc quoque confitebor tibi, Domine, et laudabo te, »quoniam terribiliter magnificatus es.« Terribiliter multoties magnificatus est Dominus, multis et maximis plagis suos conterens inimicos, sicut in diluuio, in mari Rubro, in Sodomis, et in multis aliis locis. »Mira opera tua, et anima mea nouit nimis.« Multum mirabilis est ille, cuius opera tam mirabilia sunt, que ille quidem bene  cognoscit; quia in illis se exercet, non solum legendo, sed et agendo.

»Non est occultatum os meum abs te, quod fecisti in oculto.« De ore cordis loquitur, cuius uerba solus Deus cognoscit  . 585 Quantum autem iste aliis humilior fuerit, in eo ostendit quod substantiam suam in inferioribus terre fuisse dicit:

»Imperfectum meum uiderunt oculi tui.« Imperfectionem, inquit, meam tu uidisti, et quantum a plena et consummata iustitia minus habuerim cognouisti. uerumtamen omnes fideles tui, et amici tui, non imperfecti, sed perfecti scribentur in libro tuo. Et hoc est quod dicit: »Et in libro tuo omnes scribentur.« Quales? »Dies formabuntur, et nemo in eis.« Liber Dei, ipsa eius memoria est, in qua  nomina sanctorum omnium continentur. Dies autem formabuntur omnes, quia clari et splendidi; et sicut scriptum est: »fulgebunt iusti sicut sol in regno Dei,« et nemo eius claritate et perfectione carebit.

»Mihi autem nimis honorificati sunt amici tui, Deus; nimis confortatus est principatus eorum.« Satis enim et in celo et in terra honorificati sunt, qui et in celo et in terra tantam potestatem habent, ut et hic et ibi, quos ligant, ligentur; et quos soluunt, soluantur: ibi scripti sunt in libro uite, et hic memoria eorum clarissima et perpetua manet, et uere nimis confortatus est principatus eorum, quibus mundus non sufficit, sed super celos obtinent principatum.

»Dinumerabo eos, et super arenam multiplicabuntur.«  Innumerabiles, inquit, sunt, et uelut arena maris numerari non possunt. Multiplicantur autem, et in hoc super arenam maris, quia multo plures sunt Christiani, quam Iudei, qui per arenam significantur. Hinc est enim quod Abraham a Domino dicitur: »Sic erit semen tuum sicut stelle celi, et sicut arena, que est in littore maris ;« per stellas Christianos, et per arenam, que pedibus conculcatur, Iudeos significans.

 »Resurrexi, et adhuc sum tecum.« Dixit modo superius: »imperfectum meum uiderunt oculi tui;« nunc autem ab illa imperfectione se surrexisse, et in Domino fideliter firmiterque mansisse se dicit, ut et ipse simul cum aliis scribatur in libro uite, et inter alios dies formetur et glorificetur.

»Si occideris, Deus, peccatores, uiri sanguinum declinate a me.« Omnes illi occiduntur et moriuntur, qui a Deo separantur et diuiduntur. Si, inquit, peccatores a te repellas, et a tuo conspectu separes; et ego dicam illis: »uiri sanguinum declinate a me;« neque illis communicabo, quos tuam gratiam non habere cognoscam. Tunc enim peccatores a Domino occiduntur, quando excommunicantur, et Ecclesie sententia feriuntur.

 »Quia dicitis in cogitationibus uestris: accipient in uanitate ciuitates suas.« Merito, inquit, o uiri sanguinum uos fugimus, et a nostro consortio separamus, quia male et inique et de Deo ipso, et de eius Ecclesia iudicatis et cogitatis. uiri sanguinum precipue heretici intelliguntur, qui corpus et animam perdunt, et totum hominem interficiunt. Et isti quidem dicunt de uiris sanctis et catholicis in cogitationibus suis. Accipiant in uanitate ciuitates suas, quia sic excecauit eos malitia eorum, ut quidquid in Ecclesia agitur, totum uanum et inutile esse credant.

»Nonne qui oderunt te Deus, oderam illos, et super inimicos tuos tabescebam?« Merito tales peccatores Deus occidit, et a toto suo corpore, quod  est Ecclesia, repellit; quia ipsi sunt, qui eum odio habent, et qui ei specialiter sunt inimici. Tales autem quantum fugere et euitare debeamus, hec uerba nos docent.

»Perfecto odio oderam illos, et inimici facti sunt mihi.« Bonum et perfectum odium est, quando et naturam diligimus, et uitium odio habemus. »Hereticum hominem, dicit Apostolus, post unam et secundam correctionem deuita .« Quod utique non dixisset, nisi eius communionem periculosam esse cognosceret.

»Proba me, Deus, et scito cor meum, et interroga me, et cognosce semitas meas.« Beatus ille, quem sic sua conscientia defendit. Adhuc probari desiderat,  qui in ipso principio psalmi, se probatum fuisse dicit, quoniam et cogitatione et operatione mundum et purum se esse intelligit. »Et uide si uia iniquitatis in me est, et deduc me in uiam eternam.« Postquam, inquit, probaueris, interrogaueris, et si uis, quasi dicat, igne examinaueris, et cognoueris me, et uiam iniquitatis non inueneris in me, deduc me in uiam eternam. In uia eterna illi sunt, qui iam ulterius ad uiam peccati et mortis  declinare non timent. Sed hec uia in hac uita non inuenitur.



586 PSALMUS CXXXIX. IN FINEM PSALMUS DAuID.

Quid significet in finem, et quid significet psalmus Dauid sepe iam diximus  .

»Eripe me, Domine, ab homine malo, a uiro iniquo libera me.« Ecclesia loquitur, et rogat Dominum, ut ab homine malo eam eripiat, per quem diabolus et heretici significantur. Isti enim et mali, et iniqui sunt, et plus omnibus aliis Ecclesiam persequuntur  .

»Qui cogitauerunt malitias in corde.« Malitias enim in corde cogitant, quia in hoc maxime laborant, quomodo uiros catholicos decipere et in heresim  trahere possint. »Tota die constituebant prelia.« Tota die disputare et contendere uolunt, multisque argumentationibus ueritatem impugnare, et suos errores defendere parati sunt.

»Acuerunt linguas suas, sicut serpentes, uenenum aspidum sub labiis eorum.« Bene heretici serpentibus comparantur, quia labiles, tortuosi et ueneno pleni sunt: ueneno autem aspidum, quod insanabile dicitur, quia et hereticorum doctrina mortifera et insanabilis est.

»Custodi me, Domine, de manu peccatoris, et ab hominibus iniquis libera me.« Peccator, diabolus; iniqui, heretici sunt: malus magister malos discipulos habet. De omnibus custodiri et liberari postulat, quia omnium insidias pertimescit.

 »Qui cogitauerunt supplantare gressus meos.« Quomodo? »Absconderunt superbi laqueum mihi.« Sola superbia et arrogantia hereticos facit, quia, dum alta sapere uolunt et humilibus consentire nolunt, in heresim cadunt; inde uero cogitant, quomodo alios supplantare et ad suum sensum trahere possint. Abscondunt laqueos, fallaciter et argumentose Scripturas exponunt, et quod auctoritate non possunt, syllogismis facere nituntur. Unde et subditur:

»Et funes extenderunt in laqueum pedibus meis, iuxta iter scandalum posuerunt mihi.« Laqueum, ipsam disputationem uocat: funes uero, quibus a longe laqueus trahitur, dialecticas ambages et sophismata dicit; his autem simplices homines illaqueantur  et decipiuntur et in erroris foueam trahuntur. Iuxta iter uero scandalum ponit, qui de ipsa Scriptura, que uia nostra est, aliquid assumit, quod male interpretatum, in errorem hominem ducit. Sic faciebant Ariani, dicentes: Nonne Filius hoc dicit: »Pater maior me est?« . Quomodo tu equalem dicis, qui se minorem esse fatetur. Et hoc simplicibus scandalum erat, quia quomodo soluerent, nesciebant.

»Dixi Domino meo: Deus meus es tu, exaudi,  Domine, uocem orationis mee.« Dicit Ecclesia se in illo tanto hereticorum prelio clamasse ad Dominum, quia omnes simplices, et illiteratos, et in diuinis Scripturis minus exercitatos se amittere timebat. Tu, inquit, es Deus meus, alium non habeo, te mihi isti auferre nituntur; tu me modo in hoc prelio et in hac tanta necessitate exaudi. Unde autem exaudire debeat, audiamus.

»Domine, Domine, uirtus salutis mee obumbrasti caput meum in die belli.« Hec uerba magni terroris significatiua sunt. Periculosius est pugnare cum hereticis, quam cum tyrannis, quia illi corpus, isti uero animas interficiunt. Domine, inquit, Domine, uirtus salutis mee, sine cuius adiutorio, et uirtute saluari non possum, »obumbrasti caput  meum,« caput mentis mee, »in die belli,« ut eorum blasphemie ad aures meas penetrare non ualeant.

»Ne tradas me a desiderio meo peccatori. Quid est peccatori? Diabolo et membris eius. Unde pluraliter subditur: Cogitauerunt aduersus me,« quia in uno nomine peccatoris multi peccatores significantur. Tunc enim, quod absit, suo desiderio frustrata peccatoribus traderetur Ecclesia, si aduersus eam suas iniquas cogitationes adimplere potuissent.

»Ne derelinquas me, ne unquam exaltantur.« Considera modo quantum se heretici exaltarent et uincerent, qui etiam uicti sex altare, et errorem suum defendere non erubescunt.

»Caput circuitus eorum, labor labiorum ipsorum cooperiet eos.« Caput circuitus eorum, diabolus  est, quia illos circuitus locutionum et illas ambages tantarum deceptionum ipse eorum magister diabolus eos docuit. Labor uero labiorum ipsorum idem ipse circuitus dicitur: quia, sicut illi qui uerum dicunt non laborant, ita econtra illos qui mentiuntur multum laborare necesse est. Et iste quidem circuitus, iste eorum sermo dolosus, ita multoties eos cooperit, ut eorum heresis 587 comprehendi non possit. Que autem pena eos exspectet pro hac tanta sua deceptione, audiamus.

»Cadent super eos carbones, in ignem deiicies eos, in miseriis non subsistent.« Hoc est enim quod alibi dicit: »Pluet super peccatores laqueos: ignis, et sulphur, et spiritus procellarum pars calicis eorum .« Quomodo igitur in miseriis  subsistere poterunt, qui igne sic undique circumposito ardebunt.

»uir linguosus non dirigetur super terram.« Eum, qui super terram non dirigitur, iam sub terra positum sola tormenta exspectant. Inde Apostolus post primam et secundam correctionem nos hereticum hominem euitare iubet, quia hi tales inconuertibiles sunt; et ualde difficile est ut ad bonum dirigantur. Bene autem uir linguosus uocatur hereticus qui in sola lingua et garrulitate confidit. De quo adhuc subditur.  »uirum iniustum mala capient in interitu.« Mala inquit, capient eum, non in correctione, ut saluentur, sed in interitu, ut sine fine crucientur.

»Cognoui, quia faciet Dominus iudicium inopum, et uindictam pauperum.« Insuper et pauperes illi sunt, qui non temporales, sed eternas diuitias querunt. De istorum autem iudicio, et uindicta dubitandum non est; quia sicut gloria preparata est bonis, ita et pena preparata est malis.

»uerumtamen iusti confitebuntur nomini tuo.« Constituant, quasi dicat, uiri iniusti prelia tota die: cogitent, quomodo sanctorum gressus supplantare ualeant; uerumtamen iusti Deum laudare, et ueritatem predicare non cessant. »Et habitabunt recti cum uultu tuo.« Quid est »cum uultu tuo,« nisi  in conspectu glorie tue. Ibi enim laudabunt sancti, ibi in eternum cum Domino gaudebunt.



PSALMUS CXL. PSALMUS DAuID.

Iste titulus iam multoties superius expositus est.

»Domine, clamaui ad te, exaudi me.« Domine, inquit Ecclesia, multoties clamaui ad te, et nunc quidem clamabo, ut exaudias me, et non solum nunc, sed omni tempore: dum »clamauero ad te, intende uoci orationis mee.« Hoc autem ideo dicit, quia futurum esse cognoscit, ut sicut crassitudo terre eructat super terram, ita dissipentur ossa eius secus infernum. Qua in re maxima, et nimis intolerabilis persecutio significatur. Et hoc quidem in sequentibus exponitur.

 »Dirigatur oratio mea sicut incensum in conspectu tuo.« Orat mater Ecclesia, ut persecutionis tempore sic dirigantur ad Dominum eius orationes, eique placeant, sicut bonus odor incensi ad nares nostras dirigitur, et suauis est nobis.

»Eleuatio manuum mearum sacrificium uespertinum.« Sacrificium uespertinum, Christi passio fuit, qui circa illam horam spiritum emisit. Eleuatio uero manuum illa est, de qua alibi dicitur: »In noctibus extollite manus uestras in sancta, et benedicite Dominum .« Oremus igitur Dominum, ut eleuatio manuum nostrarum, munda et pura sit, Deo grata, et acceptabilis sicut sacrificium uespertinum.

 »Pone, Domine, custodiam ori meo, et ostium circumstantie labiis meis.« Et hoc quare? »Ut non declinet cor meum in uerbum malum, ad excusandas excusationes in peccatis.« Hoc uitium a primis parentibus habemus, qui post peccatum a Domino interrogati, prius excusationes inuenerunt. Et Adam quidem dixit: »Mulier dedit mihi, et comedi ;« mulier uero: »Serpens decepit me. « Tales excusationes male sunt, et fieri non debent, quibus peccata non minuuntur, sed potius crescunt. Et omnes quidem excusationes male  sunt, quibus penitentia impeditur, et uitia nutriuntur. Sic autem hic dicitur: »Ut non declinet cor meum in uerbum malum,« sicut alibi dicitur: »Ne nos inducas in tentationem .«

»Cum hominibus operantibus iniquitatem, et non communicabo cum electis eorum.« Non communicabo, inquit, neque sociabor cum hominibus iniquitatem operantibus, et in malitia perseuerantibus, neque cum ipsis, neque cum electis eorum, per quos eorum principes et magistros, omnesque heresiarchas intelligimus. Isti enim ab eis electi sunt, ut eos sequantur, eorumque errores defendant et teneant.

»Corripiet me iustus in misericordia, et increpabit me.« Hoc faciunt Ecclesie doctores, hoc faciunt episcopi et sacerdotes, qui peccatores quotidie  arguunt et corripiunt, magnamque misericordiam conuersis et penitentibus promittunt »Oleum autem peccatoris non impinguet caput meum.« Quid per oleum peccatoris, nisi blanditie, adulationes, persuasiones et deceptiones significantur? Caput autem pro mente ponitur, que tali oleo impinguata et delibuta, facile trahitur ad peccata.

»Quoniam adhuc et oratio mea. Illi uero in beneplacitis eorum absorpti sunt. At uero continuati petre iudices eorum audient uerba mea. At illi quoniam potuerunt, sicut crassitudo terre eructat super terram, ita dissipata sunt ossa nostra secus 588 infernum.« Sic enim se habet ordo. Nunc autem significationem uideamus. Exaudi me, inquit, quoniam adhuc est, adhuc manet, et nondum finita  est oratio mea, qua et in huius psalmi initio rogaui, dicens: »Intende uoci orationis mee, dum clamauero ad te.« Illi uero, de quibus superius dixi, cum hominibus operantibus iniquitatem, et non comunicabo cum electis eorum, absorpti sunt in his que bene sibi placuerunt. Bene quidem, sicut ipsi putant, qui in suo errore et stultitia delectantur. Sic enim illi absorpti sunt, et a diabolo deuorati, ut de illo barathro iam ulterius non expediantur. At uero illi, qui petre continuati et coniuncti sunt, per quam Christus significatur, audient uerba mea. Hec est illa petra, de qua Apostolus ait: »Petra  autem erat Christus .« Huic autem petre omnes boni indissolubiliter continuati et coniuncti  sunt. Et isti quidem Ecclesie uerba audiunt et credunt, que heretici audire fastidiunt. Unde et stultissimi esse probantur, qui ea audire despiciunt, que eorum iudices admirantur, et in quibus plurimum delectantur; unde in Canticis canticorum Dominus ait: »Que habitas in hortis, amici auscultant: fac me audire uocem tuam .« Iudices isti non solum apostoli, sed omnes sancti intelliguntur, inter quos et regina Austri, et Niniuite computantur. Sequitur:

»Quoniam potuerunt, sicut crassitudo terre eructat  super terram, dissipata sunt ossa nostra secus infernum.« Quoniam, illi, inquit, qui absorpti sunt, aliquando potuerunt, et quoniam in hac uita fortes, et potentes fuerunt, ideo ossa nostra, fortiora membra nostra, per que apostoli et martyres figurantur, eorum uiolentia et fortitudine dissipata sunt secus infernum, per quem tyranni et alii homines iniqui significantur, a quibus et inter quos quasi in inferno afflictati sancti Dei, et cruciati, et dissipati sunt. Hinc est enim quod de se ipso et omnibus istis, qui eius membra sunt, Dominus ait: »Ego sum uermis, et non homo, opprobrium hominum, et abiectio plebis. Omnes uidentes me, aspernabantur me .« Non est ergo mirum, si uiri iusti uermibus comparentur, cum ipse Dei Filius  uermis dicatur.

»Quia ad te, Domine, Domine, oculi mei, in te speraui, ne auferas animam meam.« Ne auferas, inquit, Domine, id est, ne auferri et decipi patiaris animam meam a supradictis hominibus impiis et iniquis, quoniam ad te leuaui oculos meos, et in te speraui, et nullum alium adiutorem habeo.

»Custodi me a laqueo quem statuerunt mihi, et a scandalis operantibus iniquitatem.« Multa de hoc laqueo, et in his scandalis in superiori psalmo dicta sunt, per que nichil aliud nisi tyrannorum et hereticorum astutia et deceptio significatur.

»Cadent in retiaculum eius peccatores.« In retiaculum laquei huius cadunt peccatores, quia ipsi sunt, qui ab hereticis, et ab aliis iniquis hominibus  decipiuntur.

»Singulariter sum ego donec transeam.« Singulariter est Ecclesia in hac uita, quia ualde pauci sunt boni ad malorum comparationem, sed postquam transierint, pluraliter erit: quia etsi non numero, uirtute tamen et fortitudine omnibus maior et potentior erit.



589 PSALMUS CXLI. INTELLECTUS DAuID  CUM ESSET IN SPELUNCA.

»uoce mea ad Dominum clamaui, uoce mea ad Deum deprecatus sum.« Non solum interiori uoce, qua semper cum Domino loquebatur, sed exteriori quoque uoce, que ab hominibus audiebatur, sepe Filius clamauit ad Patrem, et sicut uoluit in omnibus  exauditus est.

»Effundam in conspectu eius orationem meam, et tribulationem meam ante ipsum pronuntiabo, in deficiendo in me spiritum meum.« Modo, inquit, in mortis articulo, et tempore passionis, dum spiritus et uita deficit, et anima a carne mea separatur, opto ut effundam in conspectu eius orationem meam, et ipse presto adsit ad eam audiendam et suscipiendam.  uolo similiter, et opto ut tribulationem meam ante ipsum pronuntiem, quatenus me uindicare non obliuiscatur de his qui in sua malitia perseuerant. »Et tu cognouisti semitas meas.« Nunc ad Patrem loquitur, cuius consilio et uoluntate in mundum uenit, carnem suscepit, inter homines conuersatus est, predicauit, ad fidem Iudeos uocauit. Et iste quidem sunt semite illius, quas Patrem non ignorare dicit:

»In uia hac qua ambulabam, absconderunt laqueos mihi.« Lege in Euangelio, et inuenies Iudeos, multos laqueos, multasque insidias Domino preparasse, sicuti de tributo soluendo, et de Sabbati obseruatione.

»Considerabam a dextris, et uidebam, et non erat qui cognosceret me.« Nihil aliud considerabat  Dominus, nichil aliud mente tractabat, nisi de his que a dextris erant, et que omnibus ad salutem et prosperitatem fiebant. Ipsi tamen hoc non cognoscebant, et pro bonis mala reddebant.

»Periit fuga a me.« Poteram, inquit, fugere si uoluissem, facile mihi erat eorum iram et indignationem declinare; sed si hoc fecissem, quid humano generi profuissem? Illorum salutem anteposui, meam postposui. »Et tamen non est qui requirat animam meam, nisi ut auferat eam. Clamaui ad te, Domine, dixi: Tu es spes mea, portio mea in terra uiuentium.« Clamauit Dominus, sed intus clamauit, quia eius uoluntas magnus clamor erat in auribus Patris: hoc dixit, hoc proposuit, et firmauit quod se non defenderet, sed in sola diuinitate speraret,  cuius portio non in terra morientium, sed potius in terra uiuentium erat  . Non mortuos, Domine, sed uiuos elegisti, non Synagogam, sed Ecclesiam, quia »non mortui laudabunt te, Domine, neque omnes qui descendunt in infernum. Sed nos qui uiuimus benedicimus Domino ex hoc nunc, et usque in seculum .«

»Intende in orationem meam, quia humiliatus sum nimis.« Quia secundum humanitatem loquitur Dominus, ideo humanos ostendit affectus. Neque enim orare necesse habebat, cuius in uoluntate et potestate omnia erant, sed si potestate uti uoluisset, quis ei resistere potuisset? Ac per hoc hominem eum esse, quis credidisset? Et reuera nimium se  humiliauit, qui de sua omnipotentia ad tantam impotentiam se inclinauit.

»Libera me a persequentibus me, quoniam confortati sunt super me.«---»Oblatus est« enim Dominus, »quia ipse uoluit .« Confortati sunt inimici eius super eum, quia ipse uoluit, liberatus est de manibus eorum, sicut uoluit et quando uoluit.

 »Educ de carcero animam meam, ad confitendum nomini tuo, Domine.« Carcer iste infernus est, de quo non suam tantum, sed sanctorum omnium animas, que ibi incluse tenebantur, Dominus eduxit: unde tota Ecclesia eius nomini confitetur, atque omnes sancti eum laudant et benedicunt.

»Me exspectant iusti, donec retribuas mihi.« Omnes iusti hoc exspectabant, ut a mortuis Christus resurgeret  ; quia non aliter se posse resurgere sciebant, nisi ipse prius resurgeret, »qui est primogenitus mortuorum, et princeps regum terre .« Resurgens autem Dominus tanti laboris dignam retributionem suscepit; quia sicut ipse ait: »Data est ei omnis potestas in celo et in terra .«



590 PSALMUS CXLII. QUANDO FILIUS SUUS ABSALON EUM PERSEQUEBATUR .


Hunc psalmum dictante Spiritu sancto fecit Dauid, quando Absalon filius eius eum persequebatur, quem et simul cantare debemus in omnibus angustiis et necessitatibus nostris.

»Domine, exaudi orationem meam, auribus percipe obsecrationem meam in ueritate tua, exaudi me in tua iustitia.« Tale est illud in Euangelio, ubi unum idemque Saluator noster toties repetit. »Petite, et accipietis, querite, et inuenietis, pulsate, et aperietur uobis .« Unde et alibi dicit: »Regnum celorum uim patitur, et uiolenti diripiunt illud .« Hinc et Apostolus  sine intermissione orare nos docet. »In ueritate,« inquit, »tua exaudi me,« quoniam sic mihi promisisti, et uerax es, et mentiri non potes, ut manifestetur iustitia tua, que ubique ueritatem sequitur, et sine ea ex se non ualet.

»Et non intres in iudicium cum seruo tuo.« Quoniam si hoc feceris, »non iustificabitur in conspectu tuo omnis uiuens.« Sic enim uiolata est humana natura, ut nemo se defendere ualeat, si simul cum Deo ad iudicium ueniat. »Omnis enim homo mendax .« Et: »Stelle non non sunt munde in conspectu eius .« Et ut Ioannes Apostolus ait: »Si dixerimus, quia peccatum non habemus, ipsi nos seducimus, et ueritas in nobis non est .« Unde et quotidie  dicimus: »Dimitte nobis debita nostra, sicut et nos dimittimus debitoribus nostris .« Et hoc ideo, quia »persecutus est inimicus animam meam, humiliauit in terra uitam meam.« Hic est ille inimicus, de quo dicitur: »Inimicus noster diabolus, tanquam leo rugiens circuit querens quem deuoret .« Iste persequitur animas nostras, eas in terra humiliat, et celestia cogitare non permittit: iste in terram eas conculcat, et carnis uoluptatibus implicat. Unde et subditur:

»Collocauit me in obscuro sicut mortuos seculi, et anxiatus est in me spiritus meus, et in me turbatum  est cor meum.« Mortui seculi illi sunt, qui a uera uita, que Christus est, peccando separati sunt. Tales autem in obscuro iacent, quandiu in peccato perseuerant. In his autem anxiatur spiritus, quia nimia infirmitate anima tabescit. Cor uero conturbatur, quando uana et turpia meditatur.

»Memor fui dierum antiquorum, et meditatus sum in omnibus operibus tuis.« Hoc remedium recuperande sanitatis querere debemus, quando nos in obscuro collocatos, et in peccatorum tenebris iacere sentimus. Recordemur dierum antiquorum, et reformemus nosmetipsos ad exempla sanctorum. Meditemur opera Dei, et tantum magistrum imitari studeamus, in cuius operibus malum non inuenitur, qui uidit omnia quecunque fecit, et erant ualde  bona. »Et in factis manuum tuarum meditabor.« uitia et peccata non sunt in factis manuum eius, et ideo neque cogitare, neque facere ea debeamus. Multum enim nocet mala cogitatio, quia ipsa est causa, et origo peccati.

»Expandi manus meas ad te.« Hoc est enim quod alibi dicitur: »In noctibus extollite manus uestras in sancta .«---»Anima mea sicut terra sine aqua tibi.« Seipsum accusat, quod anima eius sic aliquando fuerit coram Deo sterilis, et infructuosa sicut terra sicca et sterilis et infructuosa est. Unde et uelociter se exaudiri exorat, quia displicet sibi quod talis aliquando fuerit. »Iustus enim, sicut scriptum est, in principio accusator est sui .«

»Domine, defecit spiritus meus.« Talis aliquando  fuit anima mea, sed adueniente Spiritu tuo, quo omnia fecundantur, defecit spiritus meus, qui eam desiccabat. Hic est ille Spiritus, de quo dicitur. »Beati pauperes spiritu .«---»Ne auertas faciem tuam a me.« Quare? »Et ero similis descendentibus in lacum,« Si enim fideles suos Deus non exaudiret, simul et ipsi cum peccatoribus in infernum descenderent.

»Auditam fac mihi mane misericordiam tuam, quia in te speraui, Domine.« Toties homo exit de nocte, et uenit ad mane, quoties peccatum derelinquit, et penitentiam agere incipit. Non sum, inquit, in nocte, in die sum. »Nox precessit, dies autem appropinquauit .« Fac me audire et cognoscere misericordiam tuam; illam uidelicet misericordiam,  quam illi soli habent, qui in te credunt et sperant.

»Notam mihi fac uiam, in qua ambulem, quia ad te, Domine, leuaui animam meam.« Illa uia nobis nota est, per quam frequenter ambulamus. Non ergo recedamus a mandatis Dei, et nota erit nobis 591 uia, per quam ambulare debemus. Ille autem leuat animam suam ad Dominum, qui eam a uitiis separat, et uirtutum gradibus exsultans Domino offert.

»Eripe me de inimicis meis, Domine, ad te confugi.« Qui furris fortitudinis es a facie inimici. »Doce me facere uoluntatem tuam, quia tu es Deus  meus,« cuius tantummodo uoluntatem et seruitium facere debeo.

»Spiritus tuus bonus deducet me in uiam rectam.« Quia defecit spiritus meus malus, qui me deducebat in uiam peruersam. uia recta illa est, que ad patriam inducit, et a mundi impedimentis animam separat. »Propter nomen tuum, Domine,« quod assidue inuocare non cesso, »uiuificabis me in equitate tua.«---»Omnis enim quicunque inuocauerit nomen Domini, saluus erit .« Ille homo uiuificatur in equitate, qui iniquitatem fugiens, iuste et eque uiuere incipit.

»Et educes de tribulatione animam meam.« In tribulatione est anima illa, que quamuis inuita carnis uoluptatibus seruire compellitur  . »Et in  misericordia tua disperdes inimicos meos;« per quos uitia et peccata significantur, a quibus anima affligitur et tribulatur. Unde et subditur:

»Et perdes omnes, qui tribulant animam meam.« Et hoc ideo, »quia ego seruus tuus sum,« cui me per omnia seruire et obedire oportet.



PSALMUS CXLIII. DAuID ADuERSUS GOLIATH .

Prelium Dauid aduersus Goliath, prelium Ecclesie aduersus diabolum significat, qui, quamuis potentissimus esse uideatur, quotidie tamen a Christiano populo prosternitur, conculcatur et iugulatur.

»Benedictus Dominus Deus meus, qui docet manus meas ad prelium, et digitos meos ad bellum.« Propheta, et populus Christianus omnipotenti Deo  in hoc psalmo gratias agit, qui hostem superbissimum eius adiutorio superauit.

»Misericordia mea et refugium meum, susceptor meus et liberator meus, protector meus, subiiciens populos sub me, et in ipso speraui.« Sic enim se habet ordo. Nihil sibi imputat, omnia ad Deum refert, et hoc ipsum, quod est, et fortis et sapiens est, et quod inimicos uicit, et quod tot ac tantis eorum insidiis resistere potuit. Atque hoc totum obtinuit, quoniam non in se, non in suis uiribus, sed tantum in eo sperauit. Populos autem sibi subiectos esse dicit, per quos tyrannos et hereticos, uitia et malignos spiritus intelligimus.

»Domine, quid est homo, quia innotuisti ei? aut  Filius hominis, quia reputas eum?« Miratur propheta, quod hominem tam caducum, tam superbum, tam inobientem, et miserum sic honoret, sic diligat, sic reputet, et sic se ei manifestare dignetur. Magnus honor homini, quod Dei cognitionem habet, quoniam, qui eam non habent, non inter homines, sed inter bruta animalia computandi sunt.

»Homo uanitati similis factus est; dies eius sicut umbra pretereunt.« Ad imaginem et similitudinem Dei factus est homo, sed, sua superbia et inobedientia, tante uanitati similis factus est, ut non immerito de eo dicatur: »Qui cum in honore esset, non intellexit, comparatus est iumentis insipientibus,  et similis factus est illis.« Et ideo »dies eius sicut umbra pretereunt,« que crescendo deficit, et quando maior esse uidetur, subito in tenebris euanescit.

»Domine, inclina celos tuos, et descende.« Ut ab hac uanitate, quasi dicat, homo liberari ualeat, inclina Domine, celos tuos, et descende, quia, nisi tu descenderis, ille ascendere non potest. Celi apostoli sunt, quos Dominus tunc inclinauit, et simul cum eis in lacum descendit, ut eos, qui per totum mundum sub diaboli potestate tenebantur, eriperet, quando eis dixit: »Ite in uniuersum mundum, predicate Euangelium omni creature .« Magna inclinatio est, cum celi in terram, et apostolica sublimitas ad impios et peccatores  predicandos descendit. De quibus subditur:

»Tange montes, et fumigabunt.« Omnes enim sancti Spiritus unctione tangendi et mitigandi sunt  , per quos maiores, et potentiores homines intelligere debemus. Quos bene quidem fumigare dicit, quatenus eos ad fidem conuersos in amore Dei ardere ostendat. Ubi enim fumus est, ibi et ignis esse monstratur. De hoc igne Dominus ait: »Ignem ueni mittere in terram, et quid uolo, nisi ut accendatur?« 

»Corusca coruscationes tuas, et dissipabis eos: emitte sagittas tuas, et conturbabis eos.« Quid per coruscationes, nisi utriusque Testamenti declaratio, uel 592 signa, uel miracula significantur? His autem gentiles, secundum priorem statum dissipati,  et penitus in melius commutati sunt. Similiter autem et sagitte, sanctarum Scripturarum sententie intelliguntur, de quibus alibi dicitur: »Sagitte potentis acute cum carbonibus desolatoriis .« Talibus sagittis, qui uulnerantur, contra se ipsos dignissime conturbantur. Taliter autem conturbatis Apostolus ait: »Quem ergo fructum habuistis tunc, in quibus nunc erubescitis?« 

»Emitte manum tuam de alto, eripe me et libera me de aquis multis, et de manu filiorum alienorum.« Emitte, inquit, manum tuam, uirtutem et fortitudinem tuam de alto, de te ipso, qui super omnia altissimus es. »Et libera me de aquis multis.« Per  aquas multi populi significantur. »Et de manibus filiorum alienorum,« de quibus alibi dicitur: »Filii alieni mentiti sunt mihi ,« per quos omnes illos intelligimus, qui non Dei, sed diaboli filii esse dicuntur. Tales erant illi quibus Dominus ait: »uos ex patre diabolo estis .«

»Quorum os locutum est uanitatem, et dextera eorum dextera iniquitatis.« Inde manifeste alienorum filii esse probantur, quoniam et ore uanitatem loquuntur, et manibus iniquitatem operantur. Per hos autem heretici et tyranni precipue intelliguntur, quorum omnis sermo uanitas, et omnis operatio iniquitas est.

 »Deus, canticum nouum cantabo tibi.« Ubi? »In psalterio decem chordarum psallam tibi.« Canticum nouum in psalterio cantatur et psallitur, quando uetus Testamentum non secundum litteram, sed spiritualiter predicatur. Habent Iudei psalterium, sed non cantant ibi canticum nouum, quia tantum uetus Testamentum secundum litteram interpretantur.

»Qui das salutem regibus, qui liberas Dauid seruum tuum de gladio maligno.« Reges isti apostoli sunt, de quibus alibi dicitur: »A templo tuo in Ierusalem tibi offerent reges munera .« Et iste Dauid Saluator noster intelligitur; gladius uero malignus diabolicam fortitudinem significat. Rogat igitur Propheta, rogat et populus Christianus,  ut ille, qui dat salutem regibus, et liberat Dauid seruum suum, et filium suum de gladio maligno, eripiat eum et liberet eum de aquis multis et manu filiorum alienorum.

»Quorum os locutum est uanitatem, et dextera eorum dextera iniquitatis.« Et hec quidem modo superius exposuimus. Possumus autem per istos reges non solum apostolos, sed omnes quoque Christianos intelligere, qui seipsos et membra sua sapienter et honeste regunt.

»Quorum filii sicut nouelle plantationes, stabiliti a iuuentute sua.« Sic sunt, inquit, filii istorum loquentium uanitatem, et operantium iniquitatem, sicut nouelle plantationes, stabiliti et firmati a iuuentute sua, que inter alias etates ualentior est,  per quod uidelicet, plurimo et iucundo, rhetoricoque sermone eos abundare significat. Sed quid per filios, nisi discipulos et imitatores eorum intelligamus?

»Filie eorum composite, circumornate ut similitudo templi.« Per has autem eorum sententie significantur multa uerborum uenustate et uarietate decorate. Bene autem similitudini comparantur, quia rei ueritatem non habent, quamuis se habere ostentant.

»Promptuaria eorum plena eructantia ex hoc in illud.« Quid per promptuaria, nisi eorum corda significantur, multorum exemplorum plenitudine redundantia? Unde ex hoc in illud eructare dicuntur, quoniam ex uno uolumine in aliud transeuntes,  ubique male et peruerse Scripturas interpretantur. Transeunt denique ex hoc in illud, quia eorum doctrina non habet fundamentum, sed semper uaga et instabilis est.

»Oues eorum fetose, abundantes in itineribus suis, boues eorum crasse.« De his ouibus hereticorum Dominus in Euangelio ait: »Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces .« Que bene fetose dicuntur, quia isti tales multos diabolo filios generant. Sunt et iidem ipsi, et boues crasse, quorum Deus uenter est, qui sola terrena et transitoria querunt, non laboribus, sed uoluptati et luxurie dediti.

 »Non est ruina macerie, neque transitus. neque clamor in plateis eorum.« Bonum illis esset, si maceriam suam non defenderent. Bonum illis esset, si per plateas suas sanctos predicatores transire permitterent, et eorum uoces et clamores audirent.

»Beatum dixerunt populum, cui hec sunt.« Homines stulti et indocti, populum istum talibus diuitiis abundare cernentes, et penas sibi paratas non intelligentes, beatum illum esse dixerunt. Sed non est ita. Ille populus beatus, cuius est Dominus Deus illorum, cuius Dominus omnium creaturarum, et Deus et Dominus est. Talem autem Deum et Dominum isti non habent, qui erroris et falsitatis simulacrum sibi Deum faciunt.



593 PSALMUS CXLIu. LAUDATIO DAuID.


In hoc psalmo magnifice, preclare, multisque laudationibus Propheta Deum laudat, et benedicit, ut merito psalmus iste dicatur laudatio Dauid, qui tantis laudationibus plenus est.

»Exaltabo te, Deus meus rex.« Tunc Deus exaltatur a nobis, quando eius exaltationem, gloriam et honorem digne et laudabiliter predicamus. Ipse enim est rex noster, si peccatum non regnat in corpore nostro mortali, alioquin ille tibi rex est, cui te ad regendum tradidisti.

»Et benedicam nomen tuum in eternum, et in seculum seculi.« Hoc est illud nomen, de quo ipse Dominus ait: »Ego Dominus, hoc est nomen meum: gloriam meam alteri non dabo .«  Et hoc quidem nomen illi soli benedicunt, qui et sermone et operatione seruos se per omnia esse fatentur. Nisi enim tu seruus eius fueris, dominus tibi ille non erit. De seruis autem dicitur: »Benedicite, serui Domini, Dominum.«

»Per singulos dies benedicam te, et laudabo nomen tuum in eternum, et in seculum seculi.« Quomodo autem laudet, audiamus: »Magnus Dominus et laudabilis nimis, et magnitudinis eius non est finis.« Discamus et nos hunc laudationis modum, et ita per singulos dies eum benedicamus: ita in eternum, et in seculum seculi eum laudare non desinamus. Magnus est, inquit, Dominus, et quam magnus sit, protinus nobis exponit dicens: »et magnitudinis eius non est finis.« Nemo scit igitur quam  magnus sit, quia quod finem non habet, quantum sit, nemo scire potest. Qui itaque tam magnus est, dic mihi, si potest, quantum laudabilis est? »Nimis.« Quid est nimis? Secundum multitudinem magnitudinis eius. Hoc autem ideo nimis est, quia nemo hoc facere potest.

»Generatio et generatio laudabunt opera tua, et potentiam tuam pronuntiabunt.« Et prius quidem hoc egit generatio Iudeorum: nunc autem hoc agit generatio Christianorum.

»Magnificentiam maiestatis tue, et sanctitatem tuam loquentur, et mirabilia tua narrabunt.« Cum enim utrumque Testamentum legimus et predicamus, tunc magnifica opera Domini, que operatus  est, et sanctitatem et mirabilia eius et loquimur et narramus.

»uirtutem terribilium tuorum dicent, et magnitudinem tuam narrabunt.« Cum enim ea, que in diluuio, et in mari Rubro, et in castris Sennacherib, et multa alia his similia nuntiamus; tunc procul dubio terribiles Dei uirtutes, eiusque magnitudinem dicimus, et narramus.

»Memoriam abundantie suauitatis tue eructabunt.« Eructamus autem abundantiam suauitatis ipsius, quando ea predicamus, que ad misericordiam spectant, quale est illud: »Qui proprio Filio non pepercit, sed pro nobis omnibus tradidit illum. Et iustitia tua exsultabunt .« Exsultamus uero de iustitia eius, qui reddit unicuique secundum  opera sua, bonis gloriam, et malis supplicia destinauit.

»Misericors et miserator Dominus, patiens, et multum misericors; suauis Dominus uniuersis, et miserationes eius super omnia opera eius.« Nullus locus relinquitur desperationi, post tantam misericordie repetitionem. Ille solus desperare potest, qui ista non credit, et qui, his auditis, adhuc in sua malitia perseuerat. De quibus Apostolus ait: »Secundum duritiam autem tuam, et cor impenitens thesaurizas tibi iram in die ire, et reuelationis iusti iudicii Dei, qui reddet unicuique secundum opera sua .« Sunt igitur miserationes eius super omnia opera eius; quia nichil est in operibus  eius, quod misericordie comparari possit. Misericordia eum ad terram traxit, et crucis mortem subire cegit: misericordia celum impleuit, et angelorum ruinam restaurauit.

»Confiteantur tibi, Domine, opera tua, et sancti tui benedicent te.« Omnia opera Domini confitentur, et laudant Dominum; quia nichil reprehensibile est in operibus Domini: unusquisque artifex in operibus suis uel reprehenditur, uel laudatur. Non est igitur malum opus Domini, quia nichil non laudabile in eo est. Et, quamuis omnis creatura Dominum benedicat, iuste tamen hic dicitur: »Et sancti tui benedicent te,« quia eorum benedictiones magis Deo acceptabiles sunt. »Gloriam regni tui dicent.« Sancti, inquit, tui dicent gloriam regni tui, et loquentur  potentiam tuam. Ad quid? »Ut notam faciant filiis hominum potentiam tuam, et gloriam magnificentie regni tui.« Singula singulis respondent. Hoc egit sanctorum predicatio, ut totus mundus Dei potentiam agnosceret, et quanta sit celestis beatitudinis gloria, perciperet.

»Regnum tuum, Domine, regnum omnium seculorum, et dominatio tua in omni generatione et progenie.« Hoc est autem, quod 594 alibi dicitur: »Multiplicabitur eius imperium, et regni eius non erit finis .« Et alibi: »Potestas eius potestas eterna, que non auferetur, et regnum eius, quod non corrumpetur .«

 »Fidelis Dominus in uerbis suis, et sanctus in omnibus operibus suis.« Nulli mentitur Dominus, nulli iniustitiam facit, nichil in uerbis falsum, nichil in eius operibus inuenitur iniustum.

»Alleuat Dominus omnes qui ruunt, et erigit omnes elisos.« Hoc de martyribus intelligitur, uel de his qui post grauium peccatorum ruinam, puro corde ad Deum conuertuntur. Et martyribus quidem ipse Dominus ait: »Nolite timere eos qui occidunt corpus; animam autem non possunt occidere .« Penitentibus uero: »Quacunque hora peccator conuersus fuerit, omnium iniquitatum eius non recordabor .«

»Oculi omnium in te sperant, Domine, et tu das escas illis in tempore opportuno.« Et hoc quidem  est quod in Euangelio dicitur: »Qui solem suum oriri facit super bonos et malos, et pluit super iustos et iniustos .« Possumus autem et de illa esca hoc intelligere, de qua quotidie Domino dicimus: »Panem nostrum quotidianum da nobis hodie .«

»Aperis tu manum tuam, et imples omne animal benedictione.« Secundum eius namque iudicium et uoluntatem omnibus bonis abundamus, et omnium rerum penuriam patimur. Quando largitur aliquid, manum aperire; et quando non largitur, manum Dominus claudere dicitur.

»Iustus Dominus in uiis suis, et sanctus in omnibus operibus suis.« Ipsum igitur imitari debemus,  ut per eius uiam incedamus, eiusque opera faciamus, ut, ipso adiuuante, ubi ipse est, illuc uenire mereamur. Unde et subditur:

»Prope est Dominus omnibus inuocantibus eum in ueritate.« Non est, inquit, longe uia, si ad eum uenire uolueris, prope est, uoca eum, et respondebit tibi; si tamen in ueritate inuocaueris eum. Quid autem sit inuocare in ueritate, dicat ipsa ueritas. »Si quid petieritis, inquit, Patrem in nomine meo, dabit uobis .«---»uoluntatem timentium se faciet.« Et unde hoc probas? »Et orationes iustorum exaudiet, et saluos faciet eos.« Hec est enim eorum uoluntas, et si hoc impetrauerint; sufficit eis.

»Custodit Dominus omnes diligentes se, et omnes  peccatores disperdet.« Hoc autem complebitur in iudicio, quando boni uocabuntur ad gloriam, et mali trahentur ad penam.

»Laudationem Domini loquetur os meum.« Iste psalmus, qui titulatur laudatio Dauid, a laudibus incipit, et in laudibus desinit. Et se Propheta in Dei laudibus perseuerare promittit; et precipit ut omnis homo simul secum in benedictionibus et laudibus perseueret. Hoc est enim quod ait: »Et benedicat omnis caro nomen sanctum eius in eternum, et in seculum seculi.«



PSALMUS CXLu. ALLELUIA  AGGAEI ET ZACHARIAE.


»Lauda, anima mea, Dominum, laudabo Dominum in uita mea, psallam Deo meo, quandiu ero.« Seipsum Propheta ad Domini laudes hortatur, et animam suam ut qui alios Deum laudare precipit, ipse otiosus non sit, nec sine laudibus inueniatur. »Lauda, inquit, anima mea, Dominum.« Noli cessare, breuis est uita ista; et ego quidem »laudabo Dominum in uita mea, psallam Deo meo quandiu ero.« Quia igitur semper erunt sancti, semper et sine fine Deum laudabunt. Discamus modo Deum laudare in hac uita, qui eum sine fine laudaturi sumus in alia uita. Merito itaque per totum hunc librum ad Dei laudes nos ubique Propheta inuitat, quas et in celo  et in terra cantare debemus.

»Nolite confidere in principibus, neque in filiis hominum in quibus non est salus.« Laudate, inquit, Dominum, sperate et confidite in ipso, et nolite confidere in principibus, qui neque uos, neque se ipsos a morte eterna eripere possunt. Quid alii facere poterunt? Unde et subditur: »Neque in filiis hominum, in quibus non est salus.« In illo igitur sperate, qui dat salutem regibus, et qui saluat omnes sperantes in se.

»Exiet spiritus eius, et reuertetur in terram suam, in illa die peribunt omnes cogitationes eorum.« Nunc pluraliter, nunc singulariter loquitur Propheta et grammatice regulas paruipendet. Exiet, inquit, spiritus eius, principis uidelicet alicuius, et caro reuertetur  in terram suam, sicut scriptum est. Quia »terra es, et in terram ibis .« Siue etiam spiritus reuertetur 595 in terram suam, in terram miserie et tenebrarum, in locum et in terram, quam male uiuendo sibi preparauit. »Et in illa die peribunt omnes cogitationes eorum.« Et que fuerunt ille cogitationes? Occidere, mecari, furari, mentiri, et similia. Iste cogitationes peribunt, quia hec ulterius agere non poterunt.

»Beatus cuius Deus Iacob adiutor eius, spes eius in Domino Deo ipsius, qui fecit celum et terram, mare, et omnia que in eis sunt.« Miseri, inquit, illi, qui confidunt in principibus; illi uero beati erunt, quorum Deus Iacob adiutor eius, qui uitia supplantant et a se repellunt, qui uerum Deum  uenerantur et colunt, non illos qui ab hominibus facti sunt, sed illum qui omnia fecit.

»Qui custodit ueritatem in seculum, facit iudicium iniuriam patientibus, dat escam esurientibus.« Hoc autem alii dii facere non possunt, quia omnes mendaces sunt, et non iudicaturi, sed iudicandi et simul cum aliis damnandi. Escam autem, et carnalem, et spiritualem solus Deus fecit et esurientibus dedit.

»Dominus erigit elisos;« illos uidelicet elisos,  qui ex toto corde indulgentiam querunt, et se elisos esse intelligunt. »Dominus soluit compeditos,« ut in uia mandatorum Dei recto itinere currere possint. »Dominus illuminat cecos,« ut de eorum tenebris liberati ueritatem intelligere ualeant. »Dominus dirigit iustos,« quia ipsius gratia est, quod a recto itinere non recedunt. »Dominus custodit aduenam,« de gentilitate, uel undequaque ad Ecclesiam uenientem. »Pupillum et uiduam suscipiet.« quibus malus pater et maritus diabolus mortuus est. Gaudeant pupilli, qui talem patrem amiserunt, gaudeant ille uidue, que talis mariti turpia et iniusta coniugia reliquerunt.

»Et uiam peccatorum exterminabit.« Exterminantur peccatorum uie, quia male sunt, sed non  exterminantur peccatores, si eas reliquerint, et per uiam iustitie ambulare uoluerint.

»Regnabit Dominus in eternum, Deus tuus, Sion, in seculum seculi.« Regnabit, inquit, Dominus Deus, tuus Sion in eternum, et in seculum seculi, et ideo iubila, et exsulta, et noli cessare a laudibus eius in eternum, et in seculum seculi. Qui regnum habet eternum, habeat et laudes eternas.



PSALMUS CXLuI. ALLELUIA.

Quid significat Alleluia psalmi huius initium indicat.

»Laudate Dominum, quoniam bonus est psalmus.« Illa laus uocatur psalmus, que in psalterio fit, et sine psalterio non fit. In psalterio uero cantare non  possumus, nisi et manus tangat corda, et lingua proferat uoces. Bonus igitur est psalmus, quia bona est illa laus, in qua cum uoce opera concordant. »Deo nostro iucunda sit laudatio.« Nos, inquit, laudemus Dominum, nos agamus quod nostrum est; ipse uero laudationem nostram iucundam faciat, ipse gratam et acceptabilem habeat.

»Aedificans Ierusalem Dominus, et dispersionem Isrel congregans; suscipiens mansuetos Dominus, humiliat autem peccatores.« Sic enim se habet ordo: Dominus, inquit, ex uiuis lapidibus edificans celestem Ierusalem, et congregans in ea dispersionem Isrel, id est sanctam Ecclesiam, ubique gentium diffusam, suscipiens ibi mansuetos et humiles corde, humiliat peccatores usque ad terram; ut  adimpleatur quod scriptum est: »Deponit potentes de sede, et exaltat humiles .«

»Qui sanat contritos corde, et alligat contritiones eorum.« Hoc est quod alibi dicitur: »Cor contritum, et humiliatum Deus non spernit .« Contritiones alligat Dominus, quoniam omnem sanctorum tristitiam, et cordis contritionem in gaudium conuertit. Unde alibi dicitur: »Qui seminant in lacrymis in exsultatione metent .«

 »Qui numerat multitudinem stellarum, et omnibus eis nomina uocat.« Iste sunt ille stelle, de quibus Apostolus ait: »quia stella differt a stella in claritate .« Iste autem numerate sunt, et nulla illarum de numero a Domino constituto perire, uel minui potest. Si enim capilli capitis nostri omnes numerati sunt, quis de sanctorum numero dubitare possit, quorum et numerum, et nomina ipse scit, qui omnia nouit? Unde et conuenienter subditur:

»Magnus Dominus noster, et magna uirtus eius, et sapientie eius non est numerus.« In his, que modo superius dicta sunt, et magnus, et fortis, et sapientissimus Dominus uera ratione esse probatur.

»Incipite Domino in confessione, psallite Deo  nostro in cithara.« Dixit superius, »laudate Dominum;« nunc autem admonet, ut laudare incipiant in confessione laudis et iubilationis. Et quia superius de psalterio dictum est, nunc in cithara quoque laudare precipit, ut sit psalterium iucundum cum cithara. Et cithara quidem ad Nouum Testamentum, de qua iam multoties superius diximus. in cithara cantare est uel Nouum Testamentum predicare, uel Trinitatis mysterium exponere, quia tres uel quatuor chorde sufficiunt.

596 »Qui operit celum nubibus, et parat terre pluuiam.« Celi apostoli sunt, qui spiritualis doctrine nubibus operti, ubique illam aquam ferunt, qua tota Ecclesia irrigatur, lauatur, et satiatur.  Terra enim Ecclesia est, cui hec aqua parata est.

»Qui producit in montibus fenum, et herbam seruituti hominum.« Montes isti Ecclesie doctores intelliguntur, qui illo feno, et illa herba Domino largiente abundant, quibus Dei animalia nutriuntur, per que utriusque Testamenti scientia designatur.

»Qui dat iumentis escam ipsorum, et pullis coruorum inuocantibus eum.« Hec sunt illa iumenta, que totius Ecclesie onera ferunt, per que apostoli et doctores significantur. Tale iumentum se uir iustus esse intelligens, ait: »ut iumentum factus sum apud te, et ego semper tecum .« Isti autem spiritualibus cibis nutriuntur, qui eis a Domino preparantur. De pullis uero coruorum Apostolus dicit: »fuistis aliquando tenebre, nunc autem  lux in Domino .« Unde et alibi dicitur: »Aethiopia preueniet manus eius Deo .« Tales sunt omnes peccatores ex toto corde ad penitentiam conuersi. His autem Dominum inuocantibus esca illa ministratur, que dat uitam mundo, id est panis uiuus, qui de celo descendit.

»Non in uiribus equi uoluntatem habebit, neque in tabernaculis uiri beneplacitum est ei.« Malus est iste equus, cuius uires Deo non placent, per quem nimirum tyranni et heretici demonstratur, super quos diabolus sedet, et cruentis calcaribus stimulat, atque in omnia scelera uiolenter ruere facit. uiri autem tabernacula, hereticorum sunt  conuenticula, qui quoniam in suis uiribus confidunt, quasi a uiribus uiri dicuntur.

»Beneplacitum est Domino super timentes eum, et in eis qui sperant in misericordia eius.« Quid Deo displiceat et placeat, in his uerbis declaratur. Illi soli sibi placent, qui Deum timent, et in eius misericordia sperant.



PSALMUS CXLuII. ALLELUIA

Titulus iste laudabilis ad laudes Dei nos semper hortatur.

»Lauda, Ierusalem, Dominum, lauda Deum tuum, Sion.« Inuitat nunc Propheta totam Ecclesiam ad laudem Dei, que per Ierusalem et Sion significatur. Ierusalem, uisio pacifica, Sion speculatio interpretatur.  Utrumque nomen Ecclesie conuenit, que et sola pacem habet, quoniam »non est pax impiis, dicit Dominus ,« et plena oculis ante et retro omnia sibi utilia speculatur. Et quia »in pace factus est locus eius, et habitatio eius in Sion ,« merito Sion et Ierusalem, que hic per pacem significatur, Dominum laudare iubetur.

»Quoniam confortauit seras portarum tuarum, benedixit filios tuos in te.« Porte Ierusalem apostoli sunt et doctores, episcopi et sacerdotes, qui eam muniunt et claudunt, et intreundi aditum aperiunt. Nullus ingreditur nisi per istos, quorum sere tam fortes sunt, ut a nullo aperiri, uel claudi ualeant, nisi ab ipsis. Unde et eis a Domino dicitur:  »Quecunque ligaueritis super terram, erunt ligata et in celis, et quecunque solueritis super terram, erunt soluta et in celis ,« Benedixit autem Dominus filios eius in ea, quam uidelicet benedictionem illi soli habent, qui manent in ea, et illi amittunt, qui separantur ab ea. Sunt igitur Ecclesie filii benedicti, sed in ea benedicti sunt; extra uero benedicti non sunt.

»Qui posuit fines tuos pacem.« Ubi non est pax, ibi neque Ecclesia est, quia infra terminos pacis Ecclesia tota concluditur, et extra fines pacis non extenditur.

»Et adipe frumenti satiat te.« De hoc frumento Dominus ait: »Nisi granum frumenti cadens in terram mortuum fuerit, ipsum solum manet. Si autem  mortuum fuerit, multum fructum affert .« Adipe ergo frumenti reficitur Ecclesia, que Christi sanguine satiatur.

»Qui emittit eloquium suum terre,« per quod euangelicam predicationem intelligimus, de qua ipse Dominus ait: »Ite in uniuersum mundum, predicate Euangelium omni creature .« De quo et subditur: »uelociter currit sermo eius.« uelociter enim, et intra paucos annos, sicut scriptum est, »in omnem terram exiuit sonus eorum, et in fines orbis terre uerba eorum .«

»Qui dat niuem sicut lanam, nebulam uelut cinerem spargit.« Hoc autem tale est ac si dixisset:  Qui dat niuem et lanam; nebulam et cinerem spargit. Dat Dominus fidelibus suis niuem, quando baptizantur: dat lanam, qua uestiantur: spargit multoties a cordibus eorum nebulam et cinerem, qua excecantur. De hac niue alibi dicitur: »Asperges me hyssopo et mundabor, lauabis me et super niuem dealbabor .« Dat ergo Dominus niuem, id est candorem et pulchritudinem niuis. Dat lanam, ex qua nobis uestimenta faciamus, ut uestiti et non nudi incedamus. Hec uestis incorporea est, qua tamen uestitur et ornatur corpus et anima. Si habes humilitatem, uestimentum tibi est, si habes patientiam, uestimentum tibi est, et quicunque habet caritatem, bene uestitus est. Talia uestimenta 597 ex ista lana conficiuntur, quam quidem nisi a Domino  habere non possumus: »Quid enim habes, dicit Apostolus, quod non accepisti?«  Ex tunc quidem Dominus nebulam et cinerem sparsit, quando populus, qui sedebat in tenebris, uidit lucem magnam. Iam, Deo gratias, liberati sumus a tenebris erroris, et omnis caligo nebule et cineris fugata est a nobis.

»Mittit crystallum suam sicut frusta panis: ante faciem frigoris eius quis subsistit  « uetus Testamentum, quod prius quidem obscurissimum erat, nunc spiritualiter intellectum, digne satis crystallus uocatur, quoniam spiritualiter intelligentibus clarissimum et penetrabile factum, est. Quia sicut scriptum est: »uicitleo de tribu Iuda, radix Dauid, aperire  librum, et soluere septem signacula eius .« Et quod propter suam duritiam prius comedi et intelligi non poterat nunc quasi panis in frusta diuisus, facile sumitur et intelligitur. De hoc pane Ieremias ait: »Paruuli petierunt panem, et non erat qui frangeret eis . Ante faciem frigoris eius quis sustinebit?« Hoc autem tale est ac si diceret. Nisi Dominus hoc fecisset, nemo ante faciem frigoris eius subsistere potuisset. Unde et subditur:

»Mittit uerbum suum, et liquefaciet ea, flabit spiritus eius, et fluent aque.« Frigida erat lex, dura, et sine misericordia, quia ad litteram intellecta non lucebat in ea ignis caritatis; mortem iubebat. Si quis fecerit inquiens hoc uel illud, morte moriatur. Misit ergo Dominus uerbum suum, Filium suum,  Saluatorem nostrum, qui eam spiritualiter exponendo, liquefecit, et tolerabilem et intelligibilem reddit. Flauit in ea Spiritus sanctus, spiritus sapientie et intellectus, et fluxerunt aque spirituales, que incluse continebantur. Hoc autem sua gratuita misericordia fecit Dominus, pronuntians et exponens uerbum suum et legem suam Iacob; non carnali, sed spirituali Iacob; »iustitia, et iudicia sua Isrel;«  non carnali, sed spirituali Isrel. Unde Apostolus ait: »quia cecitas ex parte contigit in Isrel .« Hoc et sequentia manifestant.

»Non fecit taliter omni nationi, et iudicia sua non manifestauit eis.« Solis illis manifestauit uerba et iudicia Dei, qui ea spiritualiter intelligere meruerunt.



PSALMUS CXLuIII. ALLELUIA, ALLELUIA.

Titulus iste toties repetitus gaudium nobis et letitiam prestat.

»Laudate Dominum de celis, laudate eum in excelsis.« Non sufficit Prophete ad Dei laudes solos homines inuitare, angelos inuitat, et omnia que in celis continentur. Inuitat et terram, et quecunque  continentur in ea. Neque dimittit ea que sub terra sunt, sed ipsas quoque abyssos laudare Dominum iubet. Omnis autem creatura laudat Deum, quia nulla est que ei non seruiat, et eius mandata non custodiat. Laudate, inquit, Dominum, uos qui in celi estis, et de celis originem ducitis, et quia in excelsis habitatis, excelsius ceteris Deum laudate. Clariores et altiores uoces habetis, quia omnibus aliis clariores et sublimiores estis.

»Laudate eum, omnes angeli eius, laudate eum, omnes uirtutes eius.« In nomine angelorum et uirtutum omnes beatorum spirituum ordines continentur. Considera modo quante et quales laudes ibi sunt, ubi tot et talium cantorum uoces resonant.

 »Laudate eum sol et luna, laudate eum, omnes stelle et lumen.« Ex quo mundus iste factus est, nunquam hec omnia a laudibus cessauerunt, quia sui seruitii ordinem nunquam reliquerunt. Quis enim solem, lunam et stellas uideat, et tantorum luminum Creatorem non laudet et benedicat? Nihil est, in quo amplius, quam in his admiretur et laudetur uirtus et sapientia Dei. Unde et non immerito post angelos secundum in Dei laudibus obtinent locum.

»Laudate eum, celi celorum, et aque, que super celos sunt, laudent nomen Domini.« Celi celorum illi sunt, qui omnibus aliis superiores sunt, ubi Dei diuinitas et maiestas clarius et manifestius reuelatur. Nam et Apostolus usque ad tertium celum raptum se fuisse commemorat. Aquas autem  super celos esse Moyses ostendit, ubi ait: »Diuisit Deus aquas que erant supra firmamentum, ab his que erant sub firmamento .«

»Quia ipse dixit, et facta sunt, ipse 598 mandauit, et creata sunt.« Si dixit, uerbo dixit, et per uerbum omnia factum esse intelligamus, ideo hoc uerbum posuit, quod est, dixit. Nota simul celeritatem et facilitatem faciendi omnia; nulla fuit mora inter facere  et dicere; sed statim, ut dixit, facta sunt omnia.

»Statuit ea in eternum et in seculum seculi, preceptum posuit, et non preteribit.« Omnia que superius dicta sunt in eternum esse statutum est; preceptum hoc positum est, et preteriri non potest.

»Laudate Dominum de terra, dracones, et omnes abyssi.« Sicut illi superiores, ita et isti inferiores sunt: cetera uero, que sequuntur, in medio consistunt. Per dracones et abyssos, eos intelligimus qui in inferno continentur; et ipsos igitur ad laudes Dei inuitat Propheta, ut ei obediant, neque contraire audeant. Nulla creatura se poterit excusare, quod ad Dei laudes inuitata non sit.

 »Ignis, grando, nix, glacies, spiritus procellarum, que faciunt uerbum eius.« Laudantur ista, quia faciunt uerbum eius, quoniam non ueniunt, nisi ex precepto et uoluntate ipsius, et statim, ut ei placuerit, obedire non differunt; et miseri homines pene ubique inobedientes inueniuntur.

»Montes et omnes colles, ligna fructifera et omnes cedri, bestie et uniuersa pecora, serpentes et uolucres pennate.« Omnia ista Deum laudant, quia tam sapienter creata sunt, ut eorum factura, et pulchritudo omnibus placeat. Laus artificis est, uniuscuiusque operis laudabilis compositio.

»Reges terre et omnes populi, principes et omnes iudices terre, iuuenes et uirgines, senes cum  iunioribus laudent nomen Domini.« Audiat omnis rationabilis creatura, quia dracones, serpentes, bestie et uniuersa pecora laudant nomen Domini, et erubescat, et confundatur, si toties inuitata non laudauerit Dominum. Et cetere quidem creature laudant Deum per homines, homines uero per se ipsos laudare debent. Nam et mali et iniqui homines, etiamsi nolint, laudant Dominum, si quando laudant et admirantur opera Domini. Sed hec talis laus non sufficit eis. Illi bene laudant, qui in eum credunt, qui ei seruiunt et obediunt, eiusque uoluntatem faciunt.

»Quia exaltatum est nomen eius solius, confessio eius super celum et terram, et exaltauit cornu populi sui.« Laudetur, inquit, super celum,  quia nomen eius solius exaltatum est super omnes celos. Laudetur et super terram, quia nomen eius exaltatum et nominatum est super omnes terras. Hoc autem a populo suo, quia exaltauit et sublimauit cornu, potentiam et fortitudinem populi sui.

»Hymnus omnibus sanctis eius, filiis Isrel populo appropinquanti sibi.« Iste, inquit, hymnus datur ad cantandum, et iubilandum omnibus sanctis eius, id est filiis Isrel, populo uidelicet appropinquanti sibi similitudine, imitatione, et bona uoluntate.



PSALMUS CXLIX. ALLELUIA.

Quicunque legimus hunc titulum, laudemus Dominum,  quia quod Hebraice dicitur, Alleluia, Latine dicitur, laudate Dominum.

»Cantate Domino canticum nouum, laudatio eius in Ecclesia sanctorum.« uetera, inquit, transierunt, facta sunt omnia noua. Cantent Iudei inueterati dierum malorum canticum uetus: uos autem aquis baptismatis innouati cantate Domino canticum nouum, Canticum uidelicet Christi natiuitatis, passionis et ascensionis. Hec autem laudatio sit in Ecclesia sanctorum, in populo Christianorum, non in Synagoga Iudeorum.

»Letetur Isrel in eo, qui fecit ipsum, et filii Sion exsultant super rege suo.« Ille, inquit, Isrel, qui cantat canticum nouum, letetur in eo qui fecit ipsum, et qui se credit factum esse ab ipso, qui crucifixus  est propter ipsum. Et filii Sion, filii illius Ierusalem, que sursum est, que est mater nostra, exsultent super rege suo, qui diabolo superato regnauit a ligno.

»Laudent nomen eius in choro, et tympano, et psalterio psallant ei.« Quid autem sit laudare Dominum in choro, et tympano, et psalterio superius dictum est, et in sequenti psalmo plenius dicetur.

»Quia beneplacitum est Domino in populo suo, et exaltabit mansuetos in salutem.« Dignissima causa, que eum laudare debeant, quia ipsi sunt, qui multum ei placent, et quos ipse in eternam salutem et gloriam exaltabit. Unde et subditur:

»Exsultabunt sancti in gloria, letabuntur in sublibus  suis.« In illis uidelicet cubilibus, in quibus exaltati gloriam et salutem inuenient.

»Exaltationes Dei in faucibus eorum, et gladii ancipites in manibus eorum.« Hoc autem erit in iudicio, quando in magna letitia et exsultatione mundum iudicabunt, et gladiis eterne damnationis impiorum corda uulnerabunt, dicentes eis: »Ite, maledicti, in ignem eternum, qui 599 paratus est diabalo, et angelis eius .« Et hoc est quod dicit:

»Ad faciendam uindictam in nationibus, et increpationes in populis.« Tales erunt illi gladii, quibus in populis et nationibus uniuersalis uindicta et increpatio fiet. Unde et ancipites dicuntur, quia a nullo ingenio euitari poterunt.

 »Ad alligandos reges eorum in compedibus, et nobiles eorum in uinculis ferreis.« Illi, inquit, gladii uulnerabunt et iugulabunt damnabunt et increpabunt, et ipsos reges et principes ferreis durisque uinculis alligabunt.

»Ut faciant in eis iudicium conscriptum.« Gladii, inquit ancipites ad tam diuersa omnia preparati erunt in manibus eorum, »ut faciant in eis iudicium conscriptum,« iudicium firmum et immutabile, quale in diuinis uoluminibus scriptum inuenitur. »Gloria hec est omnibus sanctis eius.« Gloria, inquit, hec communis erit omnium, et non solum apostoli, uerum etiam omnes sancti in illo iudicio iudicabunt.



PSALMUS CL. ALLELUIA.


Nunquam laudes Domini finem habeant, quia in principio et in fine huius psalmi, qui ultimus est omnium, Dominum nos Propheta laudare iubet. Cum enim dicat in ipso fine: »Omnis spiritus laudet Dominum,« manifeste ostendit quia non uult ut laudes finiantur, ut continua sit perseuerantia in laudibus Domini.

»Laudate Dominum in sanctis eius, laudate eum in firmamento uirtutis eius.« Celum et terram, et omnes creaturas que in eis sunt, ad laudes Dei Propheta inuitauerat, nunc autem materiam, qua eum laudent, eis ministrat. Sumat unusquisque quod sibi placet, et quod sibi conueniens et utile esse uidetur. »Laudate, inquit, Dominum in sanctis eius.«  Hanc laudandi materiam suscipite, quia in nulla alia re laudabilior esse probatur. Dicite ergo: »Mirabilis Deus in sanctis eius, Deus Isrel, ipse dabit uirtutem et fortitudinem plebi sue, benedictus Deus .« Si quis enim considerare uelit sanctorum fidem, et sapientiam, et constantiam, et patientiam, et alias uirtutes quas a Deo suscipere meruerunt, facile cognoscere poterit ualde in sanctis suis Deum et laudabilem et mirabilem esse. Unde et alibi in sua et aliorum persona iste, qui hoc modo loquitur, ait: »Mirabilis facta est scientia tua ex me, confortata est, et non potero ad eum .«

»Laudate eum in firmamento uirtutis eius.« Pro firmamento Dominum laudare memento. Terra fide  fortis, quod dat tibi conditor orbis. Hoc enim firmamentum, quod celum uocatur, quod sua uirtute et potentia ineffabili Dominus fecit, apostolos, ceterosque sanctos significat, qui tanta uirtute et claritate prediti sunt, ut nulla sub celo creatura ualeat eis comparari.

»Laudate eum in uirtutibus eius.« Non tua uir uirtus, qua pugnas, sed tibi Christus in cruce donauit, quando moriens superauit. Sis igitur certus, quia pugnas uirtutibus  eius. Siue uirtutes celorum intelligamus, siue uirtutes miraculorum, que per sanctos suos operatus est Dominus, siue etiam sapientiam, iustitiam, fortitudinem, temperantiam, ceterasque uirtutes, quibus sanctos ornatos fuisse,  quibus et uitia, et malignos spiritus, omnesque suos aduersarios eos superasse legimus, ualde quidem conueniens est ut in omnibus his Deus laudetur et glorificetur.

»Laudate eum secundum multitudinem magnitudinis eius.« Semper laudate, quia nullo fine tenetur. Nescis fortasse quantum eum laudare debeamus; considera quantus est, et secundum eius quantitatem laudes multiplica. Nunquam igitur a laude quiescas, quia immensus est ille quem laudas. »Laudes itaque Domini loquatur os meum, et benedicat omnis caro nomen sanctum eius ,« non ad tempus, sed »in seculum seculi.«

»Laudate eum in sono tube.« Nunquam nostrarum  sileat uox alta tubarum; et tuba uox alta sonus est laudatio sancta. Post laudandi materiam, consequenter instrumenta posuit, quibus Deum laudare debeamus. Tuba namque, psalterium, et cithara, tympana quoque, chorus et chorde, organa et cymbala, instrumenta sunt musice artis, diuinis laudibus conuenientia. Non omnium est tuba canere: hoc officium episcoporum et doctorum est. Illis enim dicitur: »Canite initio mensis tuba .« Et: »Clama, ne cesses, quasi tuba exalta uocem tuam .« Isti sunt septem angeli in Apocalypsi tuba canentes. Tubarum sonitu muri Iericho corruerunt, et ingrediendi aditum undique populo Dei aperuerunt. Tubis Isrelite ad prelium uocabantur, tubis iubileus annus nuntiabatur, et ad  totius anni solemnitatem populus parabatur. Hoc autem totum sacerdotum ministerio fiebat, 600 quia episcoporum et sacerdotum uoces significabat, quibus per prophetam dicitur: »Si non annuntiaueris iniquo iniquitatem suam, animam eius de manu tua requiram .«

»Laudate eum in psalterio.« Psalterium portat homo, quem noua uita reformat. Ut ualeat denis uerbis insistere legis. Omnis chorda sonum reddat bene torta canorum. Cantare in psalterio perfectorum est. Hoc instrumentum Deus ipse constituit, et decem chordas suo digito in eo extendit, per quas decem uerba legis significantur. uocatur autem prima chorda, unus Deus: »Et non habebis Deum alium absque me .« Secunda uero, »Non  facies tibi simulacrum .« Tertia, »Non accipias nomen Dei tui in uanum .« Quarta uero, »Cole diem Sabbatorum .« Quinta, »Honora patrem et matrem .« Quinque autem, que sequuntur, hec nomina sunt. »Non occides, non mechaberis, non furtum facies, non falsum testimonium dices, non concupisces rem proximi tui .« Inter hec autem Dei mandata, tanta concordia est, ut qui offendit in uno, necessario offendat in omnibus. Unde Iacobus apostolus ait: »Quicunque obseruauerit totam legem, offendat autem in uno, factus est omnium reus .« Aliquando in duas chordas peccauerat Dauid, adulterium simul et homicidium perpetrando; sed  postquam ei dictum est: Dimissum est tibi peccatum tuum; mox letabundus et ad psalterium accedens, ait: »Exsurge, gloria mea, exsurge, psalterium et cithara .« uere magna gloria ibi est, qui hec decem uerba custodire potest, et qui has chordas sine offensione tangit et modulatur. Unde Apostolus ait: »Gloria nostra hoc est, testimonium conscientie nostre .« Ille enim in psalterium non delinquit, quem conscientia non accusat.

»Laudate eum in psalterio et cithara.« In cithara cantat, qui corda tumentia placat. Nam cithara a furiis mentem soluere Saulis. Decem chordas, sicut modo diximus, habet psalterium; in cithara  uero tres corde sufficiunt, per quas Trinitatis mysterium significatur. Unde quatuor animalia, et ipsi Seraphim, die ac nocte modulando, dicunt: »Sanctus, Sanctus, Sanctus Dominus Deus Sabaoth, plena est omnis terra maiestate eius .« Multi autem in cithara cantant, qui psalterium ferre non ualent. Psalterium ad operationem, cithara autem ad sermonem pertinet. Qui bene predicat et male uiuit, citharam quidem habet, psalterium non habet. Est autem psalterium iucundum cum cithara, quando uox operationi, et operatio uoci concordat, alioquin parum citharedus proficit sibi, quamuis multis aliis cantando proficiat.

»Laudate eum in tympano.« Tympana nos clare mortalia mortificate membra docent carnis corii,  quia sunt animalis. Hoc instrumentum proprie martyrum est; quamuis et illorum esse uideatur, qui carnem suam crucifigunt cum uitiis et concupiscentiis. Tympanum enim uerberibus sonat, et nisi feriatur et percutiatur non sonat. Est enim corium siccum et extensum, quod frequenti percussione longius resonat. Si autem delectat te audire uocem tympani benesonantis et laudantis, audi Apostolum dicentem: »A Iudeis quinquies quadragenas una minus accepi; ter uirgis cesus sum, semel lapidatus sum .« Beati Stephani tympanum, cum percuteretur et a Iudeis lapidaretur, tam magnum sonum reddidit, ut celos aperiret, et ante thronum Dei sublimius audiretur. Ait ergo: »uideo celos apertos, et Iesum stantem a dextris Dei .«  Tales ergo in tympanis Deum laudabant, qui carnem suam prius ieiuniis afflictam et siccatam, tyrannorum uerberibus et cruciatibus flagellandam tradebant.

»Laudate eum in tympano, et choro.« Non chorus ullus erit, ubi clero regula desit. Ordine namque sedent; ergo ordine uiuere debent. Illi itaque laudabant in choro, de quibus dicitur: »Multitudinis autem credentium erat cor unum et anima una (Act. Iu, 32.« Illi enim clerici et monachi, qui se diligunt, qui se honorant, qui sibi uicissim obediunt et seruiunt, qui sibi assurgunt, qui ad inuicem alter alterius onera portant, qui sub regula et disciplina uiuunt, illi, inquam, in choro Deum laudant. Non enim tantum ad uocum consonantiam, quantum ad animorum mentisque concordiam respicit Deus.

 »Laudate eum in chordis.« Torquentur sancti manibus, si quando tyranni: chordis laudatur, nam chorda uocatur carnis tortura, carnis tribulatio dura. Per has ergo chordas nulla alia instrumenta, nisi ipsa sanctorum martyrum corpora intelligimus, que multoties in eculeo, et catasta, et in cruce, quasi quedam chorde in psalterio extendebantur. Illi ergo qui talia patiebantur, in chordis procul dubio Deum laudabant.

»Laudate eum in chordis et organo.« Organa nostra Deum laudent sine fine dierum. Organa doctorum uoces dicuntur eorum. Quas reboant lignis, conceptas follibus imis. Organa et tympana unam habent significationem, utraque enim significant carnis mortificationem, siue per abstinentiam, siue per  martyrii passionem. Ille namque episcoporum predicationes in organo fiunt, que de corpore per abstinentiam dissecato et mortificato procedunt. Unde Apostolus ait: »Castigo corpus meum, ne forte dum aliis predicauero, ipse reprobus efficiar .« Illa igitur predicatio reproba est, que non de corpore castigato et mortificato, sed de carne impinguata et delicata procedit. Organa enim ex mortuorum 601 pellibus, et siccis coriis conficiuntur. Unde et merito illos significant, qui multis abstinentiis afficiuntur.

»Laudate eum in cymbalis bene sonantibus, laudate eum in cymbalis iubilationis.« Cymbala quippe Dei bene sonantia sunt duo cleri. Hic nouus, ille uetus; hic Paulus, et hic bene Petrus. Olim cantauit,  cum nos Iudamque uocauit. Ille enim in cymbalis bene sonantibus canit, qui uerba sua, et sermonem suum utriusque Testamenti auctoritate confirmat. Duo namque testamenta, duo cymbala sunt, que tunc quidem suauiter sonant, quando alterum attingitur sibique uicissim respondent. Hinc est enim, quod abyssus abyssum inuocat; hinc est, quod inter medios cleros non dominari iubemur: hinc est, quod duo Cherubim se uicissim respiciunt, et bini discipuli a Domino mittuntur

»Omnis spiritus laudet Dominum.« Spiritus omnis eum benedicat nunc, et in euum. Laudet, ametque, colat, quem Rachel mater adorat. Nunc secunda quidem, sterilis sine semine pridem. Hoc Pater, hoc Flamen, hoc Filius audiat. Amen.





S. BRUNONIS ASTENSIS EPISCOPI SIGNIENSIS EXPOSITIO DE MULIERE FORTE

 602 Nemo quidem ambigit humane diuineque sapientie Salomonem pre omnibus principatum possedisse. Multum igitur decuit, ut tantus uir Domini sui maiora negotia procuraret. Cogitat itaque atque percurrit quando, aut quo in loco mulierem fortem inueniat, que Domino suo sit digna copulari. Ait enim :

»Mulierem fortem quis inueniet?« Que mulier tam sapiens, tam nobilis, tam decora, tam pulchra, tam diues, tam ornata reperietur, quam tantus rex, tantique regis filius in matrimonio sibi coniungat? »Procul.« Non hoc, inquit, in tempore reperitur, non nostro in regno inuenitur; procul est, longe est, non modo in Iudea est. Est enim ab ortu solis et occasu, ab aquilone et mari. »Et de ultimis finibus  pretium eius.« Non una, inquit, prouincia contenta, quinimo ex omnibus mundi partibus; aurum, argentum, lapides pretiosi et cetera, que ad pretium pertinent et ornatum eius, deferent. Erit enim in uestitu deaurato circumdata uarietatibus. Erit itaque ex ultimis finibus pretium eius; quoniam post huius seculi finem pretium suscipiet, coronam et hereditatem.

»Confidit in ea cor uiri sui.« Non petulans, in quit, non lasciua, non adultera erit, imo casta, sobria et uiro fidelissima. Quocirca uir eius confidit in ea. Non zelotypus erit, non eius insipientie, non infidelitatis timebit. Fugiant adulteri, cessent Iudei, non tentent eam heretici: eius quippe thalamus corrumpi non potest. »Et spoliis non indigebit.«  Non enim spoliis indiget Ecclesia, quoniam semper iniquorum preualet multitudini. Semper enim uitia supplantat, semper malignos spiritus fugat, eiusque spolia diripit, animas uidelicet baptismi fonte purgatas. Quis enim nisi uictor spoliis dicetur onustus?

»Reddet ei bonum, et non malum omnibus diebus uite sue.« Non asper, inquit, non durus huius sponsus erit; imo dulcis, suauis, qui non aliquando bonum, aliquando malum, sed bonum, et nunquam reddet malum: »Sine penitentia enim sunt dona, et uocatio eius .« Nunquam enim penituit dedisse quod dedit, fecisse quod fecit, uocasse quos uocauit. uix enim sine labore, et angustia aliquid uel paruum acquirit. Postquam autem ad  uite dies Ecclesia peruenerit, semper bonum, et nunquam malum suscipiet. Sicut econtra mali semper malum, nunquam autem bonum inuenient.

 »Quesiuit lanam, et linum, et operata est consilio manuum suarum.« Per lanam, et linum, in quibus totum muliebre artificium continetur, totam ecclesiasticam operationem intelligimus. Habet Ecclesia lanam, et linum, quo et animas uestit et corpora. Colligit linum circa fusum, colligit spem circa fidem. Non sine fuso tenditur filum, nec sine fide prolatatur spes: »Est enim fides sperandarum substantia rerum .« Non inuasit, sed quesiuit; accepit, et operata est. Hoc autem consilio manuum suarum. Manuum enim consilium optimum est, quoniam que consiliantur ipse perficiunt. Lingua autem dicere nouit; que autem dicit, facere nescit.

»Facta est quasi nauis institoris.« Nauis quidem,  quoniam in huius mundi fluctibus posita, multorum fluctuum aduersitate concutitur. Institoris, quia Saluator noster semper instat, ad ostium stat et pulsat. Multi enim in Ecclesia sunt institores, multi emptores, et uenditores. Da fidem, suscipe uitam. Sic enim in Ecclesia emptio fit. »De longe portat panem suum.« De longe, de celis, a Moyse, et Elia, Ieremia, ceterisque prophetis. Denique ex omnibus mundi partibus panem suum, uictumque spiritualem cetus apostolicus attulit. Heretici 603 uero de longe non afferunt, a patribus non accipiunt; sed ipsi in se errorem concipiunt.

»De nocte surrexit, deditque predam domesticis suis, et cibaria ancillis suis.« De nocte quidem surrexit, quatenus, lampadibus accensis, uenienti  sponso occurreret. Domesticis autem preda datur; quoniam ecclesiastica regimina hereticis, Simoniacis, adulteris a clero et populo auferuntur, et uiris non ignotis, nec neophytis, sed notis et probatis attribuuntur. Per hos autem dantur ancillis cibaria, quoniam ab his subiectorum anime pabulo spirituali reficiuntur.

»Considerauit agrum, et emit eum.« Quid per agrum, nisi patriam celestem intelligimus? Huius autem fructum, multiplicationem et pulchritudinem Ecclesia intellexit; omnia que habuit uendidit et pauperibus tribuit; hunc agrum emit.

»De fructu manum suarum plantauit uineam.« De fructu namque manuum suarum sibi ille in hoc seculo uineam plantauit, qui ea, Domino cooperante,  operatur, per que eterne beatitudinis suauitatem degustet. Unde Psalmista: »Inebriabuntur, inquit, ab ubertate domus tue .«

 »Accinxit fortitudine lumbos suos.« Lumbi quidem cinguntur fortitudine, quando uigore castitatis impetus libidinis refrenatur. Unde Dominus in Euangelio: »Sint, inquit, lumbi uestri precincti .«---»Et roborauit brachium suum.« Quid est autem brachium corroborare, nisi incessanter bonum opus operari? Roborauit brachium ne uinceretur, neue scutum et telum baiulando lassaretur.

»Gustauit, et uidit quoniam bona est negotiatio eius.« Gustauit, inquit, tentauit, cognouit, et uidit, et intellexit quantum bona est et utilis recta negotiatio, labor, et exercitatio ipsius. uere utique bona, quoniam ad bonum summum, sine fine bonum eam perducet.

 »Non exstinguetur in nocte lucerna eius.« Non enim ex illis erit, que in sui doloris tenebris, et nocte dicture sunt: »Date nobis de oleo uestro, quia lampades nostre exstinguuntur .« Lucerna quidem non exstinguetur, quoniam uirtutum operumque fulgore omnibus illucescet.

»Manum suam misit ad fortia.« Quid per manum, nisi doctores? Nam sicut corporis principalior pars manus est, ita et doctores corporis ecclesiastici. Hi autem mittuntur ad fortia, hi maiora exercent negotia.

»Et digiti eius apprehenderunt fusum.« Per digitos quoscunque fideles intelligimus, qui minoris meriti et officii sunt. Hi autem fusum apprehendunt, qui leuiora negotia procurant, solaque fide  et spe muniuntur. Filare namque quelibet muliercula potest, credere autem et sperare, non magnus labor est. Sine manibus non filant digiti, sine doctoribus non credunt subiecti. Unde Apostolus, »Quomodo, inquit, audient sine predicante?« 

»Manum suam aperuit inopi.« Expositio: »Et palmas suas extendit ad pauperem.« Non strinxit, inquit, non clausit; si manus aperuit, palmas extendit, eleemosynas pauperi distribuit.

»Non timebit domui sue a frigoribus niuis.« Optima est domus, bene induti sunt habitatores; non frigus, non glaciem, non niuem, non hiemalem, non uernalem timent pruinam. Quare hoc? Sequitur:  »Omnes enim domestici eius uestiti sunt duplicibus.« Duplicibus quidem induuntur familiares et domestici Ecclesie; quoniam et anime et corporis puritatem ambiunt. Hic autem e contra mali sue confusionis diploide induti, duplici contritione conterentur.

»Stragulatam uestem fecit sibi.« Stragulata enim genus uestium est, quod multa uarietate fit. Stragulata est igitur uestis Ecclesie, quoniam multa uarietate depingitur. Ibi enim humilitas, pax, patientia, pietas, mansuetudo, cetereque, uirtutes refulgent.

»Bissus, et purpura indumentum eius.« Multum enim decet ut tanta regina pulchris et speciosis uestibus induatur. He tamen secundum colorum  qualitatem diuersis sanctorum ordinibus conueniunt, ut rubee martyribus, albe confessoribus. »Nobilis in portis uir eius.« Nam etsi humilis, et in forma serui Christus Dominus noster in primo aduentu apparuisset, in secundo tamen nobilis cum senatoribus terre in portis conspicietur. Nobilis quidem, quoniam in propria et paterna claritate refulget. In portis autem, quoniam ipse, qui ianua est, et peccatores in infernum precipitabit, et iustos in celestem domum introducet. Cum senatoribus autem sedebit; quoniam, sicut ipse ait, cum uenerit in sede maiestatis sue, duodecim discipuli super duodecim sedes sedebunt, qui duodecim tribus Isrel iudicaturi sunt.

»Sindonem fecit et uendidit.« Sindonem, inquit,  uestem candidam, uestem puram, uestem nuptialem Ecclesia fecit. Hanc autem uendidit, hanc nulli sine pretio dedit, hanc filiis sanctis in baptismate tribuit. uis hanc uestem? Sponde fidem, abrenuntia Satane et omnibus operibus eius. Hec enim est uestis: »Et cingulum tradidit Chananeo.« Quid per Chananeum, nisi gentiles? Hi autem laxi, discincti et dissoluti erant. Hi sunt, qui sine lege uiuebant hos succinxit, hos ad hoc opus preparauit.

»Fortitudo et decor indumentum eius.« Hanc enim et Christus uestem habere dicitur; unde Propheta: »Dominus, inquit, regnauit, decorem induit: indutus 604 est Dominus fortitudinem .«---»Scimus autem, inquit Ioannes, quoniam  similes ei erimus .« Fortitudine igitur et decore induemur; quia caro quam recepturi sumus, iam amplius corrumpi non poterit. Decore autem, quoniam sicut sol in regno Dei sancti fulgebunt.

»Et ridebit in die nouissimo.« Nunc autem est tempus flendi, tunc erit tempus ridendi. Risus enim gaudentis est, quoniam ridere gaudere est. Ridebunt igitur sancti in die nouissimo; si quidem et gaudebunt. Unde et illud: »Letabitur iustus, cum uiderit uindictam impiorum .«

»Os suum aperuit sapientie.« Erant enim tenebre super faciem abussi; tecta erat, obscura erat, clausa erat sapientia. Hanc autem aperuit, hanc docuit,  hanc predicauit Ecclesia. »Et lex clementie in lingua eius.« Lex enim Mosaica, dura, grauis, utpote in lapidibus deformata, et aspera erat; quoniam si quis contra hoc uel illud fecisset, occidere eum iubebat. Ecclesie uero lex mansuetudinis est, clementie et misericordie; non enim occidit, sed miseretur, conuersis omnibus ueniam prestat.

»Considerauit semitas domus sue.« Considerauit, inquit, sapienterque inspexit, per quas domus sue famuli, filii et ancille semitas incedere deberent. Alios per humanitatem, alios per patientiam, alios per castitatem regna celorum scandere iussit. Nullum in uia peccatorum ex domesticis sanctis stare passa est; quoniam malam et inutilem hanc  uiam esse cognouit. »Et panem otiosa non comedit.« Unde Psalmista: »Labores, inquit, manuum tuarum, quia manducabis .« Et Apostolus: »Laboret unusquisque manibus suis operando quod bonum est .«

»Surrexerunt filii eius.« Non iacuerunt, inquit, non dormierunt, imo surrexerunt, steterunt, matrisque beatitudinem predicauerunt. Quis enim prophetarum, uel apostolorum huius beatitudinem non predicauit? »Et uir eius laudabit eam;« sicut scriptum est: »Laudabuntur omnes, qui iurant in eo .« Sed quomodo laudabuntur? uis audire quomodo? »Esuriui, inquit, et dedistis mihi manducare; hospes fui, et collegistis me, nudus, et cooperuistis me .« Hec  erit laus Ecclesie. Sic uir eius laudabit eam.

»Multe filie congregauerunt diuitias.« Quantum enim ad creationem, siue boni, siue mali, omnes Dei filii esse dicuntur. Multe filie igitur diuitias habuerunt. Sapientes enim fuerunt Iudei, sapientes et philosophi. »Hec autem supergressa est uniuersas;« quoniam non mundanam, nec eam que inflat, sapientiam didicit: »Super senes intellexi, quia mandata tua quesiui .«

»Fallax gratia, et uana est pulchritudo.« Fallax, inquit, gratia, uana sapientia, inutiles diuitie multorum sunt. Gratia quidem hec omnia dicuntur, quoniam gratis omnibus, et sine pretio datur. Unde Apostolus: »Quid enim habes, inquit, et non accepisti?«  Et Psalmista: »Non est qui  se abscondat a calore eius .« Omnes igitur gratiarum aliquid habent; in pluribus tamen fallaces gratie inueniuntur. Quamuis gratis omnibus a Domino datur: »Omnis enim sapientia a Domino Deo est ,« tamen fallax est, si quidem non Domino seruit, que non a uirtutibus, sed a coloribus fit, que non eterna, sed transitoria est. »Mulier timens Dominum ipsa laudabitur.« Ecclesia uidelicet, que in timore, et tremore Domino famulatur, ipsa saluabitur. Laudabitur itaque a Deo, laudabitur ab operibus sanctis, laudabitur et ab hominibus, et ab angelis.

 »Date ei de fructu manuum suarum.« uos, inquit, mater Ecclesia genuit, uos plantauit, uos docuit coluit, et rigauit. Date igitur ei de fructu manuum uestrarum, seruite ei, obedite ei, et sicut matri sanctissime per omnia credite. Quamuis enim omnes fideles Ecclesie sint, illi tamen principaliter hoc nomine censentur, qui ceteros regunt et docent. His autem seruiendum est, »Quoniam dignus est, inquit Dominus, operarius mercede sua .«

»Et laudent eam in portis opera eius.« Laudant equidem opera sua in portis Ecclesiam, quando bona, que ipsa agit, nos uidentes et audientes eam laudibus exaltamus. Cum enim apostolorum actus narrantur, nonne apostolos in auditu laudant auribusque  fidelium, que tanquam porte sunt, quibus ad intima cordis uerba penetrant.

Laudant itaque:

   Certissime cognouimus
Quod sermo Salomonicus
Mulierem fortissimam
Significat Ecclesiam.
   Hunc Rex sapientissimus
Regumque potentissimus
Adueniens in hominem
Sibi delegit coniugem.
   In hac prophete plurimi
Apostoli, episcopi,
Confessores et martyres,
uidue simul et uirgines.
    Cum tu tamen Felicitas
Filios itaque predicas
Que ceteris communia
Tibi uidentur propria.
   Tu fortis, et fortissima
Mulier prudentissima
Constans, et constantissima
Felix, et felicissima.
   Per te laus sit ingenito
Gloria unigenito
Cum Spiritu paraclito
Consolatore inclyto. Amen.





S. BRUNONIS ASTENSIS EPISCOPI SIGNIENSIS EXPOSITIO IN CANTICA CANTICORUM INCIPIT LIBER SCIR HASCIRIM SEU CANTICUM CANTICORUM AUCTORE EODEM



605 CAPUT PRIMUM.


»Osculetur me osculo oris sui.« uox predicte mulieris.

 Multa, inquit, mihi, celestis regis legati, sepe nuntiastis, multa de nobilitate, de diuitiis, de fortitudine, de pulchritudine, multaque de uiri sapientia  retulistis. uidi Moysen, uidi Eliam, uidi Ieremiam, uidi Dauid, uidi et alios, qui ipsius aduentum mihi nuntiauerunt. Credo uerbis, amore langueo, parata sum, cessent legati; iam ipse ueniat, manifestetur, figat oscula, det amplexus, proprioque ore mihi loquatur.  Apostropha. Te, inquit, diligo, et desidero, te audire, te uidere concupisco. Quare hoc? »Quia meliora sunt ubera tua uino.« uinum mihi Moyses, uinum mihi ceteri prophete dederunt amarum, et forte, austerum, et ad bibendum asperum. Grauia enim non solum factu, uerum etiam dictu sunt prophetarum uerba. Nam ut dicere, et pronuntiare omittam, uix in quibusdam intelligi possunt. Christi uero predicatio uinum in lac conuertit. Duo quippe ubera duo sunt testamenta,   que Christus docendo, et exponendo, lacteam, dulcemque suauitatem retraxit. Quos enim lex occidere uidebat, ipse misericorditer sanabat. Mulierem namque in adulterio deprehensam Iudei lapidare uolebant, Christus autem, »Non ego te condemnabo ,« inquit. Sunt autem hec uerba uino meliora. »Fragrantia unguentis optimis.« Quid per unguentum, nisi septiformis gratia Spiritus sancti?  His autem fragrant, splendent, et redolent et nouum et uetus testamentum. Hunc odorem Christi predicatio inferebat; quoniam alios sapientes, alios intelligentes, alios fortes, alios pios faciebat. »Et odor unguentorum tuorum super omnia aromata.« Per aromata quidem quascunque res odoriferas intelligimus. Sed quid tanti odoris, tanteque  suauitatis, ut ipse spiritus esse possit, quo Apostolus repletus dicebat: »Christi bonus odor sumus Deo?«  uox Ecclesie ad Christum: »Unguentum effusum  est nomen tuum.« Tuum, inquit, nomen, quasi unguentum effusum cunctis credentibus prebuit sanitatem. Christus namque a chrismate dicitur, in quo nomine baptismatis aqua mundati omnes Christiani uocamur. Hoc igitur nomen super electos diffusum Spiritus sancti gratia eos coniunxit. »Ideo adolescentule dilexerunt te.« Adolescentule quidem primitiue, noueque Ecclesie intelliguntur, que nuper Deo genite, et baptizate, et femineo more fragiles erant, natosque  non multos pepererant. Hec autem pristina uetustate relicta, sanctoque Spiritu accepto, Christum totis uiribus, omnique maternitatis affectu dilexerat. uox Ecclesie ad Christum:

»Trahe me post te.« Post se namque Christus eos trahit, quicunque eum imitantur, ut qui ipsius imperio super celos exaltantur: »Nemo ascendit in celum, nisi qui de celo descendit .« Ipse quidem per se ascendit, qui et perfectus 606 Deus est, et perfectus homo. Ceteri autem, quoniam per se ascendere nequeunt, ut trahantur, necesse est. Trahuntur igitur, sicut ipse Dominus ait:  »Cum a terris exaltatus fuero, omnia traham ad me ipsum .«---»Et curremus in odorem unguentorum tuorum,« id est in suauitate  uirtutum, predicationum et gratiarum. In istarum namque odorem currunt, qui earum suauitate et dulcedine capti incessanter bona operantur. Qui enim uitiis fetent, eis quidem hec omnia non redolent. uox sponse ad adolescentulas: »Introduxit me rex in cellaria sua.« Mutatio persone. Iam, inquit, in cellaria sua, et in eterna tabernacula fide et spe me Rex regum introduxit. Possumus etiam per cellaria singulos prophetarum libros intelligere, in quos Ecclesia introducta spirituali uino inebriatur  . Unde Psalmista: »Inebriabuntur ab ubertate domus tue .« Apostropha. »Exsultabimus, et letabimur in te.« Cum enim Dei laudes, et magnificentias in sacris uoluminibus ecclesiastici uiri reperiunt, in tanto talique  uiro exsultant, et letantur. Denique cum ad summam illam beatitudinem peruenerunt, summis et eternis bonis receptis, in eo solo exsultabunt. »Memores uberum tuorum super uinum.« In te, inquit, exsultabimus uberum tuorum memores super uinum uenientium. uenit lac super uinum, uenit Nouum Testamentum super uetus; temperatum est uinum, dulcis, mitis, et intelligibilis facta est lex. Consummatum est igitur super domum Isrel, et super domum Iuda Testamentum Nouum.  »Reges diligunt te.« Qui enim seipsum, et alios regit, uera definitione rex appellatur. Reges enim sunt apostoli, episcopi, et sacerdotes. Apostoli autem nisi Christum  diligerent, pro eo quidem non morerentur. Diligunt igitur reges et recti, a quo fiunt reges, et recti. uox synagoge: »Nigra sum, sed formosa, filie Ierusalem.« Nigram se dixit pro ignobilitate generis: formosam uero propter penitentiam et fidem  . Hoc autem gentium Ecclesia, uel apostolicus cetus dicit. uos, inquit, filie Ierusalem, filie Libani, filie candidationis estis. Ego autem filia Cedar, filia tenebrarum, filia ceruorum fui. Ego populus, qui sedebat in tenebris. Ego sum, cui dictum est: »Fuistis aliquando tenebre .« Consentio igitur, quia nigra sum, quoniam in peccatis nata sum: secundum creationem, pristinamque uitam nigra; secundum regenerationem autem super niuem dealbata. »Formosa sum;« sed  ubi formosa? In oculis, in auribus, omnibusque membris. Deformes enim oculi sunt, quod deformia et turpia uidere concupiscunt; deformes aures, quod uaniloquia, et scurrilitatem audire delectantur. E contra uero »quam speciosi pedes euangelizantium pacem, euangelizantium bona !« Nigra sum exterius, pulcherrima uero, et formosa interius. Nigra uidetur homini, quod uidet; pulcherrima, quod hominem latet. Homo enim faciem, Deus autem corda considerat.

»Sicut tabernacula Cedar.« Cedar tenebre interpretatur. Tenebrarum uero nigredo sola luce fugatur. Erat igitur Ecclesia nigra sicut tabernacula Cedar, que a sole iustitie illuminata candida facta est. Unde Euangelista: »Et lux, inquit, in tenebris  lucet, et tenebre eam non comprehenderunt .« Cedar quidem tabernacula sunt, in quibus tenebrarum principes inhabitant. Denique secundum carnem non maioris pulchritudinis sunt iusti quam iniusti. »Sicut pelles Salomonis.« Nigra, inquit, sum, sicut tabernacula Cedar, formosa uero sicut pelles Salomonis. Non me igitur despiciat Salomon; si quidem mea pellis pelli sue conuenit. Est igitur Ecclesia inter mulieres speciosa, atque formosa, quoniam quidem predictus Salomon, »Speciosus est forma pre filiis hominum .« uox Ecclesie: »Nolite considerare quod fusca sim.«  Hoc autem in persona dicitur apostolorum. Fusca, inquit, sum, et quantum ad exteriorem formam deformis sum; non uncta, non crassa, non  delicata, imo hispida, et ad uidendum grauis. Hec autem nemo despiciat: sed que interius sunt, subtilius cogitet.« Quia decolorauit me sol.«  Non in umbra quieui, non in lecto me otio dedi.  Quid igitur? In uinea laboraui, agrum excolui, uigilaui, ieiunaui, sole insuper multas aduersitates perpessa decolorata sum, et fusca. Quid mirum? uox Synagoge: »Filii namque matris mee pugnauerunt contra me.« Mihi, inquit, quietudinis fuit facultas, quoniam necessaria parare, et 607 contra hostes pugnare necesse erat. Non enim solum barbari, uerum etiam filii matris mee mihi bellum inferebant. Foris igitur pugne, intus timores, hinc tyrannorum gladius, hinc Iudeorum, et hereticorum disputatio  . Matrem suam Iudeam, uel synagogam intelligas. Unde Apostolus: »Cum, inquit, placuit ei qui me segregauit ex utero matris mee ,« etc. Possumus autem per hanc matrem, iniquitatem intelligere. Unde Psalmista:  »Quoniam in iniquitatibus conceptus sum, et in peccatis concepit me mater mea ;« inquit:

»Filii matris mee pugnauerunt in me.« Hoc est impugnauerunt me corporis passiones, carnis illecebre decolorauerunt me, ideo sol iustitie mihi non refulsit  .

»Posuerunt me custodes in uineis.« Quis igitur, nisi pro arcendis furibus ponit in uineis custodes? Unam Deus uineam plantauit, que quoniam in amaritudinem conuersa est, multe alie uinee plantate sunt. Unde et illud: »Et seminauerunt agros, et plantauerunt uineas .« In his apostoli positi sunt custodes, ne eam uindemiarent omnes qui pretergrediuntur uiam. »uineam meam non custodiui.« uineam, inquit, unam reliqui, uineas  autem multas custodiui  . Multe autem uinee multe sunt Ecclesie. Una uero synagoga est. Hanc autem reliquerunt apostoli, sicut scriptum est: »uobis oportuerat primum loqui uerbum Dei, sed quia repulistis illud, et indignos uos fecistis eterne uite, ecce conuertimur ad gentes .« Potest et sub interrogatione hoc legi. uineam meam non custodiui? Custodiui utique. Quod autem prius pluraliter, dein uero singulariter uineam posuit, unitatem Ecclesie figurauit, que quamuis secundum locorum qualitatem diuidatur, in fide tamen et dilectione una est. Hanc autem custodierunt apostoli et doctores, ne Arius, Sabellius, ceterique fures aliquem dolose racemum subriperent, neue quemque fidelem ab Ecclesia separarent. uox Ecclesie  ad Christum: »Indica mihi, quem diligit anima mea, ubi pascas, ubi cubes in meridie  .« Indica mihi, inquit, fac me scire, firmiterque cognoscere, o pastor, o rector, quem tota mente, omnibus uiribus  dilexi, et diligo  ; indica mihi, ubi gregem pascas, quo in loco, quibusue cibis oues tuas nutrias. Dei namque oues in conuentu predicationis, et sacris uoluminibus pascuntur. Illis autem episcopis etiam indicatum est, qui canes muti non latrare ualentes, Dei animalia fame perire patiuntur. »Ubi cubes in meridie.« Quid per meridiem nisi nimis estuantem sanctorum afflictionem  ? Dic inquit, dic pastor, ubi in meridie cubas, ubi es, cum sancti affliguntur, ubi es cum a lupis agni tui dilaniantur? Nonne tu es ille qui, ut bonus pastor, animam pro ouibus ponis? Grauis est estus, sitiunt oues, uruntur calore. Duc ad portum, duc ad umbram. Scio; dices: In te sum, in te cubo et requiesco. »Super quem enim requiescit spiritus  meus, nisi super humilem, et quietum, et trementem uerba mea?«  Itemque: »Nescitis, quia templum Dei estis, et Spiritus sanctus habitat in uobis?«  Cur igitur tribulor? Scio, inquies, quoniam per multas tribulationes oportet nos intrare in regna celorum. uera est responsio; iam nichil timeo; siquidem tantus hospes ciuitatem custodit. Aestum non perhorresco, quoniam fons uiuus mecum est. Sequitur: »Ne uagari incipiam per greges sodalium tuorum.« Quid per sodales, nisi hereticos, et philosophos  ? Sed quare sodales? Quia et ipsi quidem et pastores sunt, et gregem pascunt. Per istorum autem greges, et conuenticula illi uagantur, qui uere pascue,  et diuini prati uiam ignorant. Rogemus igitur Dominum nostrum, ut et nobis ouile indicet, et in loco pascue nos sua misericordia collocet.

Item uersus:

Quid mihi tot legas, o regie sponse, prophetas?
Cessent legati tantum dare uerba parati.
Te uolo, te credo, te solum uisere quero.
Iam miserere mei, iam te patiare uideri.
Oscula iamque tue sponse dare sit tibi cure,
Auribus et nostris dulcis modulamina uocis.
Iam resonet rogo te, si quis tuus est amor in me.

uox Christi ad Ecclesiam: »Si ignoras te, o pulcherrima inter mulieres, egredere.« Si te, inquit, mulierum pulcherrima, forma speciosa, ignoras; si tui oblita, tue nobilitatis immemores, egredere, abi, 608  et uagare, ut dixisti, per uestigia gregum. Sequere hereticos, imitare philosophos. Nos ipsos namque ignoramus, quando nostre dignitatis, baptismatis, et nouitatis obliti errori subdimur, et uanitati, gregumque  caparrum, et hircorum uestigia sequimur.

»Et pasce hedos tuos iuxta tabernacula pastorum  .« si te, inquit, ignoraueris, et a me recesseris, agni tui mox hedi fient. Sicut enim in baptismate capree uertuntur in agnos, ita peccantes, et a Deo recedentes animas puras, agnosque mitissimos in petulcos, fetidosque hircos conuertimus. Hi autem hedi iuxta pastorum tabernacula, et hereticorum conuenticula, suaui Scripturarum cibo fastidito, uenenosa pascuntur herba, id est praua dogmata hauriunt. uox Christi: »Equitatui meo in curribus Pharaonis, assimilaui te, amica mea.« Nec me, inquit, relinquere, nec tui obliuisci debes. Meo enim equitatui assimilaui te in curribus Pharaonis Ei autem Eeclesia assimilatur, ea uidelicet ratione,  qua currus, et equites Pharaonis populum Isreliticum persecuti sunt. Sed sicut Pharao predictum persequens populum cum curribus, et equitibus in mari submersus est; ita et diabolus cum uitiorum multitudine hominum animabus insidians, in baptismate perit. Tanto igitur accepto beneficio, nemo sui, uel Dei obliuiscatur. Adolescentule ad sponsam:

»Pulchre gene tue sicut turturis.« His autem quasi exprobrationis uerbis auditis, propter uerba superius dicta, uerecundie sibi attraxit ruborem. Dixerat enim »ne uagari incipiam.« uagari namque meretricum est. Huius igitur uerbi huiusque temeritatis recordata erubuit. Sponsus autem, hec  ut uidit, uirginalem uerecundiam laudauit. Ait enim: »Pulchre sunt gene tue,« uerecunda, et pudica facies tua  . Erubescis dicere, uel fecisse, etiam turpia cogitasse. Tu enim ex illis non es, que a crimine uires sumunt. Sed quomodo pulchre? Sicut turturis, sicut uirginis, sicut magne castitatis et coniugalis fidei obseruatricis. Non enim nisi uni Ecclesia seruit marito. »Collum tuum sicut monilia.« Sicut, inquit, cetere uirgines monilibus; ita tu solius colli pulchritudine delectaris. Quid per collum, nisi doctores? Per collum namque uentri cibus immittitur, de quo et uerba exeunt. Ecclesia uero a doctoribus nutritur et eruditur. Colli igitur officium a doctoribus expletur. Preterea colli infirmitas totius corporis est ruina. uox amicorum: »Murenulas  aureas faciemus tibi.« Murenule quidem ornamenta sunt colli uirginalis, a pisce murena ita nuncupate. Significant autem sermones prophetarum prolixos, et dictinctos, et laudabiles. Murenulas  nobis Moyses, Isaias, Ieremias, Dauid, et hic quidem, qui hec scripsit Ecclesiastes, nobis fecerunt. »uermiculatas argento.« Murenule quidem sunt, quoniam labiles; auree autem, quoniam sapientie luce prefulgent; argento uero uermiculate dicuntur, quoniam eloquii puritate distinguuntur.

uersus:

uirgo beata,
Mirificata,
Sponsa pudica,
Dulcis amica;
Te sapienter,
Atque decenter,
Ordine forma.
Moribus orta
Grata meorum
Discipulorum,
Pascua scito:
Hec et adito,
Pax tibi multa
Omnia tuta.
Quod placet uni,
Est graue nulli.

 uox sponse: »Cum esset rex in accubitu suo, nardus mea dedit odorem suum.« Cum, inquit, rex meus, sponsus meus, dilectus meus esset in accubitu, in lectulo carnis, in humanitate, quam ex uirginali utero assumpsit  , »nardus mea dedit odorem.« Hoc autem iuxta litteram de Maria intelligi potest, que unguenti alabastrum super caput ipsius recumbentis effudit. Mox enim tota domus ex unguenti odore repleta fuit. Spiritualiter autem de Ecclesia intelligitur. Priusquam enim in homine Saluator noster uenisset, in paucis nardus odorem dedit, quoniam paucorum uirtutes, et orationes Domino placebant. Postquam autem in carnem uenit, et tanquam sponsus de thalamo suo Dominus processit,  mox sanctorum uirtutes et orationes odorem dederunt. Unde Apostolus: »Bonus odor, inquit, sumus Deo .« Et Psalmista: »Dirigatur oratio mea sicut incensum in conspectu tuo .« Hinc est, quod Ioannes phialas aureas odoramentorum plenas uidit . Post Christi namque incarnationem, et uirtus sanctorum, et numerus creuit. Dedit igitur 609 nardus odorem Christo Domino incarnato. »Fasciculus myrrhe dilectus meus mihi.« Myrrham quidem pro amaritudine posuit. Fuit enim Christus Ecclesie myrrhe fasciculus; et quidem magni doloris, magneque amaritudinis collectio. Quomodo enim nisi in dolore et amaritudine esse poterat, tanto talique uiduata uiro? Sic quoque dici  potest: »Dilectus meus mihi.« Propter me, meique ad utilitatem fasciculus myrrhe factus est, quoniam morti et passionis amaritudini sese pro me subdidit  . Nonne myrrhe et amaritudinis portabat  fasciculum, cum diceret: »Tristis est anima mea usque ad mortem? » Fuit equidem fasciculus, quia et multos ad se traxit, et multos secum occidit. Omnes enim martyres pro morte ipsius, quasi uno fasciculo colliguntur. »Inter ubera mea commorabitur.« Commoratur enim egregius sponsus inter ubera sponse, quoniam a memoria eius et amplexu non separatur. Locus namque cordis inter ubera est. Ubi autem cor, ibi et memoria. Qui igitur inter ubera commoratur, siquidem in corde iacet, memoriam fugere nequit. Felix illa anima, nimiumque felix, cuius inter ubera Christus commoratur, cuius in corde iacet, et que ipsius nunquam obliuiscitur. »Botrus Cypri dilectus meus mihi.« Cypri namque insule uinum optimum est   . uinum autem letificat cor hominis. Est autem Christus sanctis suis botrus Cypri, quoniam eius sanguinis haustu letificantur. Denique si uinum letitiam significat, merito qui fuerat fasciculus myrrhe moriendo, botrus Cypri dicitur resurgendo. Unde Psalmista: »Ad uesperum, inquit, demorabitur fletus, et ad matutinum letitia .« Est igitur botrus Cypri. Ubi? Sequitur: »In uineis Engaddi.« Engaddi fons hedi interpretatur. Fons autem hedi in Ecclesiis est. Sunt autem Ecclesie uinee Engaddi. Fons enim baptismatis est in Ecclesia, in quem qui intrat, hedus est; qui autem exit, agnus.

uersus Scir Hascirim.

 Omnia qui fecit, sumere carnem dignatus Dominus,
Morte redemit humani generis sponte ruinam:
In cruce suspensus, cum pateretur, fasciculum myrrhe
Crede, fuisse. Tristis enim dixit morte.
Insuper et Petrus fleuit amare; postea uero dedit
Nardus odorem, cum celos petit ueste cruenta.

uox Christi: »Ecce tu pulchra es, amica mea.« Confirmatio. »Ecce tu pulchra es.« Pulchra, inquit, es, sine macula es, interius exteriusque casta es. Magne enim inter Christum et Ecclesiam sunt amicitie; cum et Christus pro Ecelesia, et Ecclesia pro Christo mori non dubitaret: »Maiorem enim hac dilectionem nemo habet, quam ut animam suam ponat quis pro amicis suis .« uox  Ecclesie: »Oculi tui columbarum.« Oculi, inquit, tui, memoria, et intellectus, et ratio columbarum sunt, id est casti et simplices. Nullatenus enim de intellectu uel sapientie superbis. Tu enim ex illis non  es, qui dicunt: »Labia nostra a nobis sunt .« uox Ecclesie, uel Christi: »Ecce tu pulcher es, dilecte mi, et decorus.« In hoc enim maxima utriusque concordia comprobatur, quod utique utrumque de pulchritudine laudat. Huius decor et pulchritudo nec dici quidem, nec cogitari potest. »Lectulus noster floridus.« Quid per lectulum, nisi cor? Unde ipse Dominus ait: »Intra in cubiculum tuum .« Hic autem lectulus floridus est, uirtutibus et conscientie puritate. Possumus autem et per hunc lectulum illam sanctorum beatitudinem intelligere, in qua in perpetua quiete, et otio quiescentes, sicut palma iusti florebunt. »Ligna domorum nostrarum cedrina, laquearia cypressina.« Has autem domos Ecclesias intelligas, per hunc mundum dispertitas. In his autem,  et culmen et fundamentum Christus est, quoniam ab eo sustentantur. Columne uero et parietes apostoli sunt et prophete. Ligna autem prepositi sunt et doctores a quibus reguntur, sustentantur et teguntur. Laquearia uero, que magis ad ornatum pertinent, quam ad utilitatem, uirgines sunt et uidue, cum monachorum ordine. Hi enim quanto a seculo diuiduntur, tanto magis et uirtutibus et sanctitate refulgent. Hi autem sibi prosunt, et ceteris non officiunt. Sed quare illa cedrina, uel ista cypressina esse dicuntur? Cedrus namque et cypressus immarcessibilis, et redolentis nature est. Sancti autem, et immortales sunt, et odor Domino suauissimus  .



610 CAPUT II.

uox Christi: »Ego flos campi.« Non equidem et  se pulchrum esse, et decorum negat, quin imo totius mundi florem, et pulchritudinem, et honorem esse confirmat. Est preterea flos campi, id est illius uirginis, et inarate terre filius, de qua scriptum est: »Et terra nostra dabit fructum suum .« Unde Isaias: »Egredietur, inquit, uirga de radice Iesse, et flos de radice eius ascendet .«---»Et lilium conuallium.« Hoc enim lilium non montium, sed conuallium est; quoniam non superbos, sed humiles Dominus diligit. Sicut ipse ait: »Discite a me quia mitis sum et humilis corde .« In conualle nascitur lilium, in humilium corde habitat Saluator. »Sicut lilium inter spinas, sic amica mea inter filias.« Lilium  namque inter spinas pungitur et premitur; crescit tamen, et dat odorem. Sed et Ecclesia a filiabus, scilicet ab hereticis et schismaticis, quos in fonte baptismatis genuit, multoties affligitur, opprimitur et pungitur. Hoc autem ad litteram. Spiritualiter  autem lilium inter spinas Christus est inter Iudeos, et iustus inter peccatores  . A spinis quidem opprimitur lilium, a Iudeis autem affligitur, uulneratur et crucifigitur Christus. Inter spinas lilium crescit, quoniam a ligno Christus regnat. Hoc autem lilium in cruce suauissimum Patri dedit odorem. Unde Psalmista: »Dirigatur, inquit, oratio mea sicut incensum in conspectu tuo, eleuatio manuum mearum sacrificium uespertinum .« Primitiua uero et apostolica Ecclesia, inter innumerabiles filias, quas genuit, hanc competentem tenet similitudinem. Conueniat modo ciuitas una, imo due, uel quatuor, totaque prouincia. In medium ponatur Petrus, dicatur Paulus adesse, nonne lilium inter spinas, nonne flos gratissimus tibi inter tribulos esse  uidetur?

uersus:

Flos ego sum campi, decus et laus ordinis almi;
Angelicus cetus mihi subditur;
Omnia complector, celum trans maris equor:
Cunctorum Dominus, Pater et Deus
Quis nisi solus ego? Nemo, dico tibi, nemo.

uox Ecclesie: »Sicut malum inter ligna siluarum, sic dilectus meus inter filios  .« Sicut enim malum inter ligna infructuosa fructuosum est; ita et Christus inter Iudeos, aliquando et apostolos fuit. Hoc est enim illud lignum, de quo dicitur quod »fructum dabit in tempore suo .« Erant enim tunc temporis apostoli sine fructu, cum multos in Iudea Christus daret fructus. Ad eius autem comparationem  non solum sine fructu, uerum etiam sicci uidebantur. Unde ipse ait: »Si in uiridi ligno hoc faciunt, in arido quid fiet?«  Hi autem qui prius aridi et infructuosi erant, huius ligni pomis degustatis, sanctoque Spiritu accepto, quanta fertilitate fructificarent, ab ipsius Saluatoris uerbis percipitur, qui ait: »Ut eatis, et fructum afferatis, et fructus uester maneat .«---»Sub umbra illius, quem desideraueram, sedi;« id est in eius protectione tandem requieui  . Nigra namque erat Ecclesia, et uitiorum estu fuscata, quando ad huius arboris umbram confugit, quando huius umbram cognouit, suique caloris refrigerium sensit.

»Et fructus eius dulcis gutturi meo.« Sub umbra,  inquit, sedi, de fructibus arboris huius cognoui, eiusque in contemplatione sum refecta, dulcibus et eloquiis satiata. De his enim fructibus, et alibi Ecclesia dicit: »Quam dulcia faucibus meis eloquia tua, super mel ori meo !«---»Introduxit  me rex in cellam uinariam.« Quid per cellam uinariam, nisi Noui ueterisque Testamenti doctrina? De hac enim cella dicitur: »Quia calix in manu Domini uini meri plenus misto .« De huius namque celle uino Apostolus ebrius dicebat: »Sapientiam loquimur inter perfectos .« Et Psalmista: »Et calix tuus, inquit, inebrians, quam preclarus est!«  Hanc autem in cellam Ecclesia introducta, superni uini dulcedine inebriatur. »Ordinauit in me caritatem  .« Quomodo in hac cella caritas ordinatur? uis audire? »Diliges Dominum Deum tuum ex toto corde tuo, et ex tota mente tua, et ex omnibus uiribus tuis .« Quid ultra? »Et proximum tuum sicut te ipsum .« Hic est ordo, et uera regula  caritatis, ut et Deum super omnia, et proximum sicut nos ipsos, diligamus. Ordinauit in prima cella; ordinauit et in secunda. In prima autem 611 quomodo? »Diliges proximum tuum, et odio habebis inimicum tuum .« Quid dicitur in secunda? »Diligite inimicos uestros, benefacite his qui uos oderunt .« Nunquid hic ordo contrarius tibi esse uidetur? Non utique contrarius, imo conueniens; alioquin ordo non esset. Quod enim in primo de uitio, in secundo de natura intelligitur, ut sic dicatur: inimicum odio habebis; uitium, non naturam. Diliges inimicum tuum, naturam, non uitium. »Fulcite me floribus, stipate me malis, quia amore langueo.« Floribus namque et malis granatis fulciri sponsa desiderat, ut super illa requiescat   . Sponsi, inquit, caritas, iam in me ordinata est. Diligo, amore langueo. uos igitur mei famuli, fidi, clientes, conscii, familiares, fulcite me floribus, stipate me malis. Apostoli namque et doctores floribus Ecclesiam fulciunt, et malis quidem stipant. Multos enim flores Gregorius, multos Ambrosius, Hieronymus, et Augustinus Ecclesie attulit. Per flores sententias; per mala, credentes intelligimus. Possumus etiam per flores operis initium, per mala uero perfectionem intelligere  . Flores enim poma fiunt, cum auditores sententiis credunt, et que credunt, opere complent. »Leua eius sub capite meo, et dextera illius amplexabitur me.« Cum enim pro Ecclesia moreretur Christus, nonne sub  eius capite leuam manum tenebat? Leua enim et  sinistra pro aduersitate ponitur. Hac igitur leua, hac aduersitate, hac durissima morte nostri Saluatoris de limo profundi, summaque miseria eleuati sumus. Cum enim inclinato capite spiritum emisit, nimirum ad se caput erexit. Dextera uero ipsius Ecclesiam amplexata est; quia resurgens a mortuis, immortalisque factus, dextera et fortitudine resumpsit omnia que quidem ad se traxit  . Possumus autem et pro leua ea que huic uite necessaria sunt intelligere. Pro dextera autem summam illam beatitudiuem  . Dum enim in hoc seculo uiuimus, quasi leuam nobis sub capite Dominus tenet, in aduersitate sustentans, et necessaria suppeditans. Postquam autem hanc uitam relinquemus, Dei dextera amplexati, immortalitate et fortitudine induti, iam nobis nichil sinistrum,  nichil aduersum esse poterit. uox Christi:

»Adiuro uos, filie Ierusalem, per capreas, ceruosque camporum, ne suscitetis, neque euigilare faciatis dilectam, quoad usque ipsa uelit  .« Quid per filias Ierusalem, nisi omnes animas baptismatis fonte regeneratas? Quid per capreas et ceruos, nisi uirtutes et bona opera, quibus et ad celum currimus, et serpentum demonumque uenena superamus? Quid uero per dilectam, nisi animam solius Dei contemplationi uacantem? Hanc enim a tanto somno excitare, a tanta quiete tantaque beatitudine separare, nisi ipsa uolente uel necessitate cogente, peccatum est. Qui igitur ceruos et capreas diligit, qui pedes, alas, fortitudinem, equitatem amittere perhorrescit, huic Dei dilecte non sit molestus.  uersus:

Sicut inter ligna malum, pomis et odore gratum
Sic dilectus in solo est conuentu filiorum
Sub illius umbra sedi, refrigerio quieui.
Dulcia gutturi meo poma suscepi ab eo.
Me in cellam introduxit, et uinum bibere iussit.
Dedit mihi caritatem, uirtutum omnium matrem.
Leua caput subleuatur, dextera caput amplexatur.
Ad hoc nisi me amaret, quis pro eo me adiuraret?
uox Ecclesie: »uox dilecti mei.« Hec, inquit,
uox, hec, quam audio, adiuratio mei dilecti est. Nisi
enim me dilexisset, nequaquam pro me ita loqueretur.

»Ecce iste ueniet.« Sed quomodo ueniet? »Saliens  in montibus.« De celis namque ueniens primum  saltum in uterum uirginis dedit  . Hic est ille lapis, qui abscissus dicitur de monte sine manibus. Sine uiri namque complexibus de uirgine Christus processit. uides igitur quod mons Maria uocetur. Dedit igitur saltum in montem, siquidem in Mariam. Dedit et alium saltum, in crucem uidelicet. Cum enim in celos ascendit, altissimos in montes saltum fecit. Montes preterea dicuntur apostoli, quos Christus saliens habitauit. Sed si tu, o homo, mons fieri cupis, erige mentem, ut a terrenis cupiditatibus 612 spes, et cor tuum exaltetur. Mox enim in te saliet, qui in montibus salire dicitur. »Transiliens colles.« uere utique colles transiliens, quoniam et sanctos sanctitate, et potentes omnes potentia transcendit: »Quis enim in nubibus equabitur  Domino?« ---»Similis est dilectus capree, hinnuloque ceruorum.« Ac si dicat: Ergo quia in montibus saliens, et colles transiliens est, capree hinnuloque ceruorum similis est. Hi enim et per montes currunt, et colles transiliunt.

»En ipse stat post parietem nostrum respiciens per fenestras, prospiciens per cancellos.« Quid uero per parietem, nisi peccatum? Hoc enim interposito, Deo coniungi non possumus. Noster autem dicitur paries, quoniam nos ipsi eum fabricauimus. De hoc autem, et per Psalmistam dicitur: »Et in Domino meo transgrediar murum .« Possumus autem per parietem et humanitatem intelligere. Per hunc namque parietem, id est in humanitate clausus a paucis cognosci potuit  . Stetit  igitur post parietem nostrum, quia humana carne tectus cum hominibus conuersatus est. Per fenestras respexit, quoniam quid nostri oculi uidere, quid aures audire, quid os loqui desideret, quid corda cogitent, penitus ipse cognouit. Prospicit autem et per cancellos, quoniam nullus in choro cantat, cuius non uideat uoluntatem. uidet monachum, uidet episcopum, uidet qui ore, qui corde psallat. Cognoscit enim qui pro amore, uel qui pro fauore cantat. »Columba mea, formosa mea, ueni. Ecce dilectus meus loquitur mihi, dicens: Surge, propera, amica mea  .« Unde Isaias: »Manda, remanda ,« inquit. Surgite apostoli, predicate doctores, nuntiate Euangelium. Columba mea sine felle, absque  amaritudine, innocens et simplex. Unde ipse ait: »Estote ergo prudentes sicut serpentes, et simplices sicut columbe .« Formosa mea super  niuem dealbata, sine macula et ruga. Surge, inquit, fac quod factura es, et ad me tandem post malitiam, et peracto officio ueni. »Iam hiems transiit, imber abiit, et recessit.« Transiit, inquit, hiems et imber, transiit tempus nebulosum, asperum et graue: »Ecce nunc tempus acceptabile, ecce nunc dies salutis .«---»Nox precessit, dies autem appropinquauit ;« omnia iam clara, omnia iam nuda et manifesta sunt  . »Flores apparuerunt in terra.« Iam flores, inquit, apparent in terra; iam decore uirtutum rutilat Ecclesia, iam spinis omnibus et tribulis euulsis, terra nostra germinat Saluatorem.

»Tempus putationis aduenit.« Hoc autem est, quod Dominus in Euangelio discipulis ait: »Leuate  oculos uestros, et uidete regiones, quia albe sunt iam ad messem .« Nunc tempus metendi, nunc tempus in unam fidem gentes colligendi, tempus est uitia resecandi. Amputate uineas, ut oriantur uue; amputate uitia, ut oriantur uirtutes. »uox turturis audita est in terra nostra.« uox, inquit, turturis uox casta, uox apostolica audita est in terra nostra: »Domini est terra, et plenitudo eius .«---»Ficus protulit grossos suos.« Quid per ficum nisi Synagoga? Hec autem protulit grossos suos; dedit primitias ficus, patriarchas uidelicet et prophetas. »uinee florentes dederunt odorem suum.« uinee florentes Ecclesie sunt: sed quare florentes, nisi quia uirtutum cultores in illis fiunt? He autem odorem dederunt, quoniam  uirtutibus et orationibus Dominum oblectant uinee  ; quia aliis sunt odor mortis in mortem, aliis autem odor uite in uitam . uersus:

Saliens in montes, transiliens colles, uenit ecce meus.
Et Sponsus, et Deus, quem paries carnis oculis humanis
Celat, ut Iudeus dicat. Non est Deus. Nonne uocem audis?
Que intima cordis penetrauit mei. Surge, ueni, ueni
Hiems enim transiit, imber omnis abiit, estas aperitur.
Et turtur auditur, ficus dedit grossos, dabit ista botros
uineeque florent, prestant et odorem.

 »Surge, amica mea.« Ne dormias, inquit, sed surge, et per fidem et dilectionem bonum operare. »Sponsa mea;« cui tante dilectionis amore coniunctus  sum, ut tuam pro te carnem sumere dignarer. »Et ueni, columba mea.« Columba, inquit, mea, felle, omnique amaritudine carens, ueni post me, sequere me, ducem non habeas nisi me. »Et in foraminibus petre,« subauditur morare; id est in mee carnis uulneribus delectare; tueque salutis hec uulnera fuisse causam agnoscas  . Moram 613 namque fecerat Thomas, nec credere uolebat; qui postea in huius lapidis uulneribus delectatus, inquit: »Dominus meus, et Deus meus .«

»In cauerna macerie.« Confirmatio est. Possumus etiam per macerie cauernam, doctorum et angelorum custodiam intelligere, ut nunc quasi infra macerias posita eorum munimine tueatur; que  prius palam, et sine munitione uitiorum impetu quatiebatur. »Ostende mihi faciem tuam .« Probetur qualis sit innouatio, et pulchritudo tua, doce alios ut te; nullum timeas preter me. »Sonet uox tua in auribus meis.« Me, inquit, predica et confitere, ut a te et ab aliis per te laus mihi, et honor debitus reddatur. »uox enim tua dulcis.«  Quam audire uolo, »et facies tua decora,« quam uidere cupio. Preparet se sponsa, et uestibus ornet, que a tanto talique sponso est conspicienda. Loquatur non fictitia, uel inhonesta, imo dulcia et suauia uerba. uox aduersus hereses: »Capite nobis uulpes paruulas, que demoliuntur uineas.« Quid per uulpes, nisi hereticos, uitia et malignos spiritus? Hec autem dum parua sunt, et in ipso sue originis  principio capienda, tenenda et destruenda sunt. Unde Psalmista: »Beatus, inquit, qui tenebit, et allidet paruulos suos ad petram .« uineam autem hanc uulpes demoliuntur, quoniam Christi Ecclesiam destruunt et dissipant.« Nam uinea »nostra floruit  .« Floruit itaque, quoniam uitiis amputatis, uirtutum candore et pulchritudine decoratur. Custodienda est igitur, ne a uulpibus uastata floribus priuetur. uersus:

Surge, amica mea; ueni, columba mea,
uulneribus in meis, tam sana delecteris.
Tu pulchra uidearis, tu sapiens loquaris.
Nam uox tua canora, et facies decora
Iam uulpes capiantur, uitia destruantur
Ne uinearum flores pereant, et odores.

 uox Ecclesie sic: »Dilectus meus mihi, et ego illi.« Dilectus, inquit, meus mihi auxilium prestat, et uirtutem. Ego autem illi seruio, et per omnia  obedio. »Qui pascitur inter lilia.« Idem est qui inter multos candidos et floridos sanctorum et uirginum choros letatur et habitat. In floribus enim delectantur uirgines. Denique ut in peccatoribus spine, ita et in sanctis lilia pullulant. Pascitur igitur inter lilia, siquidem in sanctis habitat.

»Donec aspiret dies, et inclinentur umbre.« Unde ipse ait: »Ecce ego uobiscum sum omnibus diebus, usque ad consummationem seculi .« Dies enim tunc aspirabit, quando sol iustitie orietur sanctis, et illa incipiet, que nunquam finem habebit. De qua dicitur: »Quia melior est dies una in atriis tuis super millia .« Umbre uero inclinabuntur; quia uite huius cessantibus aduersis, cum satellitibus suis tenebrarum  princeps in infernum precipitabitur. »Reuertere.« Celos, inquit, ascendisti, prelioque peracto ad Patrem rediisti. Sed reuertere inspice terras, tuorumque preces exaudi. »Similis esto, dilecte mi, capree,« que super montes appetit, »aut hinnulo ceruorum,« qui et umbram desiderat, et matrem frequenter reuisere studet, et persequentium oculis sese ultro representat. Similis igitur est capree celos ascendens; hinnulo uero matrem reuisitans in sanctis, qui uitiorum estu minime exuruntur; habitans, atque iterum in secundo aduentu Iudeorum sese oculis representans: »uidebunt, in quem compunxerunt .«---»Super montes Bether  ,« subauditur in quibus habitas. Bether namque domus Dei interpretatur. Stent igitur  sancti Bether; siquidem est domus Dei. Dicitur autem domus Bether, a quibusdam domus consurgens, uel domus uigiliarum. Sancti autem et de uirtute in uirtutem semper ad altiora consurgunt, et eum quasi furem in nocte uenturum uigilantes exspectant.



CAPUT III.

uox Ecclesie: »In lectulo meo per noctes exquisiui quem diligit anima mea, quesiui, et non inueni.« Olim, inquit Ecclesia, in lectulo meo, in corde et perscrutationis otio quesiui Dominum meum, sponsum meum, quem plus omnibus diligit anima mea. Sed per noctes, sine fide, in tenebris, in humana sapientia, mentis cecitate. Ideoque non inueni. Hoc enim heretici, hoc philosophi quesierunt; sed in nocte querentes suaque in sapientia  confidentes, non inuenerunt  . Unde ipse Dominus ait: »Confiteor tibi, Pater, Domine celi et terre, quia abscondisti hec a sapientibus, et prudentibus,  et reuelasti ea paruulis .« ---»Surgam, et circuibo ciuitatem.« Surgam, inquit Ecclesia. Sed que Ecclesia? Ecclesia gentium, populus qui sedebat in tenebris, somnoque deditus, qui nondum dixerat: »Deus Deus meus, ad te de luce uigilo .« Surgam, inquit, non amplius dormiam, 614 circuibo ciuitatem, id est sanctorum, apostolorumque congregationem; ut me de Deo ea doceant que per me scire nequiui. »Per uicos et plateas, omnibusque in locis queram quem diligit anima mea, quesiui eum, et non inueni.« Hoc autem per noctem, hoc in lectulo meo. Queram igitur in die, quatenus eum inueniam »Inuenerunt me uigiles, qui circumeunt ciuitatem.« Surrexi, inquit, et predictam ciuitatem circuiui.  Dum autem hoc facerem, me uigiles inuenerunt, qui custodiunt ciuitatem. Ciuitas Ecclesia, uigiles autem apostoli sunt. Hi autem eos inueniunt, qui Deum fide et baptismate querunt. In hoc enim custodum cura circumdatur, que non ipsa eos. uerum etiam ipsi eam inuenisse dicuntur. His autem inuentis, dixi : »Num quem diligit anima mea, uidistis?« Hoc autem tale est ac si diceret: uos qui Dei cognitionem habetis, Deum ipsum, ueritatisque uiam mihi monstrate. »Paululum cum pertransissem eos, inueni quem diligit anima.« Cum, inquit, audiendo et intelligendo eos pertransissem, cumque eorum monita et predicationem transcurrerem , inueni per eorum demonstrationem  quem diligit anima mea. »Tenui illum, nec dimittam  .« Inueni, inquit, et dulciter eum amplexata sum. »Tenui.« Quomodo? mente, et operatione, et fide perfecta: »nec dimittam,« sed ardentissimo amore ei inherebo. »Donec introducam eum in domum matris mee  ,« id est in huius fictilis uasis habitaculum, quod ipse manibus suis, genitrice terra, plasmauit. Sancti enim Dei sunt habitaculum. Unde ipse ait: »Inhabitabo in illis et inambulabo inter eos .«---»Et in cubiculum genitricis mee.« Id est in secretarium cordis mei. Possumus autem et per hanc matrem Synagogam intelligere, a cuius domo Christus exiuit, ex quo dixit: »Relinquetur uobis domus uestra deserta «  ---»Cum autem plenitudo gentium introierit, tunc Isrel saluus fiet ;« tunc in sue genitricis domum Ecclesiam introducet. »Dilectus meus mihi, et ego illi.« Non equidem moratur uel hic, uel ibi, sed habitat cum sanctis, donec et dies aspiret, et umbrarum ueniant fines.

uersus:

Cui: Capree, dixi, similis esto,
Aut super montes Bether paruulo ceruo,
 In lectulo per noctes eum quesiui;
Sed quoniam per noctes non reperiui,
Surrexi circuire ciuitatem.
Per uicos et plateas dum remearem,
Me uigiles portarum reperierunt.
Ubi esset dilectus, mihi dixerunt.
Inueni ergo illum, neque dimittam
Donec in genitricis lectulum mittam,
Id est in huius uasis materiam secretam
Siue Iudeorum plebem postremam.

Sponsus ad fideles animas: »Adiuro uos, filie Ierusalem per capreas, ceruosque camporum,« et reliqua. Per capreas, inquit, et ceruos, per apostolos et doctores, per uirtutem et fidem, et bonam operationem, quibus et ad celum et ad promissum brauium  curritis, et serpentum uenena superatis; uos filie Ierusalem, uos que Dei cognitionem habetis, adiuro et deprecor, ut dilectam meam, sponsam meam non excitetis, nec ab eo in quo delectatur opere separetis. Alius enim in ieiunio delectatur, alius in uigiliis, alius in eleemosynis faciendis, alius in ecclesiis construendis. Hos a tanto somno, ab hac delectatione, ab hoc sui animi proposito seiungere magnum est peccatum. Diuerse namque sunt gratie, diuerse sunt uoluntates, diuerse sunt et operationes quibus Domino seruire possumus. Unusquisque ergo in suo sensu abundet. Synagoga de Ecclesia: »Que est ista, que ascendit per desertum.« Que, inquit, qualis, quam pulchra, quam admirabilis est ista, que ad me de uirtute in uirtutem properando  conscendit? Cuius, inquam, uirtutis et audacie est, que ad me per desertum uenit? Per desertum namque, et per huius seculi aduersa, non latronum insidias, non tyrannorum gladios, non leonum dentes, non Iudeorum et hereticorum sophismata timens, ad Dominum Ecclesia pertransiuit. Sed quomodo transiuit? »Sicut uirgula fumi facti ex aromatibus, myrrhe uidelicet, et thuris, et uniuersi pulueris pigmentarii.« Ac si dicat: Sic inhuius aduentu delector, quasi in omnium pigmentorum odore et suauitate. Per myrrham et thus, que hic nominantur, carnis mortificationem et sanctorum orationes intelligimus.

uersus:

Que est ista per desertum,
 Cum celum est apertum,
Que ascendit quasi fumus,
Quam non aggrauauit humus.
Per desertum sic transiuit,
Arctam uiam reperiuit,
Sed transiuit per desertum
Gratum baiulans pigmentum.

uox Ecclesie: »En lectulum Salomonis sexaginta fortes ambiunt ex fortissimis Isrel.«  Salomon namque pacificus interpretatur. »Ipse autem est pax nostra, qui fecit utraque unum « Lectulum igitur Salomonis 615 Ecclesiam intelligimus  , quam sibi pio amore Christus sociauit, non habentem maculam neque rugam. De qua per Prophetam ait: »Hec requies mea in seculum seculi; hic habitabo, quoniam elegi eam .« Hanc autem sexaginta fortes ambiunt, hanc apostoli et doctores custodiunt, ne forte Iudei, heretici, et pseudoapostoli uerbum Dei adulterantes Salomonis lectum, sanctorumque conscientiam deturpent. Sed quare sexaginta esse dicuntur, nisi quia sexagenarius numerus ex senario et denario conficitur? Sexies namque decem, uel decies sex sexaginta faciunt. Et  quoniam sex diebus opus suum peregit Deus, merito per sex, operum perfectionem intelligimus. Per decem autem, legalia decem precepta signamus. Qui igitur lectulum Salomonis, id est sanctam Ecclesiam custodiunt, et in operibus quidem perfecti, et legis documentis, et institutionibus sapientes esse debent. Hi autem non solum fortes, uerum etiam ex fortissimis Isrel esse dicuntur, quoniam Ecclesie doctores ceteris fortiores esse oportet. »Omnes tenentes gladios.« Unde et Psalmista: »Et gladii ancipites in manibus eorum .« Et Apostolus: »Et gladium spiritus, quod est uerbum Dei .« Teneant igitur episcopi gladios, quibus et uitia destruant, et Ecclesiam defendant. »Et ad bella doctissimi.« Unde est illud: »Benedictus  Dominus Deus meus, qui docet manus meas ad prelium, et digitos meos ad bellum .« Doctissimi namque in prelio sunt, quoniam patiendo, non se ipsos defendendo, in humilitate et patientia uicerunt. »Uniuscuiusque ensis super femur suum.« Super femur namque enses habent, qui impetus libidinis castitatis freno repellunt. Unde Apostolus: »Castigo, inquit, corpus meum, et in seruitutem redigo .«---»Propter timores nocturnos.« Armati, inquit, sunt doctores, et gladiis accincti, ne heretici et maligni spiritus in nocte dolo et occulte Salomonis lectum inuadant, id est sanctam Ecclesiam. Ecclesia. »Ferculum fecit sibi rex Salomon de lignis Libani.« Quid per ferculum, nisi Ecclesiam? Hoc autem ferculum, hoc refectorium.  hanc sacre epulationis domum de lignis Libani fecit Dominus, quoniam nullus in Ecclesia habitat, qui baptismatis aqua non sit candidatus. Libanus enim candidatio interpretatur  . De hoc autem ferculo in Psalmis dicitur: »In loco pascue ibi me collocauit.  .« In hoc autem ferculo qui resident, uestes nuptiales habere oportet. Hic autem carnem suam nobis ad manducandum Christus apposuit. Hic panem uiuum, hic agnum prefiguratum, taurumque saginatum comedimus, hic calicem Noui Testamenti potamus, hic diuino et dulcissimo uino inebriamur. De Christo dicit: »Columnas eius fecit argenteas.« Quid per columnas nisi apostolos et doctores; sed quare columne, nisi quia totius Ecclesie sunt sustentamenta? De his in Psalmis dicitur: »Ego confirmaui columnas eius .« Cur autem argentee, nisi quia simplicitatis, modestie, et sobrietatis affectione pallent? Hi sunt ille penne columne, que deargentate esse dicuntur: »Reclinatorium aureum.« Mensam, inquit,  et reclinatorium aureum fecit, quoniam Nouum et uetus Testamentum sapientie luce prefulgent. De hac autem mensa dicitur: »Parasti in conspectu meo mensam .« Accedamus igitur ad hanc auream mensam, ut diuinis et spiritualibus dapibus reficiamur. »Ascensum purpureum. »Nullus enim huius mense cibos comedit, nisi per purpuream uiam ascendat. Non enim Iudei huius cibum capiunt, quoniam ascensum purpureum non nouerunt. De quibus dicitur: »Fiat mensa eorum coram ipsis in laqueum .« uia namque purpurea est, quam Christus proprio sanguine cruentauit. Possumus autem per reclinatorium celestem illam beatitudinem intelligere. Hec autem aurea dicitur, quia omnibus pretiosior est; cuius  quies eterna, cuius ascensus purpureus. Nemo illuc ascendit, nisi Christi morte redemptus eius sanguine deducatur. Martyres quoque per uiam purpuream se se illuc ascendisse gratulantur.

»Media caritate constrauit propter filias Ierusalem.« Quomodo autem media caritate nos constrauit et cooperuit, nisi quia communi dilectione omnes redemit? Hoc autem propter animas simplices, que in infernales tenebras mergebantur  . Constrauit et media caritate, quia pro uniuersali salute crucifixus, salutem in medio terre operatus est. uox Ecclesie de Christo dicit: »Egredimini et uidete, filie Sion, regem Salomonem.« Egredimini, inquit, filie Sion, extra portam; exite,  filie Ierusalem, et uidete regem uestrum, uidete Salomonem, uidete Christum uere pacificum. »In diademate quomodo coronauit eum mater sua.« Hec autem mater Synagoga intelligitur, quoniam ex Iudaica 616 gente secundum carnem natus est Dominus. Hec autem filium suum, dominum suum,  regem suum coronauit, spineamque coronam super caput eius imposuit  . Quando? »In die sponsionis eius.« Id est in die quo Christus nuptias fecit, et Ecclesiam Patris desponsauit, ipsiusque de latere dormientis coniugem fabricauit. Namque sicut de dormiente Adam, una costa subtracta, facta est Eua, ita de Christo dormiente, latere lancea perforato, facta est Ecclesia. »Et in die letitie cordis eius  .« O mira pietas! moriens letabatur, de morte gratulabatur; quoniam sic se mundum redimere, et patriarchas et prophetas liberare a morte sciebat. Quamuis enim caro tristaretur, cor tamen, et diuinitas letabatur.

uersus.

En lectulum Salomonis ambiunt fortissimi,
 Omnes gladios tenentes in bello doctissimi
Propter timores nocturnos sunt accincti gladiis,
Quibus suis sunt tutamen, et timor extraneis.
Ferculum rex Salomon fecit de lignis Libani,
Cuius utique columne uos estis apostoli.
Reclinatorium ibi fabricauit aureum
Sanguine proprio fecit ascensum purpureum.
Filie Sion, quid statis, foras egredimini?
Regem uestrum coronatum spinis intuemini.
Tu tamen, uirgo Maria, coronasti Filium;
Quia carnem de te sumens ponitur in medium.
Quem chorus apostolorum, confessorum, uirginum,
Sio circumdat, ut corona prudentium militum.



CAPUT Iu.

uox Christi: »Quam pulchra es, amica mea, quam  pulchra es  !« Cur autem bis dixit quam pulchra es, nisi quia in opere et sermone, interius et exterius, in anima et corpore pulchra est? »Oculi tui columbarum,« id est intellectus, ratio, intuitus tuus simplex est et acutus, non ira confusus, non furoris sanguine perturbatus, non in superbiam elatus. »Absque eo quod intrinsecus latet.« Multa inquit, de te dici possunt. Laudabilis es in uirtute, in constantia, in sapientia. Magnum est quod uidetur, maximum est quod latet. Magna in te fulget operatio, magna in celesti secretario tibi seruatur retributio. Magnus est labor, sed maxima spes. Possumus etiam et per oculos prophetas intelligere, qui ea que futura erant multo ante preuiderant. Hi columbe dicuntur,  quoniam in humilitate et simplicitate cordis Domino seruierunt. »Capilli tui sicut greges caprarum.« Per capillos eos intelligimus, qui ab Adam usque ad Christum fidem seruauerunt. Capillis namque nulla pars  superius est. Merito ergo capilli isti dicuntur; siquidem secundum tempus totius Ecclesie sunt superiores. Sed quare gregi caprarum assimilantur, nisi quia carnaliter uiuebant, et luxurie carnisque uoluptatibus seruiebant? His enim dictum fuerat: »Crescite, et multiplicamini .« Ex talibus autem Dauid et Salomon fuisse probantur, quorum concubinarum non erat numerus. Sola igitur fide isti saluantur. Hi sunt, qui per fidem uicerunt regna. »Que ascenderunt a monte Galaad.« Galaad namque aceruus testimonii interpretatur. Ascenderunt igitur de monte Galaad, quia legis et prophetarum testimonia obseruantes celorum regna scandere meruerunt. »Dentes tui sicut greges tonsarum ouium.« Dentes apostoli. Sed quare dentes, nisi quia prophetarum  et legis grauiores sententias ruminantes et exponentes, Ecclesiam pascunt et nutriunt? Cur autem greges tonsarum ouium, nisi quia secularibus omnibus uenditis, et pauperibus attributis, nudi, tonsi, uitiis exspoliati in innocentia et simplicitate Domino seruierunt? »Que ascenderunt de lauacro.« De lauacro quidem ascenderunt, quoniam baptismatis aqua mundati, uitiisque omnibus expulsis, ad summum fidei et doctrine, et ad celos sublimati sunt. »Omnes gemellis fetibus.« Gemellos quidem fetus habent, quoniam inter medios cleros dormientes Nouum et uetus predicant Testamentum. Possumus autem et per gemellos fetus doctrinam et operationem intelligere, siue etiam carnis et anime castitatem, uel Dei et proximi dilectionem  . »Et sterilis non  est« inter 617 eas, quoniam multiplici semine fructificant.

»Sicut uitta coccinea labia tua.« Quid per labia, nisi episcopos, et sacerdotes, ceterosque, qui Deum assidue laudant et benedicunt? Hi autem uitta coccinea esse dicuntur. Sed quare uitta? Quia quasi multos capillos, ita multos fideles in una fide ligant; siue quia multas uirtutes, multasque sententias simul adunant; siue etiam quia cordis sui cogitationes comprimunt, ne uento uanitatis per inania rapiantur. Cur autem coccinee? Quia et igne sancti Spiritus accensi sunt, et Christi predicant passionem. Coccus ignis, uel sanguinis speciem habet. »Et eloquium tuum dulce.« Dulcia quidem sunt sanctorum eloquia, et auditu suauia. Unde et illud:  »Quam dulcia faucibus meis eloquia tua, super mel ori meo!« ---»Sicut fragmen mali Punici, ita gene tue.« Gene namque  Dei martyres intelliguntur, qui coram et in faciem Christum confidentes pro eo mortui sunt  . Hi autem fragmen mali punici esse dicuntur, quoniam proprio sanguine cruentati sunt. Gene igitur dicuntur, quia et de peccatis erubescunt; fragmen autem, quoniam pro Christi nomine trucidantur et franguntur; mali uero punici propter sanguinis effusionem. »Absque eo, quod intrinsecus latet.« Pulchre, inquit, sunt gene, rosea est facies, uirginalis et pudicus est uultus; multo tamen laudabiliora sunt, que nondum apparent, que in corde latent, que in celesti thesauro tibi reseruantur. »Sicut turris Dauid collum tuum.« Per collum Ecclesie doctores intelligimus. Per collum namque transit cibus, quo uenter reficitur et saturatur; per collum  quoque exeunt uerba, omnisque doctrine documenta; collum denique sustinet scutum, quo totum tegitur corpus. Doctores autem Ecclesiam nutriunt, docent, muniunt et defendunt. Preterea cum Ecclesia Christum coniungunt, sicut collum cum capite corpus. Hi autem sic totam defendunt Ecclesiam, sicut turris Dauid totam quondam defendebat Ierusalem.

»Que edificata est cum propugnaculis suis.« Sic autem et doctores propugnacula habent, sapientiam uidelicet et uirtutem, que nulla possunt machina expugnari, nullisque inimicorum instrumentis destrui. »Mille clypei pendent ex ea  .« Mille namque clypei pendent a doctoribus, quoniam per innumerabiles sententias et argumentationes ab eis  defluentes, Ecclesiam protegunt. »Omnis armatura fortium.« Nihil enim in ea uinci, uel frangi potest. »Duo ubera tua sicut duo hinnulli capree gemelli.« Una enim caprea, una est Ecclesia, cuius uisus acutus, cuius pedes agiles, cuius uoluntas altiora petit, cuius cursus celos ascendit; duo habet ubera, quia duo sunt gemelli. Duo namque ubera duo Testamenta sunt. Duo uero gemelli duos populos designant: Iudaicum uidelicet et gentilem. Hi autem gemelli dicuntur, quoniam et gemini sunt, et geminam caritatem obseruant. »Qui pascuntur in liliis, donec aspiret dies, et inclinentur umbre.« In liliis quidem pascuntur, qui in suauibus et odoriferis Scripturarum sententiis delectantur. »Donec  aspiret dies;« illa scilicet de qua dicitur: Quia »melior est dies una in atriis tuis, super millia .«---»Et inclinentur umbre.« fugiatque caligo, et tenebrarum omnium princeps cum tota militia sua in infernum precipitetur. Sponsus  de sponsa dicit: »uadam ad montem myrrhe.« uadam, inquit, Dominus ad montem myrrhe, uisitabo terras, carnem suscipiam. Mons namque myrrhe caro est, quam assumpsit. Hic autem est ille mons, qui tantum creuit, ut totam terram compleret. Myrrhe autem ideo dicitur, quia corruptionem non uidit; iuxta illud: »Nec dabis sanctum tuum uidere corruptionem .« Possumus autem et per hunc montem Ecclesiam intelligere, que carnem suam cum uitiis et concupiscentiis mortificans, in amaritudine semper moratur.

»Et ad collem thuris,« id est ad eos, quorum orationes me oblectant, sicut suauis odor thuris. »Tota pulchra es, amica mea, et macula non est in te  .« Tota namque pulchra est, quia neque  maculam, neque rugam habet. Sponsus ad sponsam: »ueni de Libano, sponsa mea, ueni de Libano, ueni.« In Libano, inquit, es, dealbata es in uirtutibus, florum sanctitate nites; nichil tenebrosum, nichil nigrum, nichil obscurum in te esse conspicitur. ueni igitur ad me, et que semper pulchritudinem dilexisti, sicut sol in regno meo fulgeas in eternum  . Ter autem dixit »ueni,« quia tria sunt, sine quibus non ad eum uenitur; id est fides, spes, et caritas; 618 siue quia cogitatione, locutione, operatione Domino seruit. Cur autem sponsa uocetur, superius dictum est: »Coronaberis de capite Amana.« Amanus namque mons est Cilicie, qui et Taurus appellatur.

»De uertice Sanir et Hermon.« Hi autem montes  in Iudea sunt. In his autem leones et pardi habitant, sicut sequentia manifestant. »De cubilibus leonum, de montibus pardorum.« Per hos autem montes, illos intelligimus, in quibus uitiorum exercitus, leones, et pardi, et ipsi maligni spiritus inhabitant. His autem deuictis et expulsis, coronatur Ecclesia: »Nemo enim coronabitur, nisi qui legitime certauerit .« Coronatur igitur de supradictorum montium capite, quia diabolo deuicto, qui illorum caput et dominus est, pro tanto certamine premium suscipit, et coronam. »uulnerasti cor meum soror, mea sponsa.« Soror quidem, quia eiusdem patris filia est. Unde Apostolus ait: »Si autem filii et heredes; heredes quidem  Dei, coheredes autem Christi .« Sponsa uero, quia carnem nostram sumens de uirginali utero Christus processit. Hec autem soror et coniux sponsi sui cor uulnerauit, amore scilicet, mortisque timore. »In uno oculorum tuorum.«  Multos namque oculos habet Ecclesia, plena est oculis ante et retro, undique uidet, undique latronum propellit insidias; unum tantum oculum splendidissimum habet; una Trinitatis fide illuminatur, sine qua Deo nullus placebit. Hunc autem oculum qui non habent, ceci sunt, et in tenebris ambulant  . Unde Apostolus: »Cecitas, inquit, ex parte contigit in Isrel .«---»Et in uno crine colli tui.« Confirmatio est. Multi namque crines multa doctorum exempla et sententie sunt. Sed quare crines, nisi quia subtiles et prolixi sunt? Unus autem crinis, una est sententia, que apud omnes eadem est, in qua Christianorum nullus dissidet, quam apostoli predicauerunt, et pro qua martyres sanguinem fuderunt, quam sancti Patres  confirmauerunt. »Quam pulchre sunt mamme tue, soror mea sponsa!« Pulchre sunt mamme, pulchri sunt et filii. Synagoge namque mamme pulchre non sunt, quoniam nigro lacte, sordidissima fece, et erroris intelligentia filios nutriuit.

»Pulchriora sunt ubera tua uino.« Metonymia est. Ecce uino lac comparatur, quod utique candidius et suauius est. Natos suos lactat Ecclesia, adulterinos suos inebriat Synagoga. Hi autem sapienter educati, celeriter crescunt; illi uero sicut ebrii, sensum amittunt. De quibus ipse Dominus ait: »Et in me psallebant, qui bibebant uinum .« ---»Et odor unguentorum tuorum,« id est uirtutum, sermonum et gratiarum. Hec enim omnia unguentum  dicuntur, quia et suauia sunt, et omnium infirmitatum languores sanant. »Super omnia aromata,« id est pre cunctis Iudeorum sacrificiis. »Fauus distillans labia tua.« Fauus enim mel est in cera, per quem spiritualis intelligentia significatur in littera. Fauum distillant labia Ecclesie, id est dulcia et suauia uerba. »Mel et lac sub lingua tua.« Quibus omne genus hominum delectatur. Possumus autem et per mel, quod de rore celi conficitur, spiritualem et altiorem doctrinam intelligere; de qua Apostolus ait: »Sapientiam loquimur inter perfectos ;« per lac uero mediocrem; unde ipse ait: »Lac uobis potum dedi, non escam .«---»Et odor uestimentorum tuorum sicut odor thuris.« Habet enim Ecclesia uestimentum,  quod ipsa suis duxit et texuit manibus; uirtutibus enim uirtutes coniungens, operibusque bonis bona opera connectens, admirabilem sibi composuit uestem; in qua non minus delectatur sponsus quam in multo suauissimo thuris odore. »Hortus conclusus  est soror mea sponsa  .« Hortus quidem uocatur, quia quasi diuersa florum et arborum genera, ita diuersi sanctorum et fidelium ordines in ea continentur. Ibi sancti apostoli, confessores et martyres, uirgines et uidue. Conclusus autem, quoniam uirtutum et angelorum munita presidiis  . Nulla uitiis patet porta, per quam latrones, et hostes subintrent, qui furentur, et rapiant bona. »Hortus conclusus, et fons signatus.« Fons quidem baptismatis est in Ecclesia, quo et uitiorum sordes auferuntur, et anime et corporis macule purgantur. Est autem fons uiuus in horto isto, cuius aquam qui bibit, non sitiet ultra. De hoc autem fonte dicitur: »Sitiuit anima mea ad Deum fontem uiuum .« Sed cur signatus, nisi quia in Trinitatis  nomine sanctificatur et benedicitur? Signatus est fons, cognoscitur aqua, ad hanc sancti currunt, hanc et uitia, et maligni spiritus fugiunt. Hoc enim signo fons iste ab aliis discernitur, quoniam que iste fecit, alii facere nequeunt. »Emissiones tue paradisus malorum 619 punicorum, cum pomorum fructibus.«  Quem hortum superius dixit, paradisum hic appellat; quoniam paradisus est hortus deliciarum. uocatur igitur Ecclesia paradisus, quoniam omnium deliciarum copiis repleta est. Hic enim est lignum scientie boni et mali, Nouum uidelicet et uetus Testamentum, que et mala deuitare, et bona nos facere docent. Habemus et lignum uetitum; id est Christum, qui est panis uiuus, qui de celo descendit. Quatuor paradisi flumina, quatuor sunt  Euangelia. Sed que sunt eius emissiones, que sunt munera, que sunt poma, qui sunt flores, quos hic hortus malorum punicorum fructus Domino mittit? Mala, inquit, punica mittit, multosque martyres Domino mandat. Mala namque punica uos estis apostoli, qui pro Christi nomine sanguinem fudistis. »Cum pomorum fructibus;« non solum, inquit, martyres mittit, sed cum aliorum pomorum fructibus, cum uirginibus et confessoribus mala punica presentat. »Cypri cum nardo. Nardus et crocus, fistula et cinnamomum, cum uniuersis lignis Libani, myrrha et ale cum omnibus primis unguentis,« subauditur, sunt in hoc horto. In his autem intelligimus, quoniam omnium aromatum genera in sancta Ecclesia uersantur. Per cyprum namque quo  regium paratur unguentum, et per nardum, qui suauissimi magnique odoris est, omnes gratie Spiritus sancti intelligi possunt, que et suauitate et odore omnibus preferuntur. Cyprus namque cum nardo ponitur, quoniam qui diuino et regio unguento unguntur,  magnus et suauissimus odor Deo sunt. Unde Apostolus, »Christi, inquit, bonus odor sumus Deo .« Per crocum namque, fistulam et cinnamomum, que breuia sunt, nec altius crescunt, simplices et humiles intelligimus, quos, quamuis uulgo homines non uenerentur, magne tamen uirtutis et sanctitatis sunt. In his autem persona est humilis, sed uirtus excelsa. »Cum uniuersis lignis Libani.« Per hec autem apostolos et prophetas intelligas, qui altitudine, robore et pulchritudine ceteris presunt; siquidem ligna Libani magne sunt altitudinis. Myrrha uero et ale, que putredini, uermibusque resistunt, castitatem et alias uirtutes significant, que a uitiorum contactu et animam et corpus seruant illesa. »Cum omnibus primis« et maximis  »unguentis,« per que fides, spes et caritas designari possunt, que in secula seculorum detinent principatum. »Fons hortorum, puteus aquarum uiuentium.« Hic, inquit, est fons hortorum, hic sunt apostoli et doctores, hic est illa aqua, qua totus irrigatur mundus. Multi enim horti multe sunt Ecclesie. En puteus uiuentium aquarum, en profunditas Scripturarum. Una enim est doctrina apostolorum, mortuusque error hereticorum: hanc aquam qui bibunt, non moriuntur; illam qui bibunt, uiuere nequeunt. Illi tamen de fonte bibunt, qui Scripturarum superficiem summis tenus labiis delibant. De puteo non sumunt profundiores aquas, id est difficiliores sententias non hauriunt. »Que fluunt impetu de Libano.« Impetu, inquit, magna scilicet  constantia, uirtute, et affluentia he aque fluunt. Sed unde fluunt? de impetu, de Libano, de monte candidato. Libanus enim, ut dictum sepe est, candidatio interpretatur. Christus gratias conuocat. »Surge, aquilo, et ueni, auster, perfla hortum meum, et fluant aromata illius.« Dixit superius hortum, dixit arbores et poma, dixit fontem et puteum, quibus irrigatur; nunc autem precipit uentis ut surgant, hortum perflent, aromata uentilent, quatenus sibi odor reddatur suauior. uenti enim in Christi hortum insurgebant, quando tyrannorum impetus et furor Ecclesiam persequendo sanctos trucidabant. Tunc enim aromata fluebant, tunc martyrum constantia et uirtutes redolebant, tunc suauissimus  odor rationabilis holocausti, et puri sacrificii ante Domini conspectum ferebatur  . Possumus tamen per aquilonem, qui asper uentus et frigidus est, tyrannorum crudelitatem intelligere. Per austrum uero, qui serenus est, fallacie blandimenta designantur; unde dicitur: »Inimici eius terram lingent .«

uersus:

Diximus Ecclesiam
Sponsam Regis regiam,
 Cuius estis oculi, uos prophete,
uos dentes fortissimi, Petre et Paule,
Qui eam reficitis assuete.
Gene semper rubee
Martyres sunt utique.
Imperfecti quilibet sunt capilli,
Et minoris meriti imbecilli,
Quia sunt instabiles sicut illi.
Collum ferens clypeos
Dicimus episcopos,
Qui defendunt fortiter suas oues:
Persequentes uitia, et leones,
Serpentinas furias, et dracones.
Hortus est tutissimus
Sanctorum sanctissimus,
 Qui non caret liliis neque rosis;
Nec priuantur arbores suis pomis.
Ibi fons dulcissimus est saporis,
Hunc uentorum flamina,
620 Tyrannorum agmina
Perturbant et uentilant cum furore;
Celum petunt martyres cum honore;
Delectatur Dominus in odore.



CAPUT u.

Ecclesia de Christo dicit: »ueniat dilectus meus in hortum suum.« ueniat, inquit, dilectus meus, sponsus meus, amicus meus in hortum suum, in Ecclesiam suam, in sanctorum congregationem. Ad quid? »Ut comedat fructum pomorum suorum.« Comedat, inquit, fructum pomerum, recipiat manipulum,  obsequium, et bona opera sanctorum. Mitia sunt poma, quatiuntur arbores, occiduntur martyres. Iubeat igitur Dominus, ut eorum anime in celesti thesauro, et in sinu Abrahe congregentur. Christus dicit: »ueni in hortum meum, soror mea sponsa.« Tu me, inquit, uenire rogas; ego autem iam ueni  .

»Messui myrrham meam cum aromatibus.« Per myrrham autem martyres, castos et incorruptos intelligimus. Per aromata uero fragrantiam bonorum operum. Est autem myrrha cum aromatibus, quando concupiscentiis carnis deuictis, cum solis uirtutibus homo conuersatur. Tunc incorrupta est caro, tunc uirtutes redolent, tunc ad se sanctos uenire Dominus  iubet. Cum enim Apostolus diceret: »Cupio dissolui, et esse cum Christo ,« nonne ut sua meteretur myrrha desiderabat? »Comedi fauum meum cum melle meo.« Quanta dulcedine et delectatione sanctos suos Deus recipiat, in his uerbis declaratur. »Comedi, inquit, fauum meum cum melle meo,« recepi amorem meum, suscepi dulcissimos, nimisque dilectos amicos meos. Confirmatio. »Bibi uinum meum cum lacte meo.« uinum quidem uos estis, apostoli, qui diuino calice  inebriati omnem peritiam habuistis. Lac uero illi sunt qui mediocri et imperfecta scientia ornantur. uenit igitur Christus in hortum suum, et myrrham, quam uentus perflauerat, sanctos scilicet, quos tyrannus contristauerat, nimio secum amore deuexit. Christus ad apostolos dicit: »Comedite, amici mei, et bibite.« Apostropha ad apostolos. uos, inquit, amici mei estis; uos doctrinam fidei, et carnem meam comedite, uos sanguinem meum bibite. »Nisi enim manducaueritis meam carnem, et biberitis meum sanguinem, non habebitis uitam in uobis .« Comedite igitur panem uiuum; bibite calicem noui testamenti. »Et inebriamini, karissimi.« Qui enim hoc calice inebriatur, uera scientia inebriatur. Qui enim diuitias spernit, mortem  desiderat, sui obliuiscitur, negligit que uidet, credit que non uidet, nonne is ebrius esse uidetur? »Ego dormio, et cor meum uigilat.« Dormiuit quidem secundum carnem, quoniam mortuus est et sepultus; cor autem uigilat, quia diuinitas dormire non potest. Hoc autem etiam in persona Ecclesie sic intelligitur. Ego dormio, carne deuicta et subiugata; cor autem uigilat, anima scilicet que in bonis operibus perseuerat. Possumus autem per cor, Christi apostolos intelligere. Isti autem uigilant, isti sanctam Ecclesiam die noctuque custodiunt. Ecclesia: »uox dilecti mei pulsantis.« Audio, inquit, uocem Domini mei; pulsat enim sanctos suos, ne dormiant, hortatur ut uigilent. Stat enim ad ostium, et pulsat. Si quis aperuerit, intrabit, et cenabit cum illo.  »Aperi mihi, soror mea.« Soror quidem, quia eiusdem patris et sponsus et sponsa, filii sunt. Ille naturaliter, ista uero adoptione. »Amica mea,« pro qua mori non dubitaui, qua maior dilectio nulla est. »Columba mea,« felle, et amaritudine carens. »Immaculata mea,« que uitiis omnibus emundata sine macula es atque ruga. Aperi, inquit, mihi cor tuum, aperi mihi portam, qua et tuas, et aliorum ingrediar conscientias: »quia caput meum plenum est rore.« Confirmatio. »Et cincinni mei guttis noctium  .« Tota, inquit, nocte cucurri, pro tuo amore uigilaui. »Ecce sto ad ostium, et pulso .« Aperi mihi, soror mea. In multis quidem aduersis, in nocte, et in ipsa morte pro huius dilectione fuit  Christus. Unde et illud: »Insuper et usque ad noctem increpuerunt me renes mei .« Iniustum est igitur huic non aperire, et in cordis thalamum tantum sponsum non accipere. Spiritualiter autem ros in capite, et celestis benedictio, et Spiritus sancti gratia in eo intelligitur. De quo dictum  est: »Sicut unguentum in capite, quod descendit in barbam, barbam Aaron :« uox fidelis anime. Sponsa ad seipsam: »Exspoliaui me tunica mea, quomodo induar illa?« Merito, inquit, me immaculatam uocasti, quoniam tunicam meam exspoliaui, pristinam uitam fugi, ueterem hominem exui, mundique concupiscentias, seculi curas, et uitia repuli, quibus inuoluta et irretita eram. Immaculata sum, et te nouo homine induta, in nouitate uite ambulabo, et non amplius predicta tunica induar, non ad secularia reuertar; sed que incepi, instanter operabor. »Laui pedes meos, quomodo inquinabo illos?« Pedes, inquit, laui, et ea uitia fugaui, in quibus humana fragilitas frequentius offendit. Hec enim pars 621 corporis, quia terre  propior est, sepius coinquinatur. Sunt enim quedam peccata, sine quibus uix aliquis immunis erit, Ut elatio mentis, uana gloria, uerba otiosa et uane cogitationes. uox Ecclesie de Christo: »Dilectus meus misit manum suam super foramen  .« Dilectus, inquit, meus misit manum suam, doctrinam, et spiritum fortitudinis sue, ipsamque sue passionis commemorationem super foramen et portam cordis mei, que nunquam ei clauditur.

»Et uenter meus intremuit ad tactum illius.« Quis enim est, quem Dominus tetigit, sanctoque Spiritu inspirauit; quis ipsius passionem commemorans non contremiscat? Unde est illud. »Tange montes, et fumigabunt .« Mittit igitur Dominus manum per foramen, tangit cor nostrum;  recordatur passionis, stringitur admiratione et timore cum Dominus pro seruis, iustus pro iniustis, creator pro creatura, talia pateretur. »Surrexi, ut aperirem dilecto.« uocem, inquit, audiui, de lectulo mee delectationis, surrexi, et seculi blandimenta dereliqui. Aperui dilecto, credidi sermonibus, cor meum uitiis et errore mundaui, in quo tantus hospes habitaturus erat. Unde per Psalmistam dicitur: »In auditu auris obediuit mihi .«---»Manus mee distillauerunt myrrham.« Quid per manus nisi opera? Quid uero per myrrham, nisi incorruptionem? Distillant igitur manus myrrham, quoniam et corpus, et animam bona opera incorruptam faciunt. »Et digiti mei pleni sunt myrrha  probatissima.« Quid enim per digitos, nisi singulorum operum discretam operationem intelligimus? Ut uigilare, orare, ieiunare, et similia. Hec autem non immerito probatissima myrrha plena esse dicuntur; quoniam et carnem non sine magna retributione mortificant, et eternam preparant incorruptionem.  »Pessulum ostii mei aperui dilecto meo.« ualde, inquit, cor meum induratum erat, multis obicibus, et retinaculis obseratum erat. Sed posteaquam huius uocem audiui, et ueritatis sententias mente concepi, totam cordis intelligentiam aperui, omnia erroris obstacula dimoui, quibus quasi pessulo cor meum erat clausum  . Aperui quidem, ut eum reciperem, et quis, et qualis, et quomodo sit uerissime, perfecte et rationabiliter intelligerem. Sed frustra. Ut quid? Sequitur. »At ille declinauerat, atque transierat.« Cum enim ea que Dei sunt, homines perscrutari presumunt, ipse quidem ab eis declinat atque transit; quoniam qualiter sit, nullo modo comprehendi potest. Unde est illud: »Accedet homo ad cor altum, et exaltabitur Deus .«---»Anima mea liquefacta est, ut locutus est.« Anima, inquit, mea, que ferro et lapide durior erat, dulcissima uoce sponsi audita, liquefacta est, et quasi cera emollita, euangelicam predicationem in se scriptam recepit. Denique cum diuina precepta doctores nostros predicantes audiuimus, si forte timore et amore compuncti, oculos in lacrymas soluimus, animam liquefactam tunc habemus. Iudeorum autem anime liquefacte non sunt; quoniam eorum corda nimium indurata stilo spiritus inscribi nequeunt. Quod quidem lex eorum significauit in lapidibus deformata. »Quesiui, et non inueni illum.« Querunt namque multi Dominum, quoniam et mundum relinquere, et de necessitatibus liberari, et cum eo esse desiderant. Unde quidam ait: »Utinam disrumperes  celos, et descenderes!«  Et Apostolus: »Cupio dissolui et esse cum Christo .« Quidam tamen querunt, et non statim inueniunt. »uocaui, et non respondit mihi.« uocant enim et clamant, rogant ut de hac carne liberentur, et non exaudit eos Dominus. »Inuenerunt me custodes, qui circumeunt ciuitatem.« Ciuitas Ecclesia, custodes apostoli; custodes, inquam, apostoli et doctores, qui circum Ecclesiam uadunt, qui eam ab inimicis defendunt, »inuenerunt me. Percusserunt me,« uidelicet gladio spiritus. »uiuus est enim sermo Dei et efficax, et penetrabilior omni gladio ancipiti .«---»Et uulnerauerunt me,« timore uidelicet compunctionis, et amoris, et sententiis  Scripturarum, que quasi sagitte acutissime inimicorum fugant exercitum. »Tulerunt pallium meum mihi custodes murorum.« Meum, inquit, pallium, prauam uoluntatem et uitiorum multitudinem, qua inuoluta et cooperta eram, apostoli et doctores mihi tulerunt, et uestimento fidei, ueste candida et nuptiali me induerunt. Apostropha. »Adiuro uos, filie Ierusalem, si inueneritis dilectum meum, ut nuntietis ei, quia amore langueo.« Filie namque Ierusalem, apostolorum anime intelliguntur. He autem iam in Ierusalem  ascenderunt, et cum Domino habitant, suum desiderium inuenerunt. Ideoque Dei dilecta, scilicet Ecclesia, que adhuc in hoc mundo 622 conuersatur, eos adiurat, ut suum amorem et desiderium Deo annuntient. Testes enim sunt in celo fideles.

uersus:

Quis est hic, qui pulsat ad ostium,
Noctis rumpens somnum?
Me uocat: O uirginum pulcherrima,
Soror, coniux, gemma splendidissima
Cito surgens aperi, dulcissima:
Ego sum summi Regis Filius,
Primus, et nouissimus,
Qui de celo in has ueni tenebras,
Passus mortem et multas iniurias,
 Liberare captiuorum animas.
Mox ego dereliqui lectulum,
Cucurri ad pessulum,
Ut dilecto domus mea pateat,
Et mens mea plenissime uideat
Quem uidere maxime desiderat:
At ille iam inde transierat,
Ostium reliquerat.
Quid ergo, quid miserrima facerem?
Lacrymando sum secuta iuuenem,
Cuius manus plasmauerunt hominem.
uigiles urbis inuenerunt me,
Exspoliauerunt me,
Abstulerunt et dederunt pallium,
Cantauerunt mihi nouum canticum
 Quo in regis inducar palatium.

uox Synagoge: »Qualis est dilectus tuus ex dilecto? Qualis est dilectus tuus ex dilecto, o pulcherrima mulierum  ?« Nobilior nobilium, fortior fortium, sapientior sapientium. Qualis, inquam, est, dic qualis est, »quia sic adiurasti nos?« ut tuum ei amorem nuntiaremus. uox Ecclesie: »Dilectus meus candidus et rubicundus.« Candidus quidem, quia nulla uitiorum macula eum decolorauit. Rubicundus autem, quia proprio sanguine cruentatus est. Iuxta illud: »Quis est iste, qui uenit de Edom tinctis uestibus de Bosra?«  »Electus ex millibus,« id est ex omni multitudine angelorum et hominum. »Quis enim in nubibus  equabitur Domino?«  »Caput eius aurum optimum.« Quid per caput, nisi diuinitas? Unde Apostolus: »Hominis, inquit, caput, Christus: caput autem mulieris, uir: caput Christi, Deus .« Hoc autem caput aurum optimum dicitur, quia diuinitas rebus omnibus prefertur. Non enim factura factori, creatura Creatori equiparari potest. Due namque nature sunt in Christo, quarum altera est aurum, altera uero terra; diuinitas scilicet et humanitas. »Come eius sunt elate palmarum.« Elate namque  palmarum rami sunt productiores, semper ad altiora tendentes, uiriditatem non amittentes. Sunt igitur fidelium multitudines elate palmarum, quoniam semper ad altiora festinant, uiriditatem non amittunt, siccari et mori non possunt, et de uirtute in uirtutem crescentes, celos ascendunt. De quibus dicitur: »Iustus ut palma florebit, sicut cedrus Libani multiplicabitur .« Hi autem Christi come dicuntur, quoniam eius fidei, que omnium uirorum caput est, firmiter inherent. »Nigre quasi coruus.« Quare nigre? Quia macerantur, tribulantur, estum et multas aduersitates patiuntur. Unde superius dixit: »Nigra sum, sed formosa.«

»Oculi eius sicut columbe,« id est casti et simplices, non elati, non ira confusi. Per oculos  autem Spiritus sancti gratias intelligimus, quibus sancti illuminantur. Unde est illud: »uidi agnum, tanquam occisum, habentem cornua septem, et oculos septem, qui sunt septem spiritus Dei, missi in omnem terram .« Possumus autem et per oculos patriarchas et prophetas intelligere, quibus ipse Dominus ait: »uos estis lux mundi .«---»Super riuos aquarum  ,« subauditur, existentes. Sunt namque apostoli et doctores super aquarum riuos, quando in Scripturarum uoluminibus exercentur. »Que lacte sunt lote.« Aliter enim simplices et paruuli eas bibere non possunt. Ergo quia lacte sunt lote, et sapientes, et insipientes eis utuntur, quoniam omnis scientie  in se continent principatum. »Gene illius sunt areole aromatum consite a pigmentariis.« Gene, inquit, illius odorifere sunt, et ad uidendum suaues. Sed quid per genas, nisi eam, quam de Christo habemus, notitiam, intelligimus? Unde Apostolus ait: »Et odorem notitie sue manifestat per nos in omni loco .« Quis enim odor suauior, et delectatio maior, quam Christi notitiam habere? Sunt igitur gene Christi cognitiones, ee scilicet que de ipso apparent, et uideri et intelligi possunt; quasi aromatum collectiones, que a pigmentariis composite et ordinate sunt  . »Labia illius, labia distillantia myrrham primam.« Labia quidem erant labia Christi, quando baptismum predicando dicebat: »Oportet uos nasci denuo .«  Itemque: »Nisi quis renatus fuerit ex aqua et Spiritu sancto, non potest uidere regnum Dei ., Hec enim dum diceret, lilia odorem et pulchritudinem dabant. Myrrham autem, carnis mortificationem et totius hominis incorruptionem eius labia 623  distillabant  tunc, quando discipulos, ut fortes essent et nichil timerent, admonebat, dicens: »Nolite timere eos qui occidunt corpus, animam autem non possunt occidere .« Et: »Beati qui persecutionem patiuntur propter iustitiam .« Et: »Si me persecuti sunt, et uos persequentur .« Itemque: »Qui uult uenire post me, abneget semetipsum, et tollat crucem suam, et sequatur me .«---»Manus illius tornatiles, plene hyacinthis.« Cur tornatiles, nisi quia regulariter, facile, recto ordine cuncta disponit et operatur? Optimus est faber, docte sunt manus bene pingere, bene sculpere, optime uasa tornare nouit. Cur autem auree, nisi quia ipsius opera omnibus prestantiora sunt? Sicut  enim aurum ceteris metallis, ita Dei operatio omnibus prestat. Sed quare plene hyacinthis esse dicuntur? Hyacinthus namque lapis est erei coloris, siue etiam flos purpuream speciem habens. Manus igitur Domini plene sunt hyacinthis; siue quia ipsius operatio nos excitat ad regna celestia. »Inuisibilia enim ipsius, ut ait Apostolus, a creatura mundi per ea que facta sunt intellecta conspiciuntur ;« siue etiam propter clauorum sanguinem. Sanguis enim et purpura eiusdem coloris sunt. Sunt etiam manus Domini plene hyacinthis, quia omnia eius opera admirabili distinctione fiunt. Unde ipse ait: Quoniam »nec Salomon in omni gloria sua coopertus est, sicut unum ex istis ,« cum de liliis loqueretur. »uenter illius eburneus.«  uenter, inquit, illius, humanitas et caro, homo Christus de uirgine eburneus natus est, candidus est, et fortis, castus, eburneus uenter Marie; eburneus et Christi; uterque candidus, uterque fortis et castus.

»Distinctus sapphiris.« Sapphirus namque lapis est, sereni celi habens colorem. Erat igitur Christi uenter distinctus sapphiris; quoniam uerbum caro factum, modo celestia, ut Deus, modo humana, ut uerus homo faciebat  . Ergo quia uenter dicitur, homo et terra intelligitur; quia uero sapphirus dicitur, quem celicum colorem habere diximus, ille nimirum, qui de celo descendit, denotatur.

 »Crura illius columne marmoree.« Per crura namque uias et itinera intelligimus, et est causa pro effectu. Crura, inquit, uie et itinera illius non debilia sunt. Non arundo uento agitata; imo columne. Sed que columne? Marmoree utique, que frangi  quidem, flecti autem non possunt. Christus namque occidi potuit, a proposita uero uoluntate detorqueri non fuit facultas. »Que fundate sunt super bases aureas:« fidem nempe de his que nos docuit Deus, et sapientie firmitatem. Christi namque diuinitas humanitatem assumptam et regebat, et sustentabat. Possumus autem, et per itinera, incarnationem, passionem, resurrectionem et ascensionem denotare. Que ideo super aureas bases fundata dicuntur, quia in prouidentia et consilio Patris  ante mundi constitutionem inheserant. Unde ipse ait: »Non haberes in me potestatem, nisi desuper tibi datum fuisset .« Hoc autem tale est ac si diceret: Firmissimum mihi est fundamentum,  quod nisi se uolente me occidi non patietur. »Species eius ut Libani, electus ut cedri.« Hic enim mons omnes illius terre montes altitudine transcendit; Christi autem montis maiestas omnia complet et continet. Denique Libanus candidatio dicitur, Christus autem pre filiis hominum forma est speciosior. Est igitur species eius ut Libani, alta, et pulchra, et pre omnibus excellentior. »Electus ut cedri.« Cedrus namque arbor est que excelsa, odorifera, speciosa, imputribilis nature esse perhibetur. Hec autem omnia Christo conueniunt. »Guttur illius suauis;« id est, uerba que ab eius ore prodeunt iucunda et suauia sunt, omnique melle dulciora. Sed quid in singulis moror? »Et totus desiderabilis.« Singularia relinquam: summatim, et breuiter  omnia dicam. Quid dicam? Totus amicus meus est desiderabilis, totus est amabilis. Diligamus igitur eum non uerbis, sed opere, et ueritate, toto corde, tota mente, tota cordis intentione. »Talis est dilectus meus,« cui fideli annulo desponsata sum, nimioque amore et dilectione coniuncta; »et ipse,« et non alius, non Iudeus, non hereticus, »est amicus meus, filie Ierusalem.« uere utique amicus, quoniam propter eam sanguinem fudit, qua maior dilectio esse non potest.

uersus:

Quis interrogare qualis
   Attinet, cum non sit talis,
   Cui Pater est equalis
   Et Spiritus principalis,
      Deus et homo.
Cuius caput purum aurum,
   Lux et splendor animarum;
   Come palme sunt elate,
   Mire floribus ornate,
      Typice sancti.
Oculi non sunt elati,
   Sed columbe similati,
   Qui super riuos aquarum
   Et fluenta Scripturarum
      Semper morantur.
Eius gene sunt suaues, 624
   Nulli ad uidendum graues;
   Labia sunt pulchra nimis:
    Myrrha distillat ab illis.
      Quid super addam?
Auree sunt manus eius,
   Eburneus uenter eius,
   Hic distinctus est sapphiris,
   Ille plene sunt hyacinthis:
      Omnia nouit.
Marmoris sunt eius crura
   In stabilitate sua,
   Solida nimis et dura,
   Nullo modo ruptura:
      Credite mihi.
Sicut cedrus exaltatus,
   Ut Libanus candidatus,
Maiestate cuncta replet,
 Omnibus odorem prebet,
      Deus deorum.
Dulcia sunt eius uerba,
   uera semper et aperta;
   Igne sunt examinata
   Et a Patribus probata,
      Sicut argentum.
Talis est dilectus meus
   Et hic est amicus meus,
   Cuius explicare laudes
   Quia non ualemus omnes,
      Hic finis erit.



CAPUT uI.

»Quo abiit dilectus tuus, o pulcherrima mulierum: quo declinauit dilectus tuus, et queremus eum  tecum?« Imperfecti sunt enim qui hic loquuntur: idcirco ubi Deus sit, quo declinauerit, et quo in loco moreretur, quasi ignorantes inquirunt. »Dilectus meus descendit in hortum suum.« Quid est, inquit, quod queritis? Nonne uobis notum est quod in hortum suum dilectus meus descendit? uenit utique in hortum suum, uisitauit me sponsam et amicam suam. Denique et dixit: non te deseram, neque derelinquam. Ex quo igitur in mundum uenit, ex quo me dilectionis uinculo sibi coniunxit, mecum est et mecum habitat. Ad Patrem iuit, me non reliquit; celos ascendit, me non deseruit. Non ergo dicas, o homo, quo abiit? non dicas quo declinauit? uis eum querere mecum? Fac ut sentias mecum: operare quod ego, uigila ut ego. Duc oleum tecum, si uis ascendere mecum. Non habeo dicis; nec mecum longius ibis. uigila igitur accensis lampadibus, quatenus ei uenienti letus occurras. Cur autem Ecclesia hortus uocetur iam superius dictum est: »Ad areolam aromatis.« Ad areolam, inquit, aromatis. Per areolam intelligitur quelibet anima fidelis, que disciplina celesti exculta, et diligenter composita, ac laterum parilitate, id est quatuor uirtutibus precipuis exornata, in sanctis operationibus, multa aromata Deo incendenda excolit.

»Ut pascatur in hortis.« uis hortus fieri? dicis, uolo: munda igitur cor tuum, aufer spinas et tribulos; fac ut floreat anima tua; fac ut liliis et rosis, castitate et simplicitate, ceterisque uirtutibus uirescat.  Tunc pascetur in horto tuo, tunc ueniet ille, qui dixit: »Si quis aperuerit, intrabo, et cenabo cum illo, et ipse mecum .«---»Et lilia colligat  .« Semper enim Deus lilia colligit, semper animas sibi coniungit. Scimus enim quia fenum est populus; fenum autem baptizatur, de quo Deus lilia colligit. uouisti Deo seruire, promisisti Deo seruire in castitate et humilitate, patientia et sobrietate; hec sunt lilia, que Deo presentas; hec sunt lilia, que Dominus colligit. »Ego dilecto meo, et dilectus meus mihi.« Ego, inquit, dilecto meo seruio, et per omnia obedio, sueque in me habitationis preparo locum. Et dilectus meus mihi auxiliatur, seruitutis merita tribuit, et seipsum in me hospitem infert. »Qui pascitur inter lilia,« id est  in uirtutum odore et animarum pulchritudine delectatur. uox sponsi: »Pulchra es, amica mea, suauis et decora sicut Ierusalem.« Pulchra quidem, quoniam baptizata es. »Suauis autem et decora sicut Ierusalem.« Ierusalem namque uisio pacis interpretatur. Merito igitur sicut Ierusalem suauis Ecclesia dicitur, siquidem pacem cognoscit et uidet, pacem sequitur, et in pacem credit  . Unde scriptum est: »Et factus est in pace locus eius .« Quoniam autem superna Ierusalem filia est, idcirco eius pulchritudinem et decorem habere perhibetur; de qua Apostolus: »Illa, inquit, que sursum est, Ierusalem libera est, que est mater nostra .«---»Terribilis  ut castrorum acies ordinata.« Terribilis quidem, quia fide et spe, ceterisque uirtutibus armata, malignorum spirituum fugat insidias. Terribilis namque erat Petrus, terribilis erat et Paulus. Petrus namque Ananiam cum uxore mori precepit. Paulus autem adulterum Satane tradidit. Terribiles fuerunt et ceteri sancti, qui malignos spiritus ex obsessis corporibus exire cogebant. Sed quare ut castrorum acies ordinata esse dicitur? Castrorum namque acies ita ordinantur, ut unusquisque in suo loco positus, locum sibi creditum defendat. Sic autem et in Ecclesia. Stat episcopus ante portas, ne lupus subintret, ne rapiat oues. 625 Sed quid multa? Unusquisque in suo ordine pugnat. Pugnant doctores, pugnant continentes, pugnant et coniugati. Docti sunt in prelio,  uitia destruunt, et malignos spiritus supplantant. »Auerte oculos tuos a me, quia ipsi me a te auolare fecerunt.« Nam quoniam superius sui ostii pessulum Ecclesia aperiens, et Christum in se recipere uoluit, eiusque diuinitatis secreta nimium rimari cepit; idcirco hic dicitur: »Auerte oculos tuos a me.« Unde et Apostolus »non plus sapere, quam oportet ,« precepit. Auertamus  igitur oculos nostros; et qui de terra est, de terra loquatur: nemo quod incomprehensibile est, comprehendere conetur. »Quia ipsi me auolare fecerunt a te.« Quanto enim altius inuestigatur, tanto magis mentes hominum diuina sapientia fugit. Fugit enim Deus Arium, fugit Sabellium, fugit et multos alios hereticos, quoniam obliquis oculis eum inspiciebant, et carnali intuitu, humanaque ratione de his disputabant, que nisi diuina inspiratione scire non possunt. »Capilli tui sicut greges caprarum, que ascendunt de monte Galaad.« Capilli, inquit, tui, sententie, et cogitationes, fidelium multitudines, sicut caprarum greges, semper altiora petunt, celesti cibo saturari cupiunt. Et »quoniam omne datum optimum, et omne donum perfectum  desursum est, descendens a patre luminum ;« terrenum uictum fastidientes, de celo sibi uenientem cibum exspectant; denique et seipsos Domino sacrificant. »Que apparuerunt de monte Galaad.« Galaad namque aceruus testimonii interpretatur. Cur igitur hec duo Testamenta Galaad dicantur, euidenter apparet.« Dentes tui sunt greges »tonsarum ouium, que ascenderunt de lauacro. Omnes gemellis fetibus, et sterilis non est in eis. Sicut cortex mali punici, sic gene tue absque oculis tuis.« Laudat Dominus sponsam suam, et eisdem uerbis laudat, quibus et superius; nichilque aliud in ea reprehendit, nisi quia eum intuetur, suisque oculis ea cernere persequitur, que humanus uisus uidere non potest. Ideoque reclamat.

 »Auerte oculos tuos a me.« Non me quasi localem, quasi mensuralem, quasi alicuius forme statuam intuearis. Aeternus sum, immensus, incomprehensibilis. »Non uidebit me homo, et uiuet .«---»Sexaginta sunt regine.« Quid per reginas, nisi apostolos et doctores, qui alios regunt et docent  ? Sed quare sexaginta? Sexagenarius enim numerus ex senario et denario conficitur. Sexies namque decem uel decies sex sexaginta faciunt. Et quoniam sex diebus opus suum peregit Deus, non immerito per sex, operum perfectionem intelligimus; per decem autem, legalia decem precepta signamus. Sic igitur Christi regine sexaginta sunt; quoniam in Ecclesia rectores, et in  operibus quidem perfecti, et in legis institutionibus sapientes inueniuntur. »Octoginta concubine.« Concubine autem illi intelliguntur, qui sub amicitie uultu amici domum dissipant, bona distrahunt, legitimeque uxoris thalamum dolose subintrant, et auidissime uiolant. Sed quare octoginta? Hic enim numerus ex octo fit, atque decem: octo, enim decem, uel decies octo, octoginta faciunt. Predicant  igitur et isti, legalia decem precepta, sed non ex caritate, ut non ea que predicant faciant. Hi enim sunt, de quibus dicitur: »Alligant enim onera grauia et importabilia, et imponunt in humeros hominum, digito autem suo nolunt ea mouere .« Hi sunt qui adulterant uerbum Dei. Isti autem in sex diebus non inueniuntur, quoniam otio dediti in bonis operibus non exercentur. At uero nec sabbatismum, nec requiem habebunt, siquidem diem septimum transierunt. uenient autem ad octauum, in quo fiet resurrectio. »Omnes enim, siue boni siue mali, stabimus ante tribunal Christi .« De hac autem octaua dicitur: »Cur timebo in die mala, iniquitas calcanei mei circumdabit me ;« id est in  die qua mali eterna ingredientur. Sunt igitur octoginta concubine, quoniam multi legem predicant, qui octaua die in iudicio damnabuntur. Damnabuntur igitur multi monachi et episcopi, qui ex labiis oreque bona defluentes, interius uitia reseruantes damnabuntur, in iudicio ita audientes: »Ite, maledicti, in ignem eternum .« Hoc etiam monachis dicitur uerbum, qui soli manentes, hoc quod habent, non recte impendentes, absque dubio in eternum peribunt. »Et adolescentularum non est numerus.« Quid per adolescentulas, nisi quoscunque fideles baptismatis aqua regeneratos  ? De quibus dicitur: »Renouabitur ut aquile iuuentus tua .« Horum autem numerum solus ille cognouit, qui numerat stellas  .  »Una est columba mea.« Multe, inquit, sunt regine, multe sunt et concubine. Una tamen est columba mea, id est sancta et uniuersalis Ecclesia, cui unus Deus 626 est, una fides, unum baptisma, una uoluntas, id est cor, eademque anima. Hec autem uere columba dicitur, quia simplex est, spiritualis, humilis et mansueta. Perfecta mea, cui senarius numerus certissime conuenit; siquidem a meis operibus non cessat. »Una est matris sue,« id est unica et singularis filia superne Ierusalem. »Electa genitricis sue.« Quoniam sicut illa celestem diligit patriam, ita et celestis patria eam diligit. Sumus igitur filii terre secundum carnem; sumus autem et filii celi secundum animam. Hec  enim terrena, illa uero celestis est  . Seruiamus igitur non terrene matri, imo celesti. »uiderunt eam filie.« id est predicte adolescentule.  »et beatissimam predicauerunt eam .« Quis enim prophetarum, uel apostolorum, doctorumue Ecclesie beatitudinem non predicauit? Quis sanctorum felicitatem non narrauit? Subauditur nullus. »Regine et concubine laudauerunt eam.« Namque et apostoli, et doctores eam laudauerunt. Denique et heretici, et pseudoapostoli eam laudibus extollebant. Multe adhuc concubine, multi falsi predicatores, multi numinum, et non Dei sacerdotes Ecclesiam laudant. Ipsa enim est, que ex multis constans fidelium personis catholicam, id est uniuersalem efficit Ecclesiam.

uersus:

Pulchra es, mea dulcis amica,
Pulchris uestibus circumamicta.
 Sunt tibi castra bene armata,
Bene ordinata, ut uinci nequeant.
Oculos tibi geminos dedi,
Quibus me poteris intueri.
Non oculis hereticorum,
Et philosophorum uideri potero.
Sexaginta sunt mihi regine,
Octoginta uero concubine;
Possunt amari, possunt laudari,
Non numerari adolescentule.
Una tamen est columba mea,
Unus est meus amor in ea,
Quam et uiderunt, et cognouerunt
Et laudauerunt plurime filie.

»Que est ista, que progreditur tanquam aurora  consurgens?« Que, inquit, qualis, quam pulchra est ista que progreditur, non otio moratur, sed ad me de uirtute in uirtutem transeundo conscendit, suaque magnitudine mundum replet, et ubique terrarum diffunditur? »Quasi aurora consurgens,« uirtutibus fulgens, serenitate nitens, uerum et summum diem cunctis gentibus denuntians. »Pulchra ut luna,« quoniam solius fratris, et sponsi lumine illuminatur  . »Electa ut sol.« Quod enim eligitur, aliis prefertur. Electa igitur Ecclesia est, quoniam solis fulgorem imitatur. Denique cum Christus sol, luna autem Ecclesia dicatur, non immerito dicitur electa ut sol. Sicut enim Ecclesia solem, ita et sol iustitie Christus Dominus noster Ecclesiam  elegit  . Unde est illud: »Et cum electo electus eris .«---»Terribilis.« Quare terribilis? Quia prudens, quia fortis, quia sapiens, quia »ut  castrorum acies ordinata« est. Semper uigilans, semper armata, nunquam incauta est. Dicit ergo: »Et precinxisti me uirtute ad bellum, et supplantasti insurgentes in me subtus me .« ---»Descendi in hortum nucum.« Quid per hortum nucum, nisi Ecclesiam? Cur autem Ecclesia hortus uocetur iam superius dictum est: sed quare nucum? Nux enim suauem reddit odorem. Eius autem fructus duplici tegmine induitur. Quod autem exterius est, amarum est; secundum autem tenax et durum. Quod uero intrinsecus latet, dulce est atque suaue. Sic autem Ecclesia exteriorem uestem, carnem uidelicet amaram, miseram, lacrymabilem, horridam et hispidam habet. Sub hac autem illa fortis, candida, et unica tegitur uestis quam ipsa suis manibus  texuit: uirtutes enim uirtutibus coniungens, operibusque bonis bona opera connectens, admirabilem sibi composuit uestem; qua induta, inimicorum spernit sagittas. Sub hac autem tegitur anima, mira dulcedine et suauitate, fellis omnisque amaritudinis expers. »Ut uiderem poma conuallium.« In hunc hortum descendit Christus. Sed quare descendit? Ut conuallium poma uideret, id est humilitatem et patientiam fidelium. De hac autem ualle dicitur: »Omnis uallis implebitur .« Descendit in hortum, uidit uallem, cognouit et elegit humiles. »Et inspicerem, si floruisset uinea.« Floret enim uinea Dei, quando ad bonum opus se preparant sancti. »Et germinassent mala punica.« Mala punica  sunt martyres, mala punica sunt uirgines, mala punica sunt omnes, qui peccatis suis erubescunt. Hi 627 autem semper germinant, hi non spinas et tribulos, imo flores et uirtutes generant et nutriunt. »Nesciui.« uox Synagoge: Tu, inquit, in hortum uenisti. Ego autem nesciui, tuum aduentum ignoraui. Quare hoc? Quoniam »anima mea conturbauit me;« hoc autem »propter quadrigas Aminadab.« uidi, inquit, Aminadab, uidi et audiui Christum. Aminadab namque spontaneus populi sui interpretatur. Est igitur Christus Aminadab, siquidem pro nobis sanguinem proprium fundere non dubitauit  . Huius autem quadrigas uidit Synagoga. uidit Mariam, que in utero et in manibus eum baiulauit. uidit et carnem ipsam in qua Dominus latebat. uidit et apostolos,  quos Christus regebat, et ut bonus auriga dirigebat. Hinc est quod dicitur: »Qui ascendes super equos tuos, et quadrige tue saluatio .« Hoc uidit Synagoga; ideoque conturbata est. Conturbata est propter Mariam, conturbata est et propter  carnem, quoniam nec hominem esse, nec matrem habere posse Deum dicebat. Audiuit et apostolos predicare: conturbata est, quoniam contra legem loqui uidebantur. Predicabant enim »Christum crucifixum, Iudeis quidem scandalum; gentibus autem stultitiam .« uox consolatoria Ecclesie: »Reuertere, reuertere Sulamitis, reuertere, reuertere, ut intueamur te  .« uox quadrigarum, id est apostolorum: Tu, inquit, o Synagoga, ut stulta et incauta eum, qui in hortum descendit, non cognouisti, nec propter eius quadrigarum strepitum tuam duritiam amisisti. Tu uero Sulamitis, tu populus gentium, tu Ecclesia, reuertere. Ubi? Ad Dominum, in patriam, in promissam hereditatem. Sulamitis autem captiua uel despecta  interpretatur. Ecclesia uero prius despecta, nunc a uiro electa est. Quod quidem Rachel significauit. Est autem captiua, quoniam in prelio capta, malignis spiritibus ablata est. Quater autem »reuertere« dicitur, quoniam quatuor sunt Euangelia, que »reuertere, reuertere« dicere non cessant. Semper enim ut reuertamur, penitentiam agamus, ad Dominum reuertamur, nos admonent. »Ut intueamur te,« id est, ut in tenebras non submergaris; sed in celesti Ierusalem te nobiscum tuamque pulchritudinem in eternum uideamus.



CAPUT uII.

»Quid uidebis in Sulamite, nisi choros castrorum?« Chori namque castrorum, sicut mos est, et letantur, et cantant, eosque exornant, arma dilucidant,  propugnacula muniunt, seipsos ad uirtutem et audaciam exornant. In Ecclesia uero laus exsultationis et confessionis resonat; caroque equus anime intelligitur, uirtutibus ornatur, arma et Scripturarum sententie declarantur. alterque alterum ad Dei seruitium excitat. uox Christi ad Ecclesiam: »Quam pulchri sunt gressus tui in calceamentis filia principis  !« Pulchri sunt gressus, pulcher est incessus, pulchra est et operatio. Unde Apostolus ait: »Sicut in die honeste ambulemus .«---»In calceamentis.« Calceata, inquit, es, ad iter agendum parata es. Dixisti superius, »laui pedes.« nunc autem calceata es, ne inquinentur. Patientia namque pedes nostros calceat, quoniam sanguinem  innocentum fundere non dubitauit, et non modo patitur. Possumus, et per calceamenta, prophetarum qui mortui sunt exempla intelligere. Sic autem regis filia, hec filia eterni principis calceata est. »Iuncture femorum tuorum sicut monilia, que fabricata  sunt manu artificis.« Quid per femora, nisi filiorum generationem? In femoribus namque fit generatio. Unde super femur seruum suum Abraham iurare fecit, quoniam inde Christum exiturum esse sciebat, cuius nomen, qui Deum timent, in uanum iurare non audent. Dicatur ergo: Iunctura femorum tuorum sunt tibi, sicut monilia, id est coniunctio, dilectio, et concordia filiorum. Gloria namque matris filii sunt, nullisque monilibus plus decoratur, quam filiis, si eos bene morigeratos habuerit. Tantoque in his maior gloria habenda est, quanto superioris artificis manu dignior et pulchrior operatio instituitur. »Umbilicus tuus crater tornatilis  .« Quid per umbilicum nisi apostolos? Sed 628 quare umbilicus? Sicut enim umbilicus in  medio uentris, ita et apostoli in medio Ecclesie continent locum. Iuxta illud: »In medio Ecclesie aperiet os suum .« Sunt igitur apostoli umbilicus. Sed quare crater? Quoniam uiua aqua, celesti nectare, et omnium Scripturarum inundatione replentur. Cur autem tornatilis? Quod enim in torno fit, regulam et ordinem non omittit. Sunt igitur apostoli tornatiles; quoniam ueritatis regulam semper obseruant, rotundi sunt, solidi sunt, non scrupulum, non digne offensionis obstaculum in eis est reperire. »Nunquam indigens poculis,« quoniam semper plenus est, semper inundat, semperque salutis poculum sitientibus propinat. »uenter tuus sicut aceruus tritici.« Per uentrem namque subditorum, imperfectorumque multitudinem intelligimus.  uentri quidem omnia corporis membra seruiunt; cum pedes portant, dentes nutriunt, oculi ducunt. Sic autem et sunt predicatores, Ecclesiam sustentant, nutriunt, et illuminant. uenter igitur imperfecti dicuntur, quoniam molliores, et imperfectiores sunt. Hi autem aceruo tritici comparantur; quia et multi sunt, et ab uno processerunt. Unde ipse Dominus ait: »Nisi granum frumenti cadens in terram mortuum fuerit, ipsum solum manet; si autem mortuum fuerit, multum fructum affert .« Cecidit igitur in terram, uenit in Mariam hoc frumenti granum, ex quo illa fidelium exorta est multitudo, que aceruus tritici hoc in loco uocatur. »uallatus liliis;« circumdatus uirtutibus et doctorum orationibus.  »Duo ubera sunt duo hinnuli gemelli capree.« Duo namque ubera duo sunt Testamenta. Una uero capra, una est Ecclesia, que semper altiora petit, et supernum de celestibus cibum exspectat. Duo autem hinnuli duo sunt populi, Iudaicus uidelicet et Gentilis. Quot igitur ubera, tot et filii. uox Christi:  »Collum tuum sicut turris eburnea.« Collum namque, oculi, et nasus dicuntur apostoli. Collum quidem, quoniam scutum portant; et Ecclesiam nutriunt, et doctrine uerba depromunt. Oculi autem, quoniam cecos illuminant. Nasus uero, quoniam et sacre legis uirtutumque odorem, et praue doctrine hereticorum, uitiorumque fetorem cognoscunt. Collum igitur Ecclesie, id est quilibet predicator, turris esse debet, refugium ceterorum, et alta defensio. Unde est illud: »Turris fortitudinis a facie inimici .« Sit autem et eburnea, id est casta, candida et fortis. »Oculi tui sicut piscine in Hesebon.« Hesebon quidem cingulum meroris, uel ciuitas multitudinis interpretatur. Ecclesia uero multos in se continet, multosque cingit et ligat; multos effeminatos  succinctis uestibus ad uirilia preparat, multos effrenatos et dissolutos, ne per inania uagentur, in camo et freno constringit  . Piscinas autem, que in Ecclesia sunt, fontem baptismatis intelligimus. In his autem piscatores multos pisces et leuant et capiunt. Sunt igitur oculi Ecclesie, id est sancti predicatores, et clari, et lucidi sicut piscine in Hesebon; presertim cum eorum predicationes animarum purgatio sint. Que enim semel in baptismate purgantur, multoties a doctoribus purgari oportet. »Que sunt in portis filie multitudinis.« Filia namque multitudinis Ecclesia dicitur, quoniam filiorum multitudinem quotidie parere non cessat. In huius autem portis sunt iste piscine; quoniam in ea nemo ingreditur, nisi prius baptizetur. uis  ingredi ciuitatem? descende in piscinam. uis iungi Ecclesie? baptizare, et crede.

»Nasus tuus sicut turris Libani.« Libanus enim, qui candidatio interpretatur, qui omnibus illius prouincie montibus preeminet, Christum significat. In hoc autem monte, in huius lapidis firmitate turris illa sita est, illa apostolorum congregatio fundata est, que totam Ecclesiam desuper intuetur, et protegit. Unde et episcopi uocantur, quasi supra uidentes. Alta est ergo turris, altum est et fundamentum. Non fetorem timet, non eris perturbationem pertimescit. Celestia petit, non in uitiorum uolutabris iacet. »Que respicit contra Damascum,« id est contra diabolum et angelos eius. Damascus enim  sanguinis potus interpretatur. Turris igitur Dei respiciat contra Damascum, id est contra eos, qui sanctorum sanguinem sitiunt. Ea enim ex parte, qua magis timetur, plures ponendi sunt speculatores. »Caput tuum sicut Carmelus  . Quid per caput, nisi cor et intellectus? Ut enim caput in  corpore, sic et intellectus in anima principatum tenet. Carmelus autem cogitatio circumcisionis interpretatur. Est igitur Ecclesie caput sicut Carmelus; magnus est, altus est, non humilia, non carnalia, imo celestia et spiritualia nouit. Non litteram que occidit, sed spiritum qui uiuificat, sequitur; non carnis, sed cordis circumcisionem didicit. »Et come capitis tui, sicut purpura regis iuncta canalibus.« Si enim caput intellectus est, quid 629 erunt come capitis, nisi cogitationes intellectui adherentes. He autem purpure assimilantur, quoniam et de peccatis semper erubescunt, et sanguinis pro Christo diligunt effusionem. Non reges magis in purpura gloriantur, quam sancti in indumento talium cogitationum. Hec est uestis et purpura sanctorum; his teguntur, his  ornantur; he sunt iuncte canalibus, he semper lauacrum et purgationem exspectant. Sit igitur sanctis altus intellectus, induantur et ornentur bonis cogitationibus; semper animarum desiderent purgationem

»Quam pulchra es, et quam decora, carissima, in deliciis!« Quibus deliciis? Spiritualis gratie, id est diuine sapientie celestium gaudiorum. »Statura tua,« id est perfecta et alta stabilitas, »assimilata est palme,« quia firma et recta stat, et nunquam a uentis detorquetur, eius rami proceri, huius fructus suauis, huius uiriditas eterna. Palma uictoribus conuenit, uictoria ab Ecclesia non recedit. »Et ubera tua botri,« id est doctores uel gemina Testamenta, que aliquando lac, aliquando merum uinum  nobis propinant. Hoc autem uino qui inebriantur, terrenorum obliuiscuntur.

uersus:

Ad Deum tuum reuertere, Sulamitis,
Apostolorum fidelibus crede dictis:
   Eia reuertere.
Sunt pedes tui pulchri in calceamentis
Et uerba tua prophetarum in exemplis,
Filia principis.
Quid de iunctura dicam femorum tuorum?
Qua decoraris ob merita filiorum,
   Sicut monilibus.
Per umbilicum omnes illi describuntur,
Ecclesiarum qui in medio loquuntur
    Spiritualia.
Tritici aceruus tuus dicitur uenter,
Ab uno grano, quod multiplicatur semper,
   uallatus liliis.
Collum, et nasus, et oculi sunt doctores
Qui uentrem pascunt, pellunt noctem et fetores,
   Grauis scientie.

Christus uel Ecclesia: »Dixi: Ascendam in palmam.« Hoc enim dixit Christus; hoc ante presciuit,  quod in palmam et uirginem, in crucem ascensurus erat. Palma est Maria, quia semper uiridis et uirgo. Palma est crux, quia uictorie instrumentum. Semper crescit, semper uiret, huius laus eterna, huius uirtus nunquam senescit. »Et apprehendam fructus eius  .« Fructus dedit uenter Marie, mundi scilicet instaurationem. Fructus dedit, et Christi crux, quoniam eius sanguine purpurata, mortuos uiuere fecit. uos huius fructus estis, apostoli, martyres et confessores. O palma! O uictrix et admirabilis arbor, que tantis fructibus decoraris! Ascendit Christus in palmam, apprehendit fructus, quoniam omnia ad se traxit. »Et erunt ubera tua sicut botri uinee.« Ubera namque Ecclesie et uinum continent, et lac: lacte nutriunt simplices, uino inebriant sapientes.  Hoc lacte suos filios Ecclesia nutrit, hoc uino et mentes et corda letificat. Hoc uinum dat sapientiam, hi fecundi calices infantium linguas fecere disertas. »Et odores tui sicut malorum,« id est grati et suaues. Gratus est odor, iucunda sunt poma. Dulces et graues sunt sententie. uox Ecclesie: »Guttur tuum sicut uinum optimum, uerba tua dulcia sunt et suauia.« uinum sunt, sed optimum, quoniam et si profunda sint, dulcedinem tamen et letitiam denuntiant, non mortem, sed uitam predicant. Tu enim non uis mortem peccatoris, sed uitam. uinum namque Moyses dabat, cum, »oculum pro oculo, dentem pro dente ,« dicebat. Hoc autem uinum graue uidetur, et ad bibendum asperum. »Dignum dilecto meo ad potandum.« Dignum, inquit,  est, uitale uinum, tam dulce, tam suaue; dilectus meus bibat; dignum est ut tam melliflua uerba ab ipsius ore distillent. De hoc enim gutture, de hoc uase pretioso uinum illud exiuit, quo Ecclesia inebriatur. Gustauit uinum, laudat et pincernam et uinum. Et quasi interrogata an bonum esset uinum, regis esse dignum respondit. »Labiisque et dentibus eius ad ruminandum.« Quid per labia et dentes, nisi apostolos et doctores? Hi sunt qui predictum uinum et bibunt, et ruminant. Hi sunt qui diuina secreta subtiliter perquirunt. uinum namque ruminare est Dei testimonia semper et in labiis et in corde uoluere  . Unde Apostolus ait: »Sine intermissione orate .« Sponsa de  sponso: »Ego dilecto meo, et ad me conuersio eius.« Ego, inquit, dilecto meo loquor, measque ei uoluntates confiteor; ipse autem ad me conuertitur, mihi respondet, et me exaudit. »ueni, dilecte mi.« 630 Hec autem uox prophetarum est, omniumque illorum qui Christi aduentum exspectabant  . »ueni, dilecte mi,« inspice terras, sume carnem. »Egrediamur in agrum,« ut inde spinas et tribulos eradicemus. Colamus agrum, predicemus gentes, exeat  iar qui seminat seminare semen suum. »Commoremur in uillis  ;« id est habitemus in gentibus. Rustici enim eramus et indocti. Non legem, non iudices, non de iudiciis noueramus. ueniens autem Dei Flius in mundum reliquit ciuitates, reliquit Ierusalem. Unde ipse ait: »Ecce elongaui fugiens, et mansi in solitudine .« Iam legem habemus, iam urbane loquimur, quoniam rex uniuersalis cum lege et iudicibus in uillis moratur.« »Mane surgamus ad uineas.«---»Nox precessit, dies autem appropinquauit .« Surgant doctores, quia dies est, ne dormiant, quia nox precessit. Surge tu, Paule, qui ceteros uigilare admones, amputa Dei uineam, prepara, et munda tuam plantationem. Tu enim plantasti, Apollo rigauit.  »uideamus si floruit uinea,« id est si iam fidem et doctorum suscepit documenta. Hoc enim ille uidebat, hos flores ille desiderabat, cui erat sollicitudo omnium Ecclesiarum. »Si flores fructus parturiunt.« Flores namque fructus parturiunt, cum bona perueniunt ad effectum. Siue cum ea bona, que incepimus, ad finem usque perducimus. »Si floruerunt mala punica,« id est si adhuc martyres pro Christo mori non dubitant. Florent denique mala punica, quando humiles et pauperes uirtutibus et sanctitate refulgent. Est enim arbor mali punici breuis atque deformis. »Ibique dabo tibi ubera mea.« Ubi? In uineis, tibi mea ubera dabo, tibi meam castitatem seruabo, ad tuam laudem et honorem filios lactabo. Fugiant Iudei, fugiant et heretici,  quibus nec tangere hec ubera licet. »Mandragore dederunt odorem in portis nostris  ;« id est apostoli et doctores, quia aliis quidem erant odor mortis in mortem, aliis odor uite in uitam . Hi autem in portis nostris, id est in auditu fidelium sui odorem et notitiam dederunt. Sed quare mandragore isti dicuntur? Mandragora namque sterilitati repugnat. De apostolis autem, et doctoribus superius dictum est, quoniam sterilis non est inter eos. Preterea his, qui dormire non possunt, mandragora somnum prestat. Hi autem et eterne uite quietem cunctis prestant, et eos, qui seculi sollicitudine uexabantur, omnium terrenorum sepissime obliuisci faciunt. Dant somnum et quietem, dant  pristine uite obliuionem. »Omnia poma noua et uetera, dilecte mi, seruaui tibi.« uetera quidem, quia patriarchas et prophetas; noua uero, quia apostolos et confessores. Hoc autem et de nouis ueteribusque  sententiis intelligitur. Custodit utique Ecclesia poma, suoque dilecto reddit, que maligni spiritus furari concupiscunt.



CAPUT uIII

»Quis mihi det te fratrem meum sugentem ubera matris mee.« Quis, inquit, hoc mihi det, quis hunc honorem, hanc dignitatem, hanc beatitudinem mihi tribuat, ut tu summi regis Filius carnem sumens homo fias, et meus frater appelleris, ipseque proprio ore dicas: »Narrabo nomen tuum fratribus meis .« Matris autem Synagoge ubera elicuit Christus, quoniam legis et prophetarum mandata ipse adimpleuit; siue etiam quia secundum carnem, sicut scriptum est, et »etate et sapientia proficiebat coram Deo, et hominibus   .«  ---»Et inueniam te foris:« inquit, ideo dixit, te foris inueniam, te in homine uideam, a Patre procedas, in mundum uenias, et gentibus manifesteris. »Et deosculer te.« Hoc autem est quod in capite huius libri scriptum est. »Osculetur me osculo oris sui.« ---»Nemo me despiciat.« Tu me, inquit, dilexisti, pro me carnem assumpsisti, nemo me despiciat; quandoquidem tanto uiro sum desponsata  . »Apprehendam te, et ducam in domum matris mee.« Confirmatio. »Et in cubiculum genitricis mee.« Apprehendit enim, quoniam pio amore ei inheret. Duxit autem in domum matris sue, in carnem uidelicet, que de terra uniuersali matre facta est. Pro Ecclesie namque dilectione 631 Christus Dominus noster homo fieri uoluit. »Ibi me docebis.« In hac,  inquit, domo, in hoc tabernaculo, in hoc loco dormitionis et mortis, me docebis, per quam uiam et doctrinam ad te uenire ualeam. Merito autem Christi humanitas cubiculum dicitur; siquidem ibi dormire uisus est, quod secundum diuinitatem nec dormire, nec mori potest. »Et dabo tibi poculum ex uino condito.« Primitiua namque uinea in amaritudinem conuersa, cum uuas dare debuisset, labruscas fecit. Ecclesia uero uinum dat bene conditum, Deo delectabile, et ad bibendum suaue. Sed quare conditum nisi quia littere spiritualis intelligentia admiscetur. uinum namque conditum dabat Paulus; quoniam sicut in uino pigmentato quis delectatur, ita in ipsius sana doctrina suauique predicatione  delectabatur Christus. uinum namque conditum dabat, quando ad Dei laudem et honorem inter perfectos sapientiam predicabat. »Et mustum malorum granatorum meorum.« Mustum enim nouum esse uinum  nemo dubitat; quod quidem ebullire non cessat, donec totum purgatum fuerit. Mala uero granata apostoli, ceterique martyres sunt. Horum autem mustum, horum nouum canticum feruere distulit, donec et hereticorum error, et paganorum infidelitas cessauit. Dabat igitur Ecclesia malorum granatorum mustum, quando Christi martyres et Nouum Testamentum predicabant, et proprio sanguine infundebant.

uersus:

In palmam Christus ascendit
Eius fructus apprehendit
Quia cruci est affixus,
Ut periret inimicus.
   Gloria magna Deo!
 Mustum enim, quasi uinum
Melle plurimo conditum,
Hoc Apostolus potauit,
Et gentibus propinauit.
   Gloria magna Deo!
Sponsa sua dixit sibi:
Loquor tibi, et tu mihi,
ueni, ueni, mi dilecte,
Cum uillanis uelis esse.
   Gloria magna Deo!
In uineas exeamus;
Si iam florent uideamus,
Si flores mala dederunt
Et in fructus proruperunt.
   Gloria magna Deo!
 Tue Christo mandragore
Magno redolent odore.
Poma uetera et noua
Leuat tibi tua sponsa.
   Gloria magna Deo!
Utinam sis mihi frater,
Una nobis fiat mater!
Tibi est immensus Pater
Ut non equatur alter.
   Gloria magna Deo!

»Leua eius sub capite meo, et dextra illius amplexabitur me.« uox Christi: »Adiuro uos, filie Ierusalem, ne suscitetis, neque euigilare faciatis dilectam, quoadusque ipsa uelit.« Per capreas,  inquit, et ceruos, per apostolos et doctores, per uirtutes, et fidem, et bonam operationem, quibus ad promissum brauium curritis, et serpentum uenena superatis. Hec autem, quia superius exposita sunt, ulterius expositione non indigent. Synagoga de Ecclesia: »Que est ista, que ascendit de deserto,  deliciis affluens, et innixa super dilectum suum  ?« Que, inquit, qualis, quam pulchra, quam fortis est ista, que semper ascendit, semper ad altiora festinat, nunquam descendit, sed uirtutum gradibus celestia petit? Sed unde uenit? »De deserto,« de terra inuia et inaquosa, et quondam a Deo derelicta. Sed quomodo uenit? »Affluens deliciis,« copiosa uirtutibus, cum plenis lampadibus. Quis eam portat? Sequitur: »Innixa super dilectem suum,« ei coniuncta, ei adherens, quem tota mente, cunctisque uiribus dilexit, quique post se eam trahere promisit. uox sponsi ad sponsam: »Sub arbore malo suscitaui te  .« Mortua, inquit, eras, in peccatis iacebas; sed ego carnem sumens sub arbore mali resuscitaui. De hoc autem  malo superius dicitur: »Sicut malum inter ligna siluarum, sic dilectus meus inter filios.« Hec autem arbor, hec caro nostri Saluatoris eos obumbrat, quos suscitauit. Potest autem et de cruce hoc intelligi, que ob Christi sanguinem huius pomi colorem et speciem habuit. »Ibi corrupta est mater tua,« Synagoga uidelicet, que Christum Dominum crucifixit: secundum illud: »Corrupti et abominabiles facti sunt .«---»Ibi uiolata est genitrix tua,« quia legitimum sponsum dereliquit. Ecclesia ad Christum dicit: »Pone me ut signaculum super cor tuum, ut signaculum super brachium tuum.« Christus enim et signaculum, et clauis, firmumque sigillum est cordis sanctorum. Non possunt sanctorum corpora frangi, 632 non  possunt eorum secreta uiolari, tanto et tam munita sigillo. Signum fecimus, amici recordemur. Nobis Christus fidem dedit, signum et pignus amoris. Super brachium hoc signum portant, qui omnia que faciunt, in nomine Domini faciunt. Signaculum est in corde, signaculum est in manu, quoniam et in cogitationibus, et in operibus semper Christi memores sunt sancti. Sit igitur Christus nostri cordis signum et doctor, ut eius signo, et admonitioni facile credamus. »Quia fortis est ut mors dilectio  .«---»Perfecta namque caritas foras mittit timorem .« Non timet dilectio mortem, non superatur amore. Fortis est mors, fortis est dilectio. Non timent Christi discipuli mortem, quoniam eorum dilectio fortis est ut mors.  Cum morte pugnant, morti occurrunt. Recordantur enim, et signaculum habent, quoniam Domini dilectio super eos firmissima fuit. Pater enim »proprio Filio non pepercit, sed pro nobis omnibus illum morti tradidit .« Filius autem per Prophetam dicit: »Zelus domus tue comedit me  .« Confirmatio: »Dura sicut infernus emulatio.« De hac emulatione Apostolus ait: »Aemulor enim uos Dei emulatione .« Infernus omnia domat, caritas omnia superat. Non timet caritas infernum, non timet eius principes et habitatores. Metonymia est. »Lampades eius lampades ignis, atque flammarum.« Semper enim infernus igne ardet inexstinguibili. Semper caritas igne accenditur insuperabili. De hoc autem igne Dominus ait: »Ignem ueni mittere in terram .« Hic autem ignis uitia exurit, et corda illuminat. »Aque multe non potuerunt exstinguere caritatem.« Merito igitur inferno caritas assimilatur; siquidem eius ignis, sicut illius inexstinguibilis est. »Nec flumina obruent illam.« Nam sicut Apostolus  ait , nec tribulatio, nec augustia, nec mors, nec uita, neque ulla persecutio a caritate, que est in Christo Iesu, sanctos separare poterit. »Si dederit homo omnem substantiam domus sue pro dilectione, quasi nichil despiciet eam.« Quid, inquit, de caritate dicam? Quibus eam laudibus exaltabo? Maior est quam cogitari, maior est quam dici possit. Quod pretium caritati, que diuine comparatur dilectioni? Non despicias caritatem, non eam diuitiis comparari posse dicas. Nam si omnia que habes, dederis, si omnem substantiam domus tue pro dilectione distribueris, et his te caritatem emisse putaueris, despicis caritatem, que uendi non potest. In pretium ponis, cui pretium non est. Omne namque pretium supercellit. Fugiunt diuitie,  remanent amici, fortuna te fallit, amici pro te moriuntur. Queramus igitur illum amicum qui nunquam moritur, nunquam amicos deserit, nunquam mentitur, omnibus abundat; qui amicitiam laudans, inquit: »Maiorem hac dilectionem nemo habet, quam ut animam suam ponat quis pro amicis suis .« Moriens igitur pro nobis hanc compleuit dilectionem.

uersus:

Que est ista ueniens,
Deliciis affluens?
Non suis pedibus graditur
Sed uiro suo trahitur.
In cruce fui tecum.
 Ibi suscitaui te;
Mater uero tua cecidit
Et sicut uiolata ruit;
Quoniam firmamentum fugit
Pone super signaculum
Super cor et brachium.
Omnia uincit dilectio.
Nihil timet emulatio
Cui non est operatio.
Quis non exstinguitur,
Charitas non moritur;
Hec uirtus est ineffabilis,
 Sublimis, inenarrabilis,
Fortis et insuperabilis.
Homo si tradiderit
Cuncta que habuerit
Pro hac uirtute, despicitur
Charitas; quia perpenditur,
Non enim pretio uenditur.

Christus ad Synagogam de Ecclesia: »Soror nostra parua, et ubera non habet.« Soror ista Ecclesia gentium intelligitur  . Dicunt ergo apostoli, dicunt Domini nuntii, legati sumus; Domino nostro uxorem querimus. Quam igitur ei dabimus? Soror nostra parua est, nuper genita, insipiens et indocta. Ubera non habet: Testamenta non uidet, nondum parere, nondum filios enutrire  potest, uirum nescit. Alloquenda est igitur, et de nuptiis admonenda. Sed »quid faciemus sorori nostre in die, quando alloquenda est?« Quibus uerbis, quibusue promissis eius animum temperabimus. Sequitur: »Si murus est, edificemus super eum propugnacula argentea.« Si, inquit, murum, constantiam, fidem et fortitudinem in ea reperiemus, super eum propugnacula argentea et diuina eloquia edificemus. Prophetarum namque sententie, doctorumque sermones muro et fidei nostre propugnacula sunt; quoniam his defendimur, his uitia superamus, his hereticis resistimus. Hec 633 autem argentea dicuntur, quoniam nichil plumbi, uel eris, nichilque falsitatis in eis reperitur, »Si ostium est, compingamus illud tabulis cedrinis,«  etc. Ostium, inquit, pingamus, portas signemus, et uariemus, uariemus, ut Dei exercitus, uirtutumque multitudo introitum inueniant; signum recognoscant, et in decoris ornatibus delectentur. Siue etiam compingamus et claudamus, ut undique porte compacte nulla ex parte uitia ingredi possint. Hec autem cedrinis tabulis, exemplis propheticis, immarcessibilibus, aliisque sententiis muniantur. uox Ecclesie: »Et ubera mea sicut turris.« Ego, inquit, murus sum, fortis sum, constans sum, uitiis resisto, inimicos expugno. »Et ubera mea sicut turris.« Ubera, inquit, mea, doctrina et sapientia mea turris sunt. Alta est doctrina, grandis est sapientia, bene munita, bene armata, non hereticorum,  non philosophorum sophismata timens. Hec enim ubera filios nutriunt et defendunt. Unde et turris et ubera uocantur. Sed ex quo tempore talis est fortitudo? Sequitur: »Ex quo facta est coram eo quasi pacem reperiens;« id est ex quo Christus me dilexit, Patrique reconciliauit; ex quo angelica tuba cecinit; »Gloria in excelsis Deo, et in terra pax hominibus bone uoluntatis .« Synagoga Ecclesie dicit: »uinea fuit pacifico, que habet populos.« Per uineam Ecclesiam; pro pacifico uero Christum intelligas. »uinea enim Domini exercituum, domus Isrel est .«---»Ipse  autem est pax nostra, que fecit utraque unum .« Hec autem uinea populos habet, quia Iudeos et gentiles, Grecos et barbaros omnesque nationes in unum colligit. »Tradidit eam custodibus,« id est apostolis et doctoribus, qui eam colerent, et amputarent, et a furibus custodirent  . »uir affert pro fructu eius mille argenteos.« Millenarius namque numerus pro summa perfectione et plenitudine ponitur. Et tale est ac si diceret: uir sanctus et catholicus ut huius uinee fruatur merito et beatitudine, omnia tribuit quecunque possidet. Christus dicit: »uinea mea coram me est.« uinea, inquit, mea, hereditas, uel Ecclesia mea coram me est, mihique seruit, et quamuis custodibus eam tradidissem, semper tamen presens  adsum, qui eam munio, preparo, et custodio. »Mille tui pacifici,« subauditur, tibi seruantur. Quos autem superius argenteos dixit, pacificos hic appellat. Sed quare pacificos? Quoniam Deo nos conciliant, eius inimicitiam, iram et indignationem mitigant, nobisque pacem preparant, et in pacem nos inducunt. Hi autem Ecclesie reseruantur, eique multiplicati reddentur. »Et ducenti his qui custodiunt fructus eius.« Ducenti, inquit, millium pacificorum seruantur apostolis et doctoribus. His enim sicuti regibus et magistris duplex honor est habendus; siquidem ceteros custodiunt, et pro ceteris  uigilant et moriuntur. Christus Ecclesie dicit: »Que habitas in hortis, amici auscultant.« Tu, inquit, Ecclesia in hortis habitas, in liliis delectaris, inter rosas et uiolas iaces, undique flores, undique uirtutes, undique doctorum sententie sunt. »Fulcite me floribus,« dixisti; completa est petitio tua. Te mei amici, uidelicet angeli et apostoli, auscultant, quid credas, quam spem habeas, ad quem finem tendas audire desiderant. »Fac me audire uocem tuam;« laudem scilicet, iubilationem, canticum laudis et confessionis. uox Ecclesie ad Christum: »Fuge, dilecte mi, assimilare capree, hinnuloque ceruorum super montes aromatum.« Fuge, inquit, relinque terras, aduola ad Patrem, ut qui te hominem tantum putant, uerum Deum esse credant  .  Propter me uenisti, domum meam intrasti; iam me osculatus es; tibi sum coniuncta, tibi desponsata. Reuertere igitur, trahe me post te, redde uicem, in domum tuam me introducas. »Assimilare capree,« pete montes, pete celos, pete superiora; »hinnuloque ceruorum,« ut in umbra, in Selmon, et in refrigerio habites; super montes aromatum in eternum maneas, ubi odor est suauissimus, locus delectabilis, splendor ineffabilis, copia inenarrabilis; ibi sancti exsultant, ibi angeli letantur; ibi cum Patre et Spiritu sancto laus, honor et gloria in eternum tibi cantatur. Amen.




uolume back matter






ORDO RERUM QUAE IN HOC TOMO CONTINENTUR.


S. BRUNO ASTENSIS SIGNIENSIS EPISCOPUS.

    PROLEGOMENA.
    Epistola dedicatoria, 9
    uita S. Brunonis. 89
    De uita S. Brunonis commentarius. 97
    Testimonia de S. Brunone. 137
    EXPOSITIO IN GENESIN. 147
     EXPOSITIO IN EXODUM. 233
    ---IN LEuITICUM 377
    ---IN NUMEROS 463
    ---IN DEUTERONOMIUM. 505
    ---IN IOB. 551
    ---IN PSALMOS. 695
    ---IN PROuERB. CAP. XXI, 10. 1230
    ---IN CANTICA. 1234




FINIS TOMI CENTESIMI SEXAGESIMI QUARTI.

