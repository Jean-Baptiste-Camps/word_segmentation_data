
PATROLOGIAE TOMUS LXuI.

IOANNES II PAPA / AGAPETUS I PAPA / SYLuERIUS PAPA / S. LAURENTIUS NOuARIENSIS / S. P. BENEDICTUS.

TOMUS UNICUS.


PARISIIS, uENIT APUD EDITOREM IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS, TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS HARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA.

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXuI.


IOANNES II PAPA,



AGAPETUS I PAPA,



SYLuERIUS PAPA,



S. LAURENTIUS NOuARIENSIS,



S. P. BENEDICTUS.



TOMUS UNICUS.


PARISIIS, uENIT APUD EDITOREM IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


uolume title page
SANCTI

BENEDICTI

MONACHORUM OCCIDENTALIUM PATRIS

OPERA OMNIA,

EX MEMORATISSIMIS EDITIONIBUS MARTENE, QUI SANCTI ABBATIS REGULAM ERUDITISSIME COMMENTAuIT, MARGARINI DE LA BIGNE, LUCAE HOLSTENII, CARDINALIS MAII, MABILLONII ACCURATISSIME EXPRESSA, MULTIS MENDIS PURGATA, NOTIS QUOTIES OPUS FUIT ILLUSTRATA, PRAECEDENTE SANCTI BENEDICTI uITA EX LIBRO II DIALOGORUM SANCTI GREGORII MAGNI EXCERPTA, CUM GRAECO TEXTU MAXIMA CURA EMENDATO ET ANNOTATO. SIMUL EXCUSA SUNT

IOANNIS II,



AGAPETI I

ET

SYLuERII

SUMMORUM PONTIFICUM NECNON

SANCTI LAURENTII

NOuARIENSIS EPISCOPI

SCRIPTA UNIuERSA.

EX COLLECTIONIBUS MANSI ET MARGARINI DE LA BIGNE MUTUATA.

TOMUS UNICUS.
PRIX: 6 FRANCS.

PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR. [14Kb]


IOANNES PAPA II.
Epistole. 	Col. 9



AGAPETUS PAPA I.
Epistole 	31



SYLuERIUS PAPA
Epistole 	79



S. LAURENTIUS NOuARIENSIS
Homilie 	87
Liber de muliere Chananea. 	16



S. PATER BENEDICTUS
uita S. Benedicti greco-latine scripta. 	125
Regula commentata 	215
Opuscula genuina et supposititia 	933
Monumenta S. Benedicti operibus annectenda 	941





Main uolume text





ANN. DOMINI DXXXII-DXXXu.
IOANNES PAPA II.





Notitia
ex libro Pontificali.
[1Kb]

 Ioannes [a 4Kb] qui et Mercurius, natione Romanus, ex patre Proiecto de Celio monte, sedit annos duos [b 1Kb] menses 4 dies 6. Fuit autem temporibus Athalarici regis et Iustiniani Augusti. Eodem tempore uir religiosus [c 1Kb] Augustus Iustinianus summo amore Christiane religionis misit fidem suam scriptam [d 1Kb] chirographo proprio ad sedem apostolicam per episcopos Hypatium et Demetrium. Ipsis diebus obtulit Christianissimus imperator B. Petro apostolo scyphum aureum circumdatum gemmis prasinis et albis, et  alios calices argenteos 2, scyphum  pensantem libras 5, calices  argenteos singulos pensantes libras 6, et alios calices argenteos 2, pensantes libras 15; palliola  uero auro texta 4. Hic fecit ordinationem in urbe Rome unam per mensem Decembrem, presbyteros 15, episcopos per diuersa loca num. 21. Qui etiam sepultus est in basilica B. Petri apostoli, uI calendas Iulias  , post consulatum iterum Lampadii. Et cessauit episcopatus dies sex.





IOANNIS PAPAE II EPISTOLAE.

*





EPISTOLA ATHALARICI REGIS AD IOANNEM. Continet confirmationem senatusconsulti aduersus Simoniacos editi.


Ioanni pape Athalaricus rex.

Si antiquis principibus studium fuit leges exquirere, ut subiecti populi delectabili tranquillitate fruerentur, multo prestantius est talia decernere que possint sacris regulis conuenire. Absint enim a nostro seculo damnosa compendia. Illud tantum possumus uerum lucrum dicere, quod constat diuina iudicia non punire. Nuper siquidem ad nos defensor Ecclesie Romane flebili allegatione peruenit, cum apostolice sedi peteretur antistes, quosdam nefaria machinatione  necessitatem temporis aucupatos, ita facultates pauperum extortis promissionibus ingrauasse, ut  etiam sacra uasa emptioni publice uiderentur exposita. Hoc quantum fuit crudele committi, tantum religiosum est adhibita pietate resecare. Atque ideo sanctitas uestra statuisse nos presenti definitione cognoscat, quod etiam ad uniuersos patriarchas atque metropolitanas ecclesias uolumus pertinere, ut a tempore sanctissimi pape Bonifacii, cum de talibus prohibendis suffragiis Patres conscripti senatusconsultum nobilitatis sue memores condiderunt.

Quicunque in episcopatu obtinendo, siue per se, siue per aliam quamcunque personam, aliquid promisisse declaratur, ut exsecrabilis contractus cunctis  uiribus exueretur [efferretur, al. efficeretur]. Si quis autem in hoc scelere deprehenditur fuisse uersatus, nullam relinquimus uocem: uerum etiam si aut repetendum, aut quod acceptum est, non reddendum esse crediderit, sacrilegii reus protinus habeatur, accepta restituens compulsione iudicis competentis.

Iustissime quidem leges ut bonis aperiunt, ita claudunt malis moribus actionem: propterea quidquid in illo senatus decretum est consulto, precipimus in eos modis omnibus custodiri, qui se quoquomodo per interpositas quascunque personas scelestis contractibus miscuerunt.

Et quia omnia decet sub ratione moderari, nec possunt dici iusta que nimia sunt: cum de apostolici  consecratione pontificis intentio fortasse preuenerit [peruenerit], et ad palatium nostrum producta fuerit altercatio populorum, suggerentes nobis intra tria millia solidorum cum collectione chartarum censemus accipere, a quibus tamen omnes inidoneos [idoneos] rei ipsius consideratione remouemus: quia de ecclesiastico munere pauperibus est potius consulendum.  Alios uero patriarchas, quando in comitatu nostro de eorum ordinatione tractatur, in supradictis conditionibus atque personis intra duo millia solidorum iubemus expendere: in ciuitatibus autem suis tenuissime plebi non amplius quam quingentos solidos se distributuros esse cognoscant. Reliquos accipientes et edicti presentis et senatusconsulti nuper habiti pena constringat, et dantes canonum seueritas persequatur.

uos autem, qui patriarcharum honore reliquis presidetis Ecclesiis, quoniam constitutio nostra ab illicita promissione liberauit, restat ut bona imitantes exempla, sine aliquo Ecclesiarum dispendio dignos maiestate pontifices offeratis. Iniquum est enim ut locum apud uos habeat ambitus, quem nos  laicis diuina consideratione preclusimus. Quapropter parentes nobis [nos] seruientium quascunque personas aliqua suffragii crediderit ambitione promouendum, et ipsum reddere accepta definimus, et quod est canonibus statutum, eum modis omnibus esse passurum. Si quis uero que dederit aut promiserit, eodem superstite, timuerit publicare, ab heredibus uel proheredibus eius Ecclesia repetat, cuius suffragio antistes deprehenditur ordinatus: nota infamie nichilominus superstites inurente, reliquos quoque ordines sub eadem fieri distinctione [districtione] precipimus.

Quod si forsitan dolose machinationis inuento, sacramentis persona intercedentibus fuerit obligata, ut saluo statu anime commissam iniquitatem neque approbare possit, neque audeat accusare: damus licentiam  quibuslibet honestis personis in singulis quibusque ciuitatibus apud iudices competentes hoc crimen deferre, et quidquid ex ea potuerit reprobatione colligi, ut approbationem [approbatione] insequentes animemus: tertiam partem iudicate rei ille percipiat, qui tale facinus uoluerit publicare; reliqua uero ipsis ecclesiis proficiant que uidentur extorta, aut in fabrica earum, aut in ministerio nichilominus profutura. Decet enim ad usus bonos conuertere, que uoluit peruersitas inimice fraudare. Quiescat igitur malignantium praua cupiditas. Quo tendunt qui a fonte preclusi sunt? Recolatur et timeatur Simonis iusta damnatio, qui emendum credidit totius largitatis auctorem.

Orate igitur pro nobis, edicta nostra custodientes,  quia diuinis noscitur conuenire mysteriis. Sed quo facilius principis uotum uniuersorum mentibus innotescat, hoc senatui, hoc populis per prefectum urbis precipimus intimari, ut generalitas agnoscat nos illos prosequi qui maiestati diuine potius uiderentur aduersi. uos quoque hoc uniuersis, quos Deo propitio regitis, episcopis intimate; neque sit alienus a culpa qui potuit cognoscere constituta.





EPISTOLA CASSIODORI AD IOANNEM PAPAM. Cum a rege prefectus pretorii constitutus esset, pro bono regimine preces pontificis ad Deum implorat.


Supplicandum uobis est, beatissime pater, ut letitiam quam per uos, Deo largiente, percepimus, custodiri nobis uestris orationibus sentiamus. Quis enim dubitet prosperitatem nostram uestris meritis applicandam, quando honorem adipiscimur, qui a Domino diligi non meremur; et permutatione efficaci bona recipimus, dum talia non agamus? Ecclesiasticis siquidem ieiuniis fames est exclusa popularis, decoris lacrymis tristitia feda discessit; et per sanctos uiros acceleratum est, ne traheretur diutius quod grauabat. Et ideo salutans officiositate qua dignum est,  precor uiuacius oretis pro salute regnantium: quatenus eorum uitam celestis princeps faciat esse longeuam, Romane reipublice hostes imminuat, tempora tranquilla concedat; deinde quod ornat pacem, necessariam nobis copiam de abundantie sue horreis largiatur; mihique filio uestro intelligentie sensus aperiat, ut que uere sunt utilia sequar, que uitanda refugiam; uigor ille rationabilis anime nobis consilium prestet; facies ueritatis albescat, ne mentem nostram innubilet caligo corporea: sequamur quod intus est, ne foris a nobis simus; instruat quod de uera sapientia sapit, illuminet quod celesti claritate resplendet: talem denique iudicem excipiat publicus actus, qualem filium catholica mittit Ecclesia. In suis nos etiam muneribus uirtus sancta custodiat:  quia grauiores insidias antiqui aduersarii tunc subimus, quando eius dona suscipimus.

Nolite in me tantum reiicere ciuitatis illius curam, que potius uestra laude secura est. uos enim speculatores Christiano populo presidetis, uos patris nomine uniuersa diligitis. Securitas ergo plebis ad uestram respicit famam, cui diuinitus est commissa custodia. Quapropter nos decet custodire aliqua, sed non omnia. Pascitis quidem spiritualiter commissum uobis gregem; tamen nec ista potestis negligere, que corporis uidentur substantiam continere: nam sicut  homo constat ex dualitate, ita boni patris est utraque refouere. Primum penuriam quidem temporis, quam delicta promerentur, orationibus sanctis amouere. Si quid tamen  acciderit, tunc bene necessitas excluditur, quando contra eam sub ubertate tractatur.

Monete me que sunt gerenda sollicite; bene agere uel correptus exopto: quia difficilius errat ouis que uoces desiderat audire pastoris, nec facile efficitur uitiosus cui admonitor insistit assiduus. Sum quidem iudex palatinus, sed uester non desinam esse discipulus: nam tunc ista recte gerimus, si a uestris regulis minime discedamus. Sed cum me a uobis desiderem et moneri consiliis, et orationibus adiuuari, iam uobis est applicandum, si in me fuerit aliter  quam optabatur inuentum. Sedes illa toto orbe mirabilis proprios tegat affectione cultores, que licet generalis mundo sit prestita, nobis [uobis] etiam cognoscitur et localiter attributa.

Tenemus aliquid sanctorum apostolorum proprium, si peccatis diuidentibus non reddatur alienum, quando confessiones illas quas uidere uniuersitas appetit, Roma feliciter in suis finibus habere promeruit. Nihil ergo timemus, talibus patronis, si oratio non desistat antistitis. Arduum quidem est multorum desideriis satisfacere; sed nouit Diuinitas magna prestare: ipsa retundat inuidos; ipsa nobis faciat ciues celesti aspiratione gratissimos, et supplicationibus uestris tempora tribuat, quibus superna gratia predicetur indulta.





EPISTOLA [a 4Kb] IUSTINIANI IMPERATORIS AD IOANNEM PAPAM, Quam Hypatius et Demetrius episcopi legatione imperatoria fungentes Romam attulerunt.


uictor Iustinianus, pius, felix, inclytus, triumphator, semper Augustus, Ioanni sanctissimo archiepiscopo alme urbis Rome et patriarche

Reddentes honorem apostolice sedi et uestre sanctitati, quod semper nobis in uoto fuit et est , honorantes uestram beatitudinem, omnia que ad ecclesiarum statum pertinent, festinauimus [festinamus] ad notitiam deferre uestre sanctitatis: quoniam semper nobis fuit magnum studium, unitatem uestre apostolice sedis et statum sanctarum Dei Ecclesiarum custodire; que [qui] hactenus obtinet, et incommote permanet, nulla intercedente contrarietate. Itaque omnes sacerdotes uniuersi orientalis tractus et subiicere et unire sedi uestre sanctitatis properauimus. In presenti ergo que [hic] commota sunt, quamuis manifesta et indubitata sint, et secundum apostolice uestre sedis doctrinam ab omnibus semper sacerdotibus firme [ferme] custodita et predicata, necessarium duximus ut ad notitiam uestre sanctitatis perueniant. Nec enim  patimur quidquam quod ad Ecclesiarum statum pertinet, quamuis manifestum et indubitatum sit, quod mouetur, ut non etiam uestre innotescat sanctitati, que [quia] caput est omnium sanctarum Ecclesiarum. Per omnia enim  properamus honorem et auctoritatem crescere uestre sedis. Manifestum igitur facimus uestre sanctitati, quod pauci quidam infideles et alieni sancte Dei [sedi] catholice atque apostolice Ecclesie contradicere Iudaice atque apostatice ausi [uisi] sunt aduersus ea que ab omnibus sacerdotibus secundum uestram doctrinam recte tenentur, et glorificantur, atque predicantur; denegantes Dominum nostrum Iesum Christum unigenitum Filium Dei et Dominum nostrum incarnatum de sancto Spiritu, et ex sancta atque gloriosissima semper uirgine Dei Genitrice Maria hominem factum  atque crucifixum, unum esse sancte et consubstantialis Trinitatis, et coadorandum et conglorificandum Patri et Spiritui sancto, consubstantialem Patri secundum diuinitatem, et consubstantialem nobis eumdem ipsum secundum humanitatem, passibilem carne, eum demque ipsum impassibilem deitate. Recusantes enim Dominum nostrum Iesum Christum unigenitum Filium Dei et Dominum nostrum fateri unum esse sancte et consubstantialis Trinitatis, uidentur Nestorii malam sequi doctrinam, secundum gratiam dicentis unum Filium Dei, et alium dicentis Dei uerbum, et alium Christum. Omnes uero sacerdotes sancte catholice atque apostolice Ecclesie, et reuerendissimi archimandrite sanctorum monasteriorum sequentes sanctitatem uestram, et custodientes statum et unitatem sanctarum Dei Ecclesiarum, quam habent ab  apostolica uestre sanctitatis sede [1 1Kb] , nichil penitus immutantes de ecclesiastico statu, qui hactenus obtinuit atque obtinet, uno consensu confitentur et glorificant, predicantes Dominum nostrum Iesum Christum unigenitum Filium et uerbum Dei et Dominum nostrum ante secula et sine tempore de Patre natum, in ultimis diebus descendisse de celis, et incarnatum de Spiritu sancto, et ex sancta atque gloriosa uirgine Dei Genitrice Maria natum, et hominem factum, et crucifixum, unum esse sancte et consubstantialis Trinitatis, et coadorandum et glorificandum Patri et sancto Spiritui. Nec enim alium Dei uerbum et alium Christum cognoscimus; sed unum atque eumdem ipsum consubstantialem Patri secundum diuinitatem, et consubstantialem nobis  eumdem ipsum secundum humanitatem, passibilem carne, eumdem ipsum impassibilem deitate. Ut enim est in diuinitate perfectus, ita idem ipse et humanitate perfectus est: in una enim substantia deitatem suscipimus et confitemur, quod Greci dicunt [2 23Kb] . Et quoniam unigenitus Filius, et uerbum Dei ante secula et sine tempore de Patre natus, idem ipse et in ultimis diebus descendens de celis incarnatus de Spiritu sancto, et ex sancta atque gloriosa semper uirgine et Dei Genitrice Maria, homo factus Dominus noster iehsu Christus proprie et uere Deus est; ideo et sanctam atque gloriosam uirginem Mariam proprie et uere Dei Matrem esse dicimus; non quia Deus uerbum principium ex ipsa sumpserit, sed quia in ultimis diebus descendit de celis, et ex ipsa incarnatus, et homo factus, et natus est, quem  confitemur et credimus  consubstantialem esse Patri secundum deitatem, et consubstantialem nobis eumdem ipsum secundum humanitatem; eiusdem miracula et passiones, quas sponte in carne sustinuit [3 1Kb] , agnoscentes. Suscipimus autem sancta quatuor concilia, id est trecentorum decem et octo sanctorum Patrum qui in Nicena urbe congregati sunt; et centum quinquaginta sanctorum Patrum  qui in Epheso primo congregati sunt; et sanctorum Patrum qui in Chalcedone conuenerunt, sicut uestra apostolica sedes docet atque predicat. Omnes ergo [namque] sacerdotes sequentes doctrinam apostolice sedis uestre ita credunt et confitentur et predicant, unde properauimus hoc ad notitiam deferre uestre sanctitatis per Hypatium et Demetrium  beatissimos episcopos, ut nec uestram sanctitatem lateant, que a quibusdam paucis monachis male et Iudaice secundum Nestorii perfidiam denegata sunt. Petimus ergo uestrum paternum affectum, ut uestris ad nos destinatis litteris, et ad sanctissimum episcopum huius alme urbis, et patriarcham fratrem uestrum , manifestum nobis faciatis, quod omnes qui predicta recte confitentur suscipit uestra sanctitas, et eorum qui Iudaice ausi sunt rectam denegare fidem condemnat perfidiam: plus enim ita et circa uos omnium amor et uestre sedis crescet auctoritas: et que ad uos est unitas sanctarum Ecclesiarum inturbata seruabitur,  quando per uos didicerint omnes beatissimi episcopi eorum que ad uos relata sunt sinceram uestre sanctitatis doctrinam. Petimus autem uestram beatitudinem orare pro nobis, et Dei nobis acquirere prouidentiam. Item subscriptio [1 1Kb] . Deitas te conseruet per multos annos, sancte ac religiosissime pater [2 1Kb] .



EPISTOLA  IOANNIS PAPAE II AD IUSTINIANUM. Laudat catholici imperatoris egregiam pietatem debitumque ipsius religionis, quo sedem apostolicam, a qua requirebat euangelicam ueritatem, prosequebatur. Rogat Augustum, ut quos a recto fidei catholice itinere aberrare sciret, omni studio adhibito reuocaret, et inter alios ipsos legatos a monachis Acemetis Romam missos.

 Gloriosissimo et clementissimo filio Iustiniano Augusto, Ioannes episcopus urbis Rome salutem donat. [3 1Kb] .

Inter claras sapientie ac mansuetudinis uestre laudes, Christianissime principum, puriore luce tanquam aliquod sidus irradiat, quod amore fidei, quod caritatis studio, edocti ecclesiasticis disciplinis, Romane sedis reuerentiam conseruatis, et ei cuncta subiicitis, et ad eius deducitis unitatem, ad cuius auctorem, hoc est apostolorum primum, Domino loquente preceptum est: Pasce oues meas , quam esse omnium uere Ecclesiarum caput et Patrum regule et principum statuta declarant, et pietatis uestre reuerendissimi testantur affatus. Patet  igitur in uobis impletum fore quod Scripture loquuntur: Per me reges regnant, et potentes scribunt iustitiam . Nihil est enim quod lumine clariore prefulgeat, quam recta fides in principe; nichil est quod ita nequeat occasui subiacere, quam uera  religio: nam cum auctorem uite uel luminis utraque respiciant, recte et tenebras respuunt, et nesciunt subiacere defectui. Quamobrem, gloriosissime principum, uotis omnibus exorabitur diuina potentia, ut pietatem uestram in hoc ardore fidei, in hac deuotione mentis, in hoc integre religionis studio sine defectu sui in longiora tempora conseruet. Hoc enim et sanctis credimus Ecclesiis expedire; scriptum est enim: Labiis regit rex ; et iterum: Cor regis in manu Dei est, et ubi uoluerit inclinabit illud : hoc est enim quod uestrum firmat imperium, hoc quod uestra regna conseruat. Nam pax Ecclesie, religionis unitas, auctorem facti in sublime prouectum grata sibi tranquillitate custodit. Neque enim parua ei uicissitudo a potentia diuina  tribuitur, per quem nullis rugis Ecclesia diuisa secernitur, nullis insertis maculis uariatur: scriptum est enim quia, cum rex iustus sederit super sedem, non aduersabitur ei quidquam malignum . Proinde serenitatis uestre apices per Hypatium atque Demetrium sanctissimos uiros, fratres et cepiscopos meos, reuerentia consueta suscepimus: quorum etiam relatione comperimus, quod fidelibus populis proposuistis edictum [a 1Kb] amore fidei, pro submouenda hereticorum intentione, secundum apostolicam doctrinam, fratrum et cepiscoporum nostrorum interueniente consensu [b 1Kb] : quod quia apostolice doctrine conuenit, nostra auctoritate confirmamus.

Textus autem epistole talis est: Reddentes honorem apostolice sedi. ut supra precedenti epistola.

 Liquet igitur, imperator gloriosissime, ut lectionis tenor et legatorum uestrorum relatio patefecit [patefacis], uos apostolicis eruditionibus studere, cum de religionis catholice fide ea sapitis, ea scripsistis [scribitis et publicatis], ea protulistis, ea populis fidelibus publicastis, que  et sedis apostolice [4 1Kb] doctrina, et sanctorum Patrum ueneranda decernit auctoritas, et nos confirmamus in omnibus. Opportunum est ergo uoce proclamare prophetica: Tibi abundet celum desuper, et effundant montes iucunditatem, et colles letitia letabuntur . Hec igitur in tabulis cordis fideliter scribere, hec ut pupillas oculorum conuenit obseruare: neque enim quisquam est in quo Christi caritas feruet, qui tam recte, tam uere confessionis uestre  fidei refragator existat: cum euidenter impietatem Nestorii Eutychetisque et omnium hereticorum damnantes, unam ueram catholicam fidem Domini et Dei nostri Saluatoris Iesu Christi magisterio institutam, et propheticis apostolicisque predicationibus  ubique diffusam, et sanctorum per totum orbem confessionibus roboratam, Patrum atque doctorum sententiis adunatam, et nostre doctrine consentaneam inconcusse atque inuiolabiliter deuota Deo et pia mente seruatis. Soli etenim professionibus nostris aduersantur, de quibus diuina Scriptura loquitur, dicens: Posuerunt mendacium spem suam, et mendacio operiri sperauerunt ; et iterum, qui secundum prophetam dicunt Domino: Recede a nobis, uias tuas scire nolumus . Propter quod Salomon dicit: Per semitas proprie culture errauerunt, colligunt autem manibus infructuosa . Hec est igitur uera uestra fides, hec certa religio: hoc beate recordationis  Patres omnes presulesque Romane Ecclesie, quos in omnibus sequimur,  hoc sedes apostolica predicauit hactenus, et inconcusse custodiuit: huic confessioni, huic fidei quisquis contradictor exstiterit, alienum seipsum a sancta communione, alienum ab Ecclesia iudicabit esse catholica. Nos enim Cyrum cum sequacibus suis in Romana inuenimus ciuitate, qui de Cumitensi [Acemetensi] monasterio fuit: quos apostolicis suasionibus ad rectam fidem, et uelut oues que perierant errantes ad ouile contendimus reuocare dominicum, ut agnoscant secundum prophetam lingue balbutientes loqui que ad pacem sunt. Ad non credentes autem per nos primus apostolorum Isaie prophete [Isaias propheta] uerbum dicit: Pergite in lumine ignis uestri, et flamme quam accendistis . Sed obduratum est cor eorum  ut non  intelligerent; et pastoris uocem oues, que mee non erant, audire minime uoluerunt. In quibus obseruantes ea que ab ipsorum sunt statuta pontifice, eos minime in nostra communione recepimus, et ab omni Ecclesia catholica esse iussimus alienos; nisi errore damnato, doctrinam nostram quantocius sequi habita regulari professione signauerint. Aequum quippe est ut qui nostris minime obedientiam accommodant statutis, ab Ecclesiis habeantur extorres. Sed quia gremium suum nunquam redeuntibus claudit Ecclesia, obsecro clementiam uestram ut si, proprio deposito errore, et praua intentione depulsa, ad unitatem Ecclesie reuerti uoluerint, in uestra communione receptis indignationis uestre remoueatis aculeos, et nobis intercedentibus benigni animi gratiam condonetis.  Deum autem et Saluatorem nostrum Iesum Christum exoramus, quatenus longeuis et pacificis uos dignetur custodire temporibus in hac uera religione et unitate et ueneratione apostolice sedis; cuius principatum, ut Christianissimi et pii, conseruatis in omnibus. Preterea, serenissime principum, laudamus legatorum uestrorum personas Hypatii et Demetrii fratrum et cepiscoporum nostrorum, quos clementie uestre gratos fore ipsa manifestauit electio. Nam tante cause pondus non nisi perfectis in Christo potuisset iniungi; tante uero pietatis, tante reuerentie plenos affatus, nisi per amantes minime dignaremini destinare. Gratia Domini nostri Iesu Christi, et caritas Dei Patris, et communicatio sancti  Spiritus sit semper uobiscum, piissime fili. Amen, Item subscriptio: Omnipotens Deus regnum uestrum et salutem uestram perpetua protectione custodiat, gloriosissime et clementissime fili imperator Auguste. Data Rome uIII kalendas Aprilis, domino nostro Iustiniano P. P. Augusto Iu et Paulino uiris clarissimis consulibus [Anno Christi 534].



EPISTOLA  IOANNIS PAPAE AD SENATORES. Fidem de Christi diuinitate et incarnatione confirmat: Acemetas monachos Nestorii sectatores uitandos esse monet.

Ioannes episcopus Romanus, illustribus ac magnificis uiris Auieno, Senatori, Liberio, Seuerino, Fideli, Auito, Opilioni, Ioanni, Siluerio, Clementiano,  et Ampelio.

Olim quidem, illustres et magnifici filii, ad hoc sententie mee summa constiterat, ut ante iussionem uestram, postquam epistole uel dogmatis tenorem cuncta Ecclesia, hoc est sacerdotum senatus, et populi probauit assensus, sub paginali alloquio uestris etiam sensibus intimanda dirigerem; sed consilii ordinem illa res uertit, quia et dogmati per dies singulos diuine Scripture subduntur, et imperfecta destinari non poterant, et ea que per legatos directa sunt, prius non poterant in exemplaribus scripta transmitti. Nouimus etenim quod, Domino docente, preceptum est, quod pastor diligens gregem salubria ultro non desistat ingerere: quia res que ad salutem anime pertinet, omnibus necesse est sensibus  intimari. Proinde, illustres et magnifici filii, quia festinatio non pertulit portitores, ut ea scribi et dirigi potuissent, incontinenti tamen, si dictus diuinus fauor arriserit, tam epistole quam dogmatis exemplaria destinabimus. Nunc tamen, ne quid de uestris sensibus relinquatur ambiguum, quid epistole tenor habeat, quod textus dogmatis contineat, breuiter insinuare curaui. Iustinianus siquidem imperator filius noster, ut eius epistole tenore cognouistis, de his tribus questionibus orta certamina fuisse signauit, utrum unus ex Trinitate Christus et Deus noster dici possit: hoc est una de tribus personis sancte Trinitatis sancta persona. An Deus Christus carne pertulerit impassibili deitate. An proprie et ueraciter Mater Domini Dei nostri Christi Maria semper  uirgo debeat appellari. Probauimus in his catholicam imperatoris fidem, et ita esse propheticis et apostolicis uel Patrum exemplis euidenter ostendimus: unum enim ex sancta Trinitate Christum esse, hoc est unam de tribus sancte Trinitatis personis sanctam esse personam, siue subsistentiam, quam Greci dicunt, in his exemplis euidenter ostendimus.

In libro Genesis per Mosen Trinitas ipsa sic dicit: Ecce Adam factus est tanquam unus ex nobis . Et item uas electionis Paulus ad Corinthios ita euidenter expressit: Unus Deus Pater, ex quo omnia, et nos in ipso; et unus Dominus noster iehsu Christus, per quem omnia, et nos per ipsum .

 Et in symbolo synodi Nicene: Credimus in unum Deum Patrem omnipotentem, et in unum Dominum nostrum Iesum Christum unigenitum.

Item sanctus Agustinus, cuius doctrinam, secundum precessorum meorum statuta, Romana sequitur et seruat Ecclesia, in libro undecimo de Ciuitate Dei dicit: Credimus et tenemus, et fideliter predicamus, quod Pater genuerit uerbum, hoc est Sapientiam, per quam facta sunt omnia, unus unum eternus ceternum, summus bonus equaliter bonum; et quod Spiritus sanctus simul et Patris et Filii sit Spiritus, et ipse consubstantialis, et ceternus ambobus, atque hoc totum trinitus sit propter proprietatem personarum, et unus Deus propter inseparabilem unitatem, sicut unus omnipotens propter inseparabilem omnipotentiam: ita tamen, ut  cum de singulis queritur, unusquisque eorum et Deus et omnipotens esse respondeatur.

Eiusdem in libro secundo contra Maximinum: Et Pater Deus est, et Filius Deus est, et Spiritus sanctus Deus est, et hi simul tres unus Deus est, nec huius trinitatis tertia pars est unus, nec maior pars duo quam unus est.

In libro sancti Augustini decimo quinto de Trinitate: Ratione etiam reddita intelligentibus palam est substantia ueritatis, non solum Patrem Filio non esse maiorem, nec ambos simul aliquid esse maius quam Spiritum sanctum, aut quoslibet duos in eadem trinitate maius esse aliquid quam unum, aut omnes simul tres maius aliquid esse quam singulos.

Gregoris Nazianzenus ex sermone de Epiphania  Domini: Cum omnino uno lumine illustramur, simul et tribus; tribus quidem secundum uniuscuiusque proprietates, siue substantias, sicut placet aliquibus dicere, siue personas: nichil enim pro uocabulorum diuersitate dissidendum est, cum ad eumdem sensum nominum diuersitas prouocet et intellectum. Unum autem secundum substantiam uel deitatis ratione: diuiditur ergo, ut ita dicam, indiuisibiliter, coniungitur diuisibiliter, una est in tribus deitas.

Item ex epistola Gregorii Nysseni ad Ablauium: Aestimet hec opera utrum uni assignentur persone eorum, quam [Forte qui] in sancta Trinitate creduntur, an per tres eat uirtutis effectus.

Item ex epistola Procli ad Occidentales: Super hec etiam confitemur unum ex Trinitate increata atque  ineffabili Deum uerbum factum hominem.

Eiusdem: Quid enim nos sapimus atque sentimus, quia in ipsa diuina natura, qua coniunctus et unitus est Filius Patri sanctoque Spiritui, non dicimus eum deitate passum fuisse, sed carne, quam pro nobis assumpsit ex nobis. Unus igitur ex Trinitate crucifixus est carne qua factus est; non tamen deitate, qua unitus est Patri et Spiritu sancto, perpessus est, ne et illos crucifixos pariter asseramus.

Hec igitur ex plurimus pauca digessimus.

Deum uero carne passum hic nichilominus roboremus exemplis.

 Ex libro Exodi per Moysen Dominus locutus est: Et uidebitis uitam uestram in ligno pendentem . Deum autem esse uitam Dominus noster in Euangelio Ioannis predicat dicens: Ego sum uia, ueritas, et uita .

Item propheta dicit: Si affigit homo Deum suum quia uos affixistis me .

Princeps quoque apostolorum beatus Petrus in Actibus ita dicit, dum impietates Iudeorum argueret: uos autem uirum homicidam petistis dimitti uobis, auctorem uero uite peremistis .

Item uas electionis et Doctor gentium sic predicat: Si enim cognouissent, nunquam Dominum glorie crucifixissent . Dominus autem glorie est Deus. Sic Psalmographus ante predixit: Quis est iste  rex glorie ?

Item in Actibus apostolorum: Attendite uobis et uniuerso gregi, in quo uos Spiritus sanctus constituit episcopos regere Ecclesiam Dei, quam acquisiuit sanguine suo .

Cyprianus episcopus et martyr in epistola de patientia: Iudicantur iudica urus, et Dei sermo ad uictimam tacens ducitur.

Gregorius Nazianzenus: Et indiguimus Deo incarnato et mortificato, ut nos uiuamus.

Ex libro sancti Augustini de Charitate: Ille enim qui uenit per crucis irrisiones carnis perimere corruptionem, et uetustatem uinculi mortis nostre sue mortis nouitate dissoluere, mandato nouo fecit hominem nouum: res enim uetus erat, ut homo moreretur, quod  ne semper ualeret in homine, res noua facta est, ut Deus moreretur: sed quia in carne mortuus est, non in diuinitate.

Cyrillus capitulo XII: Si quis non confitetur uerbum passum carne , et mortem carne gustasse, factumque primogenitum ex mortuis, secundum quod uita et uiuificans est et Deus, anathema sit.

In epistola Leonis ad Iuuenalem: ueram igitur generationem crux uera confirmat, quoniam in carne nostra nascitur, qui in nostra carne crucifigitur.

Eiusdem ex epistola ad Flauianum: Impassibilis Deus non dedignatus est homo esse passibilis, et immortalis mortis legibus subiacere. Ex hac quoque parte plura ex dogmatis lectionum poteritis agnoscere.

 Gloriosum uero sanctam semper uirginem Mariam proprie et ueraciter Dei Genitricem, Matremque Dei uerbi ex ea incarnati, ab hominibus catholicis confiteri recte esse docemus proprie et ueraciter; et idem ipse ultimis temporibus incarnatus, ex sancta et gloriosa uirgine matre nasci dignatus est.

Propterea ergo, quia proprie et ueraciter Dei Filius ex ea incarnatus est, ideo proprie et ueraciter Matrem Dei ex ea incarnati et nati esse confitemur; et ne Dominus iehsu per honorificentiam uel gratiam Dei nomen accepisse credatur, sicut Nestorius sentit insulsus: ueraciter autem ideo ne phantasma,  aut aliquo modo non ueram sumpsisse carnem credatur ex uirgine, sicut asseruit impius Eutyches. Cui rei probamenta ex Patrum traditionibus consequenter sanctus Augustinus in libro primo  Predestinationis: Predestinatus est ergo iehsu, ut futurus secundum carnem filius Dauid esset, in uirtute autem Filius Dei simul et filius hominis propter susceptum hominem, et Filius Dei propter suscipientem unigenitum Domini proprie et ueraciter diceretur.

Leporius in epistola quam Aurelius episcopus Carthaginensis, et beatus Augustinus, et synodus Africana firmauit: Nascitur ergo nobis proprie de Spiritu sancto et Maria semper uirgine Deus homo iehsu Filius Dei.

Gelasius ex libro aduersus Nestorium et Eutychem:  »Propterea quod ex te nascitur sanctum, uocabitur Filius Dei .« Ex te nascitur, ait, ut proprietatem de matre sumendam nostre conditionis exprimeret. His igitur euidenter ostensum est, illustres et magnifici filii, quid sperauerit imperator, quid Romana sequatur et colat Ecclesia. Atque igitur Christum Dominum nostrum unum esse, ut sepe diximus, sancte Trinitatis ex duabus naturis cognoscendum, hoc est in deitate et humanitate perfectum, non antea existente carne, et postea unita uerbo, sed in ipso Deo uerbo initium ut esset accipiens: inde enimuero ex materno corpore caro sumpsit initium, salua proprietate uel ueritate utriusque nature, hoc est diuinitatis atque humanitatis, Dei Filium Dominum nostrum Iesum Christum catholici  confitemur, omni posthac commutationis confusione submota. Neque enim naturas in eo aliter agnoscimus, nisi differentiam intelligentes et confitentes diuinitatis atque humanitatis. Sed nec duas personas in Christo intelligimus per id quod dicimus duas naturas, ut adunationis diuisionem facere uideamur; et sit, quod absit, quaternitas, non trinitas, sicut Nestorius sentit insanus; nec confundimus easdem unitas naturas, cum unam personam Christi confitemur, ut Eutyches impius credit. Tomum uero pape Leonis, omnesque epistolas, nec non et quatuor synodos, Nicenam, et Constantinopolitanam, et Ephesinam primam, et Chalcedonensem, sicut Romana hactenus suscepit et ueneratur Ecclesia, sequimur, amplectimur atque seruamus. Hoc est enim nostre  fidei firmamentum, hec fidei nostre petra firmissima. Hec autem, illustres et magni filii, agens gratias sollicitudini uestre intimare curauimus: plenius tamen directis exemplaribus poteritis agnoscere. Acemetas uero, qui se monachos dicunt, qui Nestoriani euidenter apparuerunt, Romana etiam eos damnat Ecclesia; a quibus uos propter canonem qui cum excommunicatis Christianum nec loqui nec communicare permittit, diligentia pastorali admonere non desino, ut eorum etiam simplicem collocutionem uitetis, nichilque uobis cum eis estimetis  esse commune. Quod ideo facio, ne reus silentii inueniar, si hec ad uestram minime, Christianissimi filii, notitiam pertulissem. Incolumem magnitudinem uestram Deus noster custodiat, domini filii, merito illustres atque magnifici.



EPISTOLA  IOANNIS PAPAE AD EPISCOPOS GALLIAE Contumeliosum Gallie episcopum episcopatu priuatum in monasterium redegit ad penitentiam: Ecclesiam eius sancto Cesario Arelatensi episcopo commendauit.

Dilectissimis fratribus uniuersis episcopis per Gallias constitutis Ioannes

Innotuit nobis a fraternitate uestra missa relatio, in qua Contumeliosus multis legitur criminibus inuolutus. Et quia huiusmodi persona sacris non potest  inherere mysteriis, ab hodierno uel officio eum nostra censet remouere auctoritas, ut in monasterio constitutus delicti ueniam a Domino petere non omittat. Nihil est enim impossibile eius clementie qui potest cuncta relaxare que facta sunt. Sed ne eius Ecclesia destituta uideatur, in eius loco uisitatorem dari presenti auctoritate decernimus, qui a se ita nouerit omnia exhibenda, ut nichil de ordinibus clericorum, nichil de ecclesiastica facultate presumat, sed ea que ad sacrosancta mysteria pertinent exsequatur. Predictum autem Contumeliosum, ut habeat penitendi licentiam, petitorium dare uobis censemus, ubi errorem suum euidenter allegans sub die profiteatur et consule. Dominus uos incolumes custodiat,  fratres carissimi. Data uII idus Aprilis, Flauio Paulino iuniore uiro clarissimo consule [Anno Christi 534]



EPISTOLA  IOANNIS PAPAE AD PRESBYTEROS ET DIACONOS CONTUMELIOSI EPISCOPI.

Ioannes presbyteris, diaconibus et cuncto clero Ecclesie in qua fuit Contumeliosus episcopus.

Peruenit [a 1Kb] ad nos a fratribus et cepiscopis nostris missa relatio ubi Contumeliosus de criminibus suis confessus legitur atque conuictus. Et quia huiusmodi sceleribus implicatus sacerdotii non potest ministeria iam tractare, necessaria uobis solatia credimus uisitatoris adiungere; et ideo in Ecclesia eius uisitatorem dari nostra decreuit auctoritas, ut Ecclesia suo  priuata presule summi nequeat pontificis solatiis indigere: cui uos in omnibus parere decernimus, ad ea tantummodo que sacris sunt gerenda mysteriis, ita tamen ut nichil de ecclesiastica facultate presumat, et clerus in eo quo nunc est ordine constitutus nullis gradibus promoueatur, donec proprium sacerdotem possit habere. Omnem uero hanc sollicitudinem Cesario fratri et cepiscopo nostro iniungimus, ad cuius curam cuncta que necesse sint pertinere censuimus. Dominus uos incolumes custodiat, dilectissimi filii. Data uII idus Aprilis, Paulino iuniore uire clarissimo consule [Anno Christi 534].



EPISTOLA  IOANNIS PAPAE AD CAESARIUM ARELATENSEM, Cum subiectis canonibus ab eo missis ad examinandam causam Contumeliosi episcopi.


Dilectissimo fratri Cesario Ioannes.

Charitatis tue litteras animo libenti suscepimus, in quibus corporeas necessitates allegans, etiam que sacrius [1 1Kb] ille qui lapsus est fecerit, indicasti. Dolemus de amissione pontificis, rigorem tamen canonum seruare necesse est. Atque ideo predictum ab episcopatus ordine nostra suspendit auctoritas. Neque enim fas est pollutum criminibus sacris ministeriis deseruire. Sed te ordinante in monasterio dirigatur, ubi delictorum memor in penitentia lacrymas  effundere non omittat, ut ab eo qui omnibus miseretur Domino nostro Iesu Christo misericordiam ualeat promereri. In cuius locum uisitatorem constituite, donec proprium Ecclesia que euacuata est eius sacerdotio merere ualeat sacerdotem. Communibus tamen precibus exorare Deum nostrum debemus, ut puros cunctos prestet antistites. Si qui tamen pontificatus immemores criminibus se fortassis inuoluerint, et eorum personas uulgus cognoscat: facilius enim a delictis cauent, si non uideant etiam hominibus secreta esse que fecerint. Que uero de his canones precipiunt, subter adiecimus, ut que facienda sunt possitis agnoscere. Deus te incolumem custodiat, frater carissime [Anno Christi 534].





EPISTOLA AFRICANORUM EPISCOPORUM AD IOANNEM DATA, SED AB AGAPETO EIUS SUCCESSORE ACCEPTA. Pontificem de dubiis quibusdam consulunt.


Domino beatissimo et honorabili sancto fratri et consacerdoti Ioanni, Reparatus, Florentinianus, Datianus, et ceteri 217 episcopi, qui in uniuersis conciliis apud Iustinianam Carthaginensem [Carthaginem] fuimus.

Optimam consuetudinem preteriti temporis, quam uiolenta captiuitas per annos centum, dolentibus cunctis, abstulerat, iterum seruare cupientes, ad uniuersalem totius Africe synodum fidei deuotione conuenimus, in illa Iustiniane Carthaginensis [Carthaginis] basilica congregationis nostre primitias Domino consecrantes, unde nostros patres tyrannus  Hunericus expulerat. Hec basilica Fausti apud nos dicitur, multis martyrum corporibus insignita, quorum Deus exaudiuit orationes, ut daret huius rei fiduciam sacerdotibus. Ibi igitur quantum singuli lacrymantibus gaudiis flere potuerint, cogitandum potius beatitudini uestre dimittimus: in omnibus  enim letitie spiritualis unus fuit affectus, agere gratias omnipotenti Deo, cuius gratia peccatoribus sine meritis operum datur, et antidotum fidei salutaris nuper reconciliatis hereticis obtinetur.

Definitionibus autem Niceni concilii publica lectione transcursis, inter alia de quibus nancisci debuit, disputatione requiri iam ceperat quomodo Arianorum sacerdotes ad catholicam fidem suscipi oporteat, utrumne in suis honoribus, an in laica communione, sic omnibus nobis unanimiter subito placuit sciscitari primitus beatitudinis uestre sententiam. Potest enim sedes apostolica, quantum speramus, tale nobis interrogantibus dare responsum, quale nos approbare concorditer explorata ueritas faciat. Ex omnium quidem collegarum tacitis motibus  nemini placere sensimus ut in suis honoribus Ariani suscipiantur. uerumtamen conuenire caritati credidimus, ut quid habeat sensus noster in publicam notitiam nemo perduceret, nisi prius uel consuetudo nobis, uel diffinitio Romane Ecclesie proderetur. Hac igitur nostre salutationis epistola per fratres consacerdotes nostros Caium et Petrum, et per filium nostrum Liberatum diaconum continuo destinauimus, et [2 1Kb] auctoritatem uestre beatitudinis et gratiam debitis obsequiis honorantes: talis quippe es, qualem sancta sedes Petri merebatur habere pontificem, dignus ueneratione, plenus dilectione, loquens ueritatem sine mendacio, nichil faciens arroganter. Unde etiam libera caritas uniuerse fraternitatis requirendum putauit consilium tuum. Respondeat, obsecro,  mens illa sancto Spiritui [3 1Kb] seruiens affabiliter et ueraciter [4 1Kb] . Non solum enim de sacerdotibus, sed de ipsis quoque paruulis apud eos baptizatis, utrum soleant uel debeant ad clericatum, si petierint, applicari consulimus. Multis enim facere istas frequenter petitiones concedimus, nec negamus, donec habito uobiscum diligentiore tractatu, legatio nostra reuertatur. Illud etiam beatitudini tue credimus intimandum, fratres aliquantos ex nostro collegio, relictis sine causa plebibus suis, ad transmarinas nauigare sepius regiones. Hos diutius Ecclesia tolerauit, accusantes [excusantes] eos uiolentiam temporis mali. Petimus nunc ut quicunque forsitan episcopus, aut presbyter, siue diaconus, aut cuiuslibet inferioris ordinis clericus sine nostra epistola uenerit, et non approbauerit se pro utilitate sanctarum  Ecclesiarum fuisse directum, similis heretico iudicetur: neque uestra communione dignus existat, ut in omnibus et per omnia beatitudinis uestre disciplina laudetur. Et alia manu: uegetem [uegetum] te, nostrique memorem prestet omnipotens Deus, domine frater





APPENDIX AD SCRIPTA IOANNIS PAPAE II.



EPISTOLA [1 1Kb]  IOANNIS PAPAE II AD uALERIUM EPISCOPUM.  Docet Christum Dominum, secundum deitatis naturam, Patri equalem, secundum uero humanam naturam, minorem esse.

Reuerendissimo fratri ualerio episcopo Ioannes.

Scripta tue sanctitatis suscipiens, plena ea fidei regula, qua plurimum polles, inueni, et Deo gratias retuli quod anima et corpore te bene uigere didici. Sane ea que significasti quosdam dicere quod non sit Filius equalis Patri, et quod in Euangelio scriptum sit: Pater maior me est , scias non recte intelligere tales fidei regulas, nec rectam fidem penes se habere. Paulus apostolus [2 1Kb] non secundum deitatis naturam Christum creatum insinuat, sed secundum humane nature substantiam eumdem creatum affirmat, ipso Ephesiis conscribente: Renouamini, inquit spiritu mentis uestre, et induite nouum  hominem, qui secundum Deum creatus est in iustitia et sanctitate ueritatis . Et ad Hebreos: In eo enim in quo passus est ille et tentatus, etiam potest his qui tentantur auxiliari . Unde, fratres sancti, uocationis celestis participes, considerate apostolum et pontificem confessionis nostre Iesum, fidelem existentem ei qui creauit eum. Et ad Colossenses: Nunc autem deponite et uos uniuersa, iram, indignationem, malitiam, blasphemiam, turpiaque ex ore uestro non procedant. Nolite mentiri inuicem, exspoliantes uos ueterem hominem cum actibus suis, et induentes nouum, eum qui renouatur in agnitionem secundum imaginem eius qui creauit eum . Nunquid qui uniuersam creaturam, uisibilia, propria potestatis uirtute procreauit ac fecit, seipsum antea uel postmodum  creauit, uel facere potuit? Filius minor [3 1Kb] est Patre in assumpti hominis forma, equalis uero Patri est in deitatis nature substantia, eodem protestante: Ego et Pater unum sumus . Et iterum: Qui me uidet, uidet et Patrem . Et  iterum: Qui me odit, odit et Patrem . Et iterum: Ut sint in nobis unum, sicut et nos sumus unum . Et iterum: Tu in me, et ego in eis . Et iterum: Omnia tua mea sunt. Et iterum: Ego in Patre, et Pater in me . Et iterum: Pater in me manens facit opera hec. Et Ioannes euangelista ait: In principio erat uerbum, et uerbum erat apud Deum, et Deus erat uerbum ; et iterum ipse ad Parthos: Tres sunt, inquit, qui testimonium perhibent in terra, spiritus, aqua, et sanguis: et tres unum sunt. Et tres sunt qui testimonium perhibent in celo, Pater, uerbum, et Spiritus: et hi tres unum sunt . Nos itaque in natura deitatis, quia unum sunt Pater et Filius, nec Patrem credimus aliquo tempore precessisse, ne maior sit Filio; nec Filium postea natum esse, ut deitate Patris minoretur. Si equalis [4 1Kb] Patri Filius non est, cur ita de illo Ioannes euangelista testatus est: Propterea, inquit, persequebantur Iudei Iesum et querebant eum  occidere, quia non solum soluebat sabbatum, sed et Patrem suum dicebat Deum, equalem se faciens Deo . Et Paulus apostolus: Hoc sentite in uobis,  quod et in Christo Iesu, qui cum in forma Dei esset constitutus, non rapinam arbitratus est esse se equalem Deo, sed semetipsum exinaniuit, formam serui accipiens . Et in Salomone: Qui genuit me requieuit in tabernaculo meo. Et Ecclesiastico: Sicut est ab initio, ita usque in seculum, neque adiectum est ei, neque minuetur illi. Ipse est enim dominus creature sue, qui nichil eguit ab aliquo . Et in psalmo LXXII: Quid enim mihi est in celo? et a te quid uolui super terram? Hec omnia Filium non inferiorem natura demonstrant, sed et equalitatem deitatis annuntiant: quoniam qui utraque locutus est, uerum dixit, quia ueritas mentiri non potuit. Taliter, [5 1Kb] frater carissime, semper age, ceterosque omnes agere mone, ut abolito hoc qui natus uidebatur errore, in laudem et gloriam Dei per totum mundum una fides sit, et una eademque confessio; ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris .  Data nonis [6 1Kb] Augusti, Iustiniano et Athalarico [7 1Kb] uiris clarissimis consulibus [8 1Kb] .



CANONES IOANNI ASCRIPTI.


Hi tituli canonum [a 1Kb] quos nobis suprascriptus sanctus et domnus meus Ioannes papa sedis apostolice cum prefata auctoritate direxit.

Ex epistola Siricii pape urbis Rome Emerio [Himerio] episcopo Tarraconensi inter cetera ad locum, capitulo uII. Et quia aliquanti, de quibus loquimur, et tua sanctitas retulit, ignoratione lapsos esse se deflent, id est, ut ad uxores proprias redierint, his ea conditione misericordiam dicimus non negandam, ut sine ullo honoris augmento, in hoc quo detecti sunt, quandiu aduixerint, officio perseuerent, si tamen post hec continentes se studuerint exhibere. Ii uero qui illiciti priuilegii excusatione nituntur ut sibi asserant ueteri hoc lege concessum, nouerint se ab omni ecclesiastico honore, quo indigni sunt, apostolice sedis  auctoritate deiectos; nec unquam posse ueneranda attrectare mysteria, quibus se ipsi, dum obscenis cupiditatibus inhiant, priuauerunt. Et quia exempla preterita cauere nos premonent in futuro, quilibet episcopus, presbyter atque diaconus, quod non optamus, deinceps fuerit talis inuentus, iam nunc sibi omnem per nos indulgentie aditum intelligat obseratum. Quia ferro necesse est excidantur uulnera que fomentorum non senserint medicinam.

Ex canonibus Apostolorum cap. XXu.--- ---Episcopus, presbyter aut diaconus, qui in fornicatione aut periurio captus est, deponatur, non tamen communione priuetur; dicit enim Scriptura: Non uindicabit Dominus bis in idipsum .

Ex canonibus suprascriptis cap. XXIX.---Quod officium pristinum damnati pro criminibus usurpare non debeant.---Si quis episcopus, presbyter aut diaconus,  depositus iuste super certis criminibus, ausus fuerit attrectare ministerium dudum sibi commissum hic ab Ecclesia sibi abscindatur.

 [* 1Kb] Ex canonibus Neocesariensibus XCu.---De presbyteris qui fornicati sunt.---Presbyter, si fornicatus fuerit, aut adulierium perpetrauerit amplius, pelli debet et ad penitentiam redigi.

Ex canonibus Antiochenis capitulo Iu.---De damnatis et ministrare tentantibus.---Si quis episcopus damnatus a synodo, uel presbyter aut diaconus a suo episcopo, ausi fuerint aliquid de ministerio sacro contingere, siue episcopus iuxta precedentem consuetudinem, siue presbyter aut diaconus, nullo modo liceat ei nec in alia synodo restitutionis spem aut locum habere satisfactionis. Sed et communicantes ei omnes abiici de Ecclesia, maxime si posteaquam didicerunt aduersum memoratos prolatam fuisse sententiam, eisdem communicare tentauerint

Ex canonibus suprascriptis capitulo Xu.---De episcopis ab eiusdem prouincie episcopis consonanter exclusis.---Si quis episcopus de certis criminibus accusatus condemnatur ab omnibus episcopis eiusdem prouincie, cunctique consonanter eamdem contra eum  formam decreti protulerint, hunc apud alios nullo modo iudicari, sed firmam concordantium episcoporum prouincie manere sententiam.


Tituli infra scripti ad hoc de canonibus excerpti sunt, ut unusquisque breuiter possit agnoscere quod clerici post crimina capitalia non possint ad honorem pristinum reuocari.

Ad locum, de synodo Nicena , id est 318 episcoporum. Si qui forte indiscrete ad sacerdotium prouecti, postmodum uel ipsi aliquid de se criminosum professi sunt, uel ab aliis reuicti, abiiciantur.


Incipiunt tituli canonum Gallicani.

De synodo ualentine ciuitatis episcoporum 18, Iu idus Iulias, Gratiano III et Equitio consulibus . Nec illud, fratres, scribere alienum ab Ecclesie utilitate censuimus, ut sciretis quicunque sub ordinatione uel diaconatus, uel presbyterii, uel episcopatus, mortali  crimine dixerint se esse pollutos, a supradictis ordinationibus submouendos, reos scilicet uel ueri confessione, uel mendacio falsitatis. Neque enim solui ab his potest, si in ipsos se dixerint, quod dictum in alios puniretur, cum omnis qui sibi fuerit mortis causa homicida sit. Diuina uos pietas in eternum protegat, fratres dilectissimi.

Item ad locum de synodo Aurelianensi episcoporum 30. Si diaconus aut presbyter crimen capitale commiserint, simul ab officio et communione pellantur.

Item ad locum de synodo Iustinianensi [a 1Kb] . Si quis diaconus aut presbyter, post acceptam benedictionem leuiticam, cum uxore sua incontinens inuenitur, ab officio abiiciatur.

Item de synodo Epaonensi episcoporum 34. Si quis diaconus aut presbyter crimen capitale commiserit, ab officii honore depositus in monasterium detrudatur, ibi tantummodo quandiu uixerit communione sumenda.

 Ecce manifestissime [b 1Kb] constat, quia secundum quod et tituli antiquorum Patrum a sancto Ioanne papa transmissi, et trecentorum decem et octo episcoporum sententia, sed et canones Gallicani continere uidentur, clerici in adulterio deprehensi, aut ipsi confessi, aut ab aliis reuicti, ad honorem redire non possunt. Et quia forte non deerunt, quibus pro nimia pietate suprascripta sanctorum Patrum seueritas minime placeat, sciant se et trecentorum decem et octo episcoporum precepta, et sancti pape auctoritatem, et illorum pontificum qui ordinantibus trecentis decem et octo episcopis reliquos canones  statuerunt, sententias reprehendere uel damnare. Sed forte maior in illis est pietas quam in supradictis trecentis decem et octo episcopis: maior in illis misericordia quam in sancto Ioanne apostolico papa; maior caritas quam in reliquis sanctis sacerdotibus qui hoc pro exemplo uel remedio Ecclesiarum suis definitionibus deliberauerunt. Et ideo aut plena [prona] uoluntate preceptis illorum consentiant; aut si non fecerint, omnibus se contrarios et inimicos esse cognoscant. Que est ista iustitie inimica benignitas, palpare criminosos, et uulnera eorum usque ad diem iudicii incurata seruare? Quod si etiam durissimam eos penitentiam per plures annos agere uideremus, sic nos ipsi et saluti eorum consulere, et canonum deberemus statuta seruare. Cum uero in aliquibus nec compunctionis humilitas, nec instantia orandi uel plangendi appareat, nec B. Dauid imitentur, qui dixit: Lauabo per singulas noctes lectum meum, lacrymis meis stratum meum rigabo ; et illud: Cinerem sicut panem manducabam,  et potum meum cum fletu miscebam , nec eos ieiuniis uel lectioni uacare uideamus; possumus cognoscere, si ad honorem pristinum redierint, cum quanta negligentia et cum quanto tempore et inimica anime securitate permaneant, credentes quod sic eis non acta digne penitentia dimiserit Deus, quomodo sacerdotes indulsisse uidentur. uere dico quia illi [ipsi] quibus cum periculosa et falsa misericordia indulgere uidemur, cum ante tribunal Christi pro tantis peccatis damnandi aduenerint, contra nos ipsos causas dicturi sunt, dicentes: Quod dum aut asperitatem lingue eorum expauimus, aut falsa blandimenta et periculosas adulationes ipsorum libenter accepimus, nos eos, dum illis inutiliter indulgemus, in peccatis permanere, aut ipsa peccata etiam augere permiserimus, non recordantes illud quod in ueteri Testamento scriptum est, quia uno peccante contra omnes Dei ira deseuiit . O pietas! o misericordia! uni parcere,  et omnes per exemplum malum in discrimen adducere! Non ita suadet sanctus ac beatissimus Cyprianus martyr dicens : Qui peccantem uerbis adulantibus palpat, peccandi fomitem subministrat, nec reprimit delicta illius, sed fouet; et iterum: Imperitus est medicus, qui tumentes uulnerum sinus manu parcente contrectat, et absconditum in profundis recessibus uirus dum seruat exaggerat. Unde et sanctus Ioannes Constantinopolitanus episcopus arguit dicens: Imperitus est medicus qui ante digestam putredinem superinducit uulneri cicatricem. Et ideo diligentius perpendite, si aut potest, aut debet fieri, ut, tantorum ac talium quos supra memorauimus sacerdotum canones contemnentes, aliter quam illi statuerunt obseruare uel agere presumamus: precipue cum si illorum trecentorum decem et octo episcoporum, qui per omnes Ecclesias concilia fieri preceperunt, tam sancta decreta negligimus, non illos solos dispiciemus, sed, sicut supra iam dictum est, et Africanos pontifices, et omnes reliquos, qui ipsis ordinantibus  per totum mundum pro ecclesiastica disciplina aliquid statuerunt, cum peccato anime nostre contemnemus. Ego me in hoc periculo mittere omnino non audeo, quia nec talia sunt merita mea, ut aliorum peccata in me excipere presumam; nec tantam eloquentiam habeo, ut ante tribunal Christi contra tantos ac tam sanctos sacerdotes qui canones statuerunt, causas dicere possim. uideat unusquisque qui aliter sentire uel obseruare disponit, qualiter possit in die iudicii reddere rationem. Ego, in quantum Deus uires dare dignatur, studere uolo eorum preceptionibus obedire, quia cum illis non rixam, sed  pacem et qualemcunque partem habere desidero. Et hoc diligenter attendendum est, quod si, secundum quod supra scriptum est, illi clerici qui ad uxores proprias redeunt, ad integrum ab officio suspenduntur, et si etiam digami, aut internuptarum mariti, qui utique rem licitam faciunt, clerici tamen ordinari non possunt, aut si ordinati fuerint, deiiciuntur, [a 1Kb] de quibus et Faustus episcopus sanctus in epistola sua dixit: Perdit gratiam consecrati, qui adhuc officium uult exercere mariti; cum hec ita sint, qua conscientia quisquam dicere poterit, quod ille qui adulterium commiserit iterum ad honorem redire possit? Hoc loco si aliquis fuerit qui dicat: Ergo negas misericordiam Dei qui dixit: Nolo mortem peccatoris, sed ut conuertatur et uiuat ? et illud: Nunquid qui cadit non adiiciet ut resurgat ? et illud: Peccator in quacunque die conuersus fuerit, omnes iniquitates illius obliuioni tradentur . Ad hec libera uoce respondere et possumus et debemus: Absit a nobis ut de istis sententiis  uideamur uel leuiter dubitare. Definitissime enim credimus quod qui usque ad finem uite sue penitentiam egerit, non solum indulgentiam accipiat, sed etiam ad premia eterna perueniat. Propter regulam tamen ecclesiasticam, et propter antiquorum Patrum statuta, que absit a nobis ut reprehendere aut discutere audeamus, eum quem credimus ad uitam eternam post actam penitentiam uenire, ad honorem clericatus secundum tantorum Patrum precepta nouimus non debere reuerti. In tantum ut in canonibus scriptum sit: Ne ullus unquam penitens clericus ordinetur. Et si ille qui ultro petit penitentiam, quamuis perfecte agat, non potest aut episcopus, aut presbyter ordinari, ita ut, etiamsi per ignorantiam ordinatus fuerit, et postea conuincitur penitentiam accepisse, deiiciatur: ille qui inuitus ad penitentiam agendam in monasterium mittitur, et utique qui aliud quam penitens dicendus est, qua conscientia ad sacerdotium redire permittitur? Nemo  mihi alia quelibet contra auctoritatem sedis apostolice, aut contra trecentorum decem et octo episcoporum precepta, uel reliquorum canonum statuta obiiciat, quia quidquid contra illorum definitionem, in quibus Spiritum sanctum locutum esse credimus, dictum fuerit, recipere non solum temerarium, sed etiam periculosum esse non dubito. ualde enim metuo et contremisco illam damnationem quam Heli sacerdos propter stultam indulgentiam accipere meruit . Qui pro eo quod filios suos negligenter castigauit, ut eos nec cedere, nec excommunicare uoluerit, ipsi filii una die occisi sunt, et triginta millia de populo interfecta sunt, et arca testamenti in captiuitate ducta est, et ipse retro cadens fractis ceruicibus mortuus est, et nomen ipsius de libro uite deletum est. Et econtra Phinees, qui pro eo quod zelo Dei commotus duos adulteros pariter interfecit, totum populum de Dei iracundia liberauerit . Nec hoc ideo dico, ut sicut ille fecit,  etiam nunc per mortem corporum sacerdotes Domini debeant uindicare; sed quia melius est ut unusquisque paruo tempore, donec uiuit in hoc mundo, uerecundiam uel confusionem sustineat, quam postea ad supplicia eterna perueniat; et multo ei utilius est propter aliorum exemplum, quandiu uiuit, remotus ab honore penitentiam agat, et remedium sibi in die necessitatis acquirat. Quicunque paruitati mee in hac causa uoluerit onerosus existere, aliud ei responsum dare non delibero, nisi quod suprascripti canones continere uidentur. [b 1Kb] Hoc ideo dico, quia dum cito crimina capitalia committentibus indulgemus, plurimi, qui nec Deum metuunt, nec sensus discipline ecclesiastice expauescunt, sine ullo pudore ac reuerentia, per indignas familiaritates extranearum mulierum, et seipsos decipiunt, et famam Christiane religionis blasphemari etiam ab extranee religionis hominibus faciunt. Et ideo iustum est, ut dum eis secundum omnium canonum statuta redeundi ad honorem aditus clauditur, tandem aliquando  tam graui malo finis congruus imponatur. Quia quando, diabolo persuadente, aliqui clericorum in aliquod peccatum, et precipue in adulterium, lapsi fuerint, [* 1Kb] quam expedit de animabus statuta canonum cogitant, per falsam pietatem ita totis uiribus elaborant, ut aut nec mittantur in monasteriis. Si autem, certe post non longum tempus, importunitate nimia, et discipline ecclesiastice inimica, extorquere conantur ut redeant ad honorem; qui chartulam istam cum suprascriptis titulis canonum non fuerit aspernatus, nec eam pro rusticitate sermonis despexerit, contra inimicos ecclesiastice regule multum eum poterit adiuuare, ut libera fronte dicat, sicut iam suprascriptum est, se contra tam sanctas antiquorum Patrum constitutiones uenire nullatenus posse. Ego hec cum omni humilitate suggerens, absoluo apud Deum conscientiam meam. Quicunque autem aut importunitate, aut adulatione, aut falsis blandimentis inclinatus fuerit, ut censuram ecclesiastice  discipline non teneat, uideat qualiter se ante tribunal Christi expediat, ubi contra eum omnes qui canones statuerunt causas sunt sine ulla dubitatione dicturi. In quorum domnorum meorum sacerdotum manibus chartula ista peruenerit, si eam aliis sacerdotibus non solum ad legendum offerre, sed etiam ingerere transcribendam noluerint, timeant ne inde reddant in die iudicii rationem. Nec illud credimus omittendum, ut iis qui pro scelere suo a presidibus seu a rectoribus populi fuerint interempti, et sepulturam in cemeterio Christianorum habere, et offerentium pro ipsis oblationis iuxta canonum indicamus licentiam non negari. uiolatores uero sepulcri licet Augustorum principum capitaliter damnet sententia, tamen si qui in hoc facinore fuerint reperti superstites, ab ecclesiastica communione priuentur: quia nefas est ut eis Christianorum non obseretur consortium, qui temeritatis ausu humatorum cineres reddere presumpserunt inquietos.




ANNO DOMINI DXXXuI.
AGAPETUS PAPA I.





Notitia
ex libro Pontificali.

 Agapetus [a 3Kb] natione Romanus, ex patre Gordiano  presbytero, clericus ad sanctos Ioannem et Paulum,  sedit menses 11 dies 18 [a 1Kb] . Hic in ortu episcopatus sui [b 1Kb] libellos anathematis, quos inuidie dolo extorserat Bonifacius presbyteris et episcopis contra canones et contra Dioscorum, in medio ecclesie congregatis omnibus incendio consumpsit, et absoluit totam Ecclesiam ab inuidia perfidorum. Hic missus est a Theodato [c 4Kb] , rege Gothorum, ad dominum Iustinianum  Augustum in legationem, quia eodem tempore imperator dominus Iustinianus Augustus indignatus est Theodato regi, eo quod occidisset reginam Amalasuntam  , filiam Theodorici regis, commendatam sibi, que eum regem fecerat. Qui Agapetus pergens Constantinopolim, X calendas Maii [d 1Kb] ingressus, susceptus est cum gloria. Et primum cepit  habere altercationem cum piissimo principe imperatore domino Iustiniano Augusto de religione. Cui beatissimus Agapetus episcopus constantissime fidei apostolice responsum reddidit de domino Iesu Christo, Deo et homine, hoc est, de duabus naturis in Christo. Et dum contentio uersaretur, ita Dominus adfuit, ut episcopum Constantinopolitanum nomine Anthimum, inueniret Agapetus papa hereticum. Cumque contentio uerteretur cum Augusto et Agapeto papa, dixit ei imperator Iustinianus: Aut consenti nobis, aut exsilio deportari te faciam. Tunc beatissimus papa Agapetus respondit cum gaudio, dicens ad imperatorem: Ego quidem peccator ad Iustinianum imperatorem Christianissimum uenire desideraui, nunc autem Diocletianum inueni. Qui  tamen minas tuas non pertimesco. Et dixit ei iterum Agapetus uenerabilis papa: Tamen, ut scias tu eum idoneum non esse religioni Christiane, episcopus tuus confiteatur duas naturas in Christo. Tunc accersito ex precepto Augusti episcopo Constantinopolitano nomine Anthimo, et discussione facta, nunquam uoluit confiteri in doctrina catholice responsionis ad interrogationem beati pape Agapeti duas  naturas in Domino Iesu Christo. Quem cum uicisset sanctus papa Agapetus, glorificatus est ab omnibus Christus  . Tunc piissimus Augustus Iustinianus gaudio repletus humiliauit se sedi apostolice, et adorauit beatissimum Agapetum papam. Eodem tempore eiecit Anthimum a communione, et expulit in exsilium. Tunc piissimus Augustus Iustinianus rogauit beatissimum papam Agapetum, ut in locum Anthimi episcopum catholicum consecraret nomine Mennam. Qui Agapetus papa omnia obtinuit pro quibus missus fuerat. Post dies uero aliquantos egritudine correptus, defunctus est Constantinopoli. Cuius corpus in loculo plumbeo translatum est Romam, usque in basilicam Beati Petri apostoli, ubi et sepultus est XII calendas Octobris. Hic fecit ordinationem  in urbe Roma, diacones 4, episcopos per diuersa loca numero 11. Et cessauit episcopatus mensem unum dies uiginti octo.


Ex Gratiani decreto desumptum.

Agapetus papa, uas catholicum, euangelii tuba, preco iustitie, sacra altaris sedisque uelamina, sacrilegis Anthimi infecta fabulis, suis catholicis precibus deleuit.





AGAPETI PAPAE I EPISTOLAE.





EPISTOLA IUSTINIANI AD AGAPETUM. More maiorum suorum apud pontificem Romanum  recens electum fidei sue professionem edit, eamdem quam supra ad Ioannem papam II miserat.

In nomine Domini nostri Iesu Christi Dei imperator Cesar Flauius Iustinianus, Alemanicus, Gothicus, Francicus, Germanicus, Anticus, Alanicus, uandalicus, Africanus, Pius, Felix, Inclytus, uictor, ac Triumphator semper Augustus, Agapeto sanctissimo archiepiscopo alme urbis Rome et patriarche.

Ante tempus in hac regia urbe nostra quorumdam de causa fidei exstitit morbosa contentio; quam nos congrue respuentes interposito edicto repressimus. Et quia studii nostri est emergentes huiusmodi causas ad apostolice sedis uestre referre iudicium, eiusdem, fidei quam sequendam duximus,  tenorem epistole nostre insertum, ad beate memorie predecessorem uestrum Ioannem per Hypatium et Demetrium uenerabiles episcopos missa legatione direximus. Quam pro integritate fidei memoratus predecessor uester libenti gratulatione suscipiens, suo ac totius Ecclesie Romane firmauit assensu. Cuius epistole nostre tenor huiusmodi est:

uictor Iustinianus, Pius, Felix, Inclytus, Triumphator, semper Augustus, Ioanni sanctissimo archiepiscopo alme urbis Rome et patriarche.

 Reddentes honorem apostolice sedi et uestre sanctitati, quod semper nobis in uoto fuit, et est, ut decet patrem, honorantes uestram beatitudinem,  omnia, que ad Ecclesiarum statum pertinent, festinamus ad notitiam deferre uestre sanctitatis: quoniam semper magnum nobis fuit studium unitatem uestre apostolice sedis, et statum sanctarum Dei Ecclesiarum custodire, que hactenus obtinet, et incommote permanet, nulla intercedente contrarietate. Petimus ergo uestrum paternum affectum, ut uestris ad nos destinatis litteris, et ad sanctissimum episcopum huius alme urbis et patriarcham uestrum fratrem, quoniam et ipse per eosdem scripsit ad uestram sanctitatem, festinans in omnibus consequi sedem apostolicam beatitudinis uestre, manifestum nobis faciatis, quod omnes qui predictam fidem recte confitentur suscipit uestra sanctitas, eorum qui Iudaice ausi sunt rectam denegare fidem, condemnat  perfidiam. Plus enim ita et circa uos omnium amor, et uestre sedis crescit auctoritas, et que ad uos est unitas sanctarum Ecclesiarum inturbata seruabitur: quoniam per uos didicerint omnes beatissimi episcopi horum que ad uos relata sunt sinceram uestre sanctitati doctrinam. Petimus autem uestram beatitudinem orare pro nobis, et Dei nobis acquirere prouidentiam. Exemplar subscriptionis. Diuinitas te seruet per multos annos, sancte ac religiosissime pater. Data uIII iduum Iuniarum, Constantinopoli,  domino nostro Iustiniano perpetuo Augusto III consule [1 1Kb] .



EPISTOLA PRIMA AGAPETI PAPAE I AD IUSTINIANUM. Iustiniani fidei libellum, quatenus conformis est sacris canonibus, confirmat.


Agapetus episcopus Iustiniano Augusto.

Gratulamur, uenerabilis imperator, quod tanto catholice fidei ardore succenderis, ut omnibus piissime uite uestre temporibus piam sollicitudinem circa seruandam augendamque Ecclesiarum concordiam clementer exhibeas, et unam fidem, suaque per omnia firmitate consimilem omnibus populis Christianis cupias predicari. Nec mirum in eiusmodi clementiam uestram placita Deo cogitatione persistere,  cum non alius imperii uestri beatior sit prouectus, quam religionis augmentum. Quapropter libenti hoc et prophetica uoce cantabo: Repletum est gaudio os nostrum, et lingua nostra exsultatione , quod florentissimum principatum uestrum diuinis quotidie inspicimus beneficiis adornari. Cupis enim, uenerabilis imperator, ut tue pietatis epistolam de fidei uestre expositione nuper ad beate memorie predecessorem nostrum Ioannem Romane sedis antistitem, per Hypatium atque Demetrium episcopos destinatam, et a prefato presule roboratam nostra quoque auctoritate firmemus: laudamus, amplectimur: non quia laicis auctoritatem predicationis admittimus, sed quia studium fidei uestre patrum nostrorum regulis conueniens confirmamus atque roboramus.  Per quod iam et unitas prouenit Ecclesie, et reliqua catholice membra Ecclesie ad eius compagem Christianitatis constantia reditura confidimus. Cuius professionis uel epistole uestre tenorem inferius annectentes, studium, quod circa Deum integre geritis, nostra auctoritate firmamus, predicantes huiusmodi fidem omnibus patrum nostrorum regulis conuenire, et apostolice sedis concordare dogmatibus: constituentes ut si quis nostre catholice fidei contraire tentauerit, quam pro submouenda hereticorum suspicione paternis regulis consonantem presenti definitione firmamus, sancte communionis efficiatur extraneus. Unde et Cyrum, eiusque sequaces, iam ante pro hac insania ab Ecclesie catholice communione suspensos, et in sua hactenus perfidia  permanentes, nisi sub satisfactione canonica doctrinam  apostolicam fuerint consecuti, nullatenus patimur eos sacre communioni restitui: sed etiam ut hereticos anathemati subiicimus, ut qui nostris constitutionibus parere contempserit, ecclesiasticum statum puritatemque non maculet.

Textus autem epistole hic est: In nomine Domini nostri Iesu, etc., ut supra col. 35-36.  Quamobrem petimus sanctitatem uestram, ut memoratam epistolam uestra auctoritate firmetis, et Cyrum uel sequaces eius a communione habeatis alienos, donec statutis sanctitatis uestre obtemperent. Exemplar subscriptionis. Diuinitas te seruet per multos annos, sancte ac religiosissime pater. Data pridie iduum Martiarum Constantinopoli Flauio Belisario uiro clarissimo consule  . Is fuit annus Christi 535.

Huic igitur, ut predictum est, confessioni, et huic  fidei quisquis contradicere presumpserit, a catholica communione se nouerit alienum. Datum Xu calendas Aprilis, Constantinopoli Flauio Belisario uiro clarissimo consule [An. Chr. 535]  .





[NOTA.]

Constitutiones de fide a Iustino imperatore sancite, pontificis auctoritate confirmantur ille que sacris canonibus innituntur. Unde sicubi aliquid de rebus ecclesiasticis et causa fidei constituisse legitur, id instinctu Epiphanii Constantinopolitani episcopi et Romanorum pontificum fecisse credi debet. SEu. BINIUS.



EPISTOLA Iu, AD IUSTINIANUM. Iustiniano gratias agit, quod sibi de electione in pontificem fuerit gratulatus; illius fidem laudans, ad catholicam fidem tuendam hortatur; lapsos episcopos cum honoribus recipi non posse respondet.


Agapetus episcopus Iustiniano Augusto.

Licet de sacerdotii mei primitiis, pietatis diuine muneribus ad referendas essem gratias multipliciter obligatus, susceptis tamen, uenerabilis imperator, per Heraclium uenerabilem presbyterum filium nostrum uestre serenitatis affatibus, quos eterni fructus ubertate plenissimos destinastis, uotorum meorum sunt in Domino gaudia geminata, quod adunatis felicitatis uestre prouectibus, tali mentis gloriose proposito terrena uobis regna subiicitis, ut simul celestia conquiratis. Cuius rei non sunt ambigua documenta, quando ita uestris, que direxistis oraculis, catholice professionis lumen irradiat, ut etiam beatis operibus enitescat. Siquidem illa est in Deo  nostro plena et firma credulitas, quam spiritualium  simul fructuum commendat ubertas, sicut uas electionis annuntiat dicens: In Christo Iesu neque circumcisio aliquid ualet, neque preputium, sed fides que per dilectionem operatur . Quod enim maius fidei uestre poterit opus existere, quam quod tantis apostolicam sedem caritatis et munificentie titulis eleuastis, ut ipsa etiam desideria sperantium transieritis? Et quidem hoc in uobis olim, sicut ego quoque probaui, per Dei gratiam semper floruit institutum, ut possibilitatis uestre meritum quantitas ostenderet prestitorum, et ad hos prouectus indepte momenta potentie tenderetis, ut benignitas uobis ingenita uota poscentium aut preueniret, aut uinceret. Hinc est, quod usque ad principalis corone fastigia, et ultra nunc usque prosperis uestra tranquillitas  successibus gloriatur, neque unquam celestibus fraudabitur adiumentis; quia scriptum est: Diligentibus Deum omnia cooperantur in bonum . Unde ego quoque piissima uestre liberalitatis eloquia, cum deuotione gratulantis Ecclesie, sicut precepistis, diuinis scripta feci mysteriis adherere, ut superne maiestatis obtutibus indefessis semper precibus ingerantur, et ad impetranda uobis retributionis uestre premia sit commemoratio sempiterna. Atque ideo, domine clementissime fili, obsequium salutationis uberrime reuerenter exsoluens, specialis uos sinibus caritatis amplector, sperans ut de mea deuotione, quantum in me est, in iis que pro ecclesiastice pacis unitate precipitis, uos uobis potius que sunt catholica promittatis, iuxta hoc quod  dicit Apostolus: Ita quod in me est, promptum est et uobis . Nec in aliquo eorum in quibus licite possumus obedire, mansuetudinis uestre nos adhortationibus credatis absistere, quia, sicut gentium Doctor asseruit: Spem habeo crescente fide uestra, et in uobis magnificari, secundum regulam nostram ; et ideo immensas Deo nostro gratias exhibeo, quod pro populi multiplicatione catholici tanto caritatis ardore feruetis, ut ubicunque uestrum propagatur imperium, regnum mox incipiat proficere sempiternum. Cuius studii beneuolentie uehementius insistentes, etiam nos in acquirendis eis, quos Arianam significatis uitare uelle perfidiam, paterne traditionis existimatis declinare posse censuram, scilicet ut et in his honoribus, in quibus  fuerunt apud hereticos, perseuerent et promoueantur ad alios. Quapropter bonum hoc equidem, et summa laude precipuum, quod omnes ouili dominico per ueram fidem cupitis aggregare: sed non oportet nobis eos qui non recte ingredi moliuntur excipere, beato Paulo apostolo commonente: Nemini dantes ullam offensionem, ut non uituperetur ministerium nostrum . Quantam autem paternarum constitutionum, si sic recipiantur , incurrant offensionem, ne quid pietatem uestram latere contingeret, ipsas quoque regulas credidi subnectendas, que specialiter censuerant, ne quis talium reconciliatus, aut ecclesiastici ordinis prouectibus augeatur, ut desideret honores ulterius  possidere, quos se dubitare iam non debet culpabiliter amisisse: ex quibus pietas uestra melius poterit estimare, si quo modo tam aperta et synodalia sedis apostolice licet infringere constituta, cum sententia clamet Apostoli: Si tamen que destruxi ea iterum reedifico, preuaricatorem me ipse constituo . Et ideo securus cum ipsius apostoli uoce profiteor quia confido in uobis, et in Domino, quod nichil aliud sentiatis . Etenim, sicut idem doctor asseruit: Certus sum et ego de uobis, quod pleni estis bonitate, repleti omni scientia, ut possitis inuicem monere . Si igitur hi de quibus indicastis ad fidem rectam legitime uenire festinant, nostre fidei regulas sequi non abnuant, dicente Domino: Si quis uult post me uenire, abneget semetipsum,  et sequatur me . Quod si adhuc uituperandi [recuperandi] honoris ambitionibus excitantur, et pro lucro sancte fidei humane glorie pati damna formidant, ipsi pronuntiant necdum se a uitiis et errore discedere, et nos magis uelle suis excessibus implicare. De talibus ergo dicit Apostolus: Aemulantur autem uos non bene, sed excludere uos uolunt ut eos emulemini . Que cum ita sint, sancto studio uestro, quod Ecclesiam catholicam cupitis ampliari, nichil ex hoc, si tales in clero non recipiantur, credatis imminui, Apostolo premonente: Quid enim si quidam eorum non crediderunt? Nunguid incredulitas eorum fidem Dei euacuauit? Absit . Nam licet simili studio caritatis pro multiplicatione fidelium ille beatus Petrus celestis regni ianitor  traheretur, qui ut Iudeorum plures acquireret a doctrina et tramite regulari in non respuendo omni Iudaismo descenderat, huic tamen ille iunior uinctus in Domino Paulus se retulit obuiasse dicens: Sed cum uidissem quod non recte ingrederentur ad ueritatem Euangelii, dixi Petro coram omnibus: Si tu, cum sis Iudeus, gentiliter uiuis, quomodo gentes cogis iudaizare ? Hec ergo per omnia Deo cordi uestro assidente pensantes, agnoscere poteritis, non occasionem nos excusationis inquirere, sed ea que pro officii nostri ratione transcendere non possumus, uobis humiliter intimare, dicente Apostolo: Non enim possumus aliquid contra ueritatem, sed pro ueritate . Unde et de Stephani episcopi persona simul et causa non credatis alicuius nos studio defensionis  impelli. Absit a quorumlibet mentibus Christianis, ut in quacunque persona, aut innocentiam redarguant, aut crimen absoluant. Sed uniuersa que apostolice sedis nuper hac sunt parte disposita, illo semper studio manauerunt, que principatui beati Petri uos quoque cupitis per omnia reseruari, scilicet ne in his qui sedis eius audientiam postulassent, sperata ipsius reuerentia alterius sententia proueniret. Et ideo quia clementia uestra salubriter offerre dignata est, ut a legatis nostris omne negotium tractaretur, hanc operam his quos incontinenti dirigimus Deo auctore mandamus, ita tamen ut iam nunc communione nostra uir religiosus Achilles pro uestra iussione debeat gratulari. At uere de sacerdotio  perfruendo, cum ad nos uniuersa que legati nostri cognouerint plenissima eorum fuerint relatione perlata, consideratis sanctorum canonum regulis, quas seruari precipitis, sequenda firmius censebuntur. Quod autem clementia uestra fratris et cepiscopi nostri Epiphanii dignata est excusare personam, quia in predicti Achillis consecratione uestra potius iussio quam illius ordinatio preuenisset; credimus quod et ipse cognouerit iure culpatum, qui preter alia que deliquit, hoc certe excusare uix poterit, quod tam piissimo et clementissimo principi, beati quoque Petri priuilegia defensanti, non uel opportune uel importune suggesserit quid in hac parte sedis apostolice reuerentie deberetur. De quo simul negotio, sed et de Iustiniana ciuitate,  gloriosi natalis uestri conscia, nec non de nostre sedis uicibus iniungendis, quid, seruato beati Petri quem diligitis principatu, et uestre pietatis affectu, plenius deliberari contigerit, per eos quos ad uos dirigimus legatos  celeriter intimamus. Superest ut, sicut a beato Petro indesinenter exposcimus, de salute et prosperitate uestri semper imperii gratulemur. Datum idibus Octobris [anno Domini 531].





PRIMUM EXEMPLAR PRECUM IUSTINIANI IMPERATORIS AD AGAPETUM PAPAM. Catholicam fidem apud pontificem profitetur. *

Prima salus est, recte [recte] fidei regular custodire, et a constitutis Patrum nullatenus deuiare: et quia non potest Domini nostri Iesu Christi pretermitti  sententia, dicentis: Tu es Petrus et super hanc petram edificabo Ecclesiam meam . Et hec que dicta sunt rerum probantur effectibus, quia in sede apostolica extra maculam semper est catholica seruata religio. De qua spe et fide minime separari cupientes, et Patrum sequentes constituta, anathematizamus omnes qui contra sanctam Romanam et apostolicam Ecclesiam, etc., ut supra post epistolam Bonifacii pape II, tom. LXu, col. 45.





[NOTA.]

Imperator ex precedentis epistole pontificie censura prudentior factus, non amplius priuatam a se editam fidei professionem, sed publicam misit illam, quam olim Hormisda pontifex miserat per legatos Constantinopolim subscribendam ab iis qui catholice et apostolice Ecclesie communionem consequi uellent. SEu. BINIUS.





OBSERuATIO P. ANTONII PAGI, ad ann. Christi 535, n. 6.

Iustinianus tertio a memorata epistola die professionem fidei a se signatam, ad Agapetum destinauit. Cardinalis Norisius obseruat in laudato codice uaticano pag. 45, grandioribus litteris legi: Exemplar piissimi domini nostri Iustiniani imperatoris, quem dedit Agapeto Constantinopoli de Fide, et incipere: Prima salus recte fidei, etc. Labbeus undecim prioribus  Libelli uersibus recitatis, addit etc., ut supra post epistolam Bonifacii II, pag. 735, 736, quo loco ait a callido ueteratore eum libellum confictum. Baronius uero num. 35 dicit eam professionem fidei esse illam ipsam quam Hormisdas per legatos Constantinopolim missos, tradidit iis qui communionem cum apostolica sede expetebant. Hunc errorem corrigit cardinal. Norisius ex laudato ms., in quo libellus ibidem recitatus idem omnino est cum relato a Labbeo p. 857, 858. Professio fidei ab Hormisda impetrata legitur annexa epistole 51 Hormisde ad episcopos Hispanie, et antea epistole 9 ad Ioannem Nicopolitanum. Hec autem prioribus quidem uerbis similis est libello a Iustiniano oblato, sed postea hoc ipso est breuior, ac tota in anathematizandis hereticis, eorumque fautoribus consissit; cum tamen in libello Iustiniani catholica doctrina contra Nestorium et Eutychen plene exponatur. Hic libellus Iustiniani in codice uaticano signatur: dat. XuII calend. Aprilium P. C.  Belisarii u. C. In prioribus  editionibus legebatur: Fl. Belisario u. C. consule, quem errorem Binius ac Labbeus expunxerunt, apud quos pro XuIII calend. reponendum XuII cal. Aprilis, anno Christi 536.





SECUNDA [a 1Kb] FIDEI CONFESSIO QUAM IUSTINIANUS OBTULIT PONTIFICI AGAPETO CONSTANTINOPOLI, DUM PER APPROBATIONEM ORDINATIONIS ANTHIMI IN SUSPICIONEM HAERESEOS uENERAT. Exemplar libelli piissimi domini Iustiniani imperatoris, quem dedit Agapeto pape ad Constantinopolim de fide.---Fidem catholicam profitetur, et hereticos anathematizat.

In nomine Domini Dei nostri Iesu Christi, imperator Cesar Flauius Iustinianus, Alemanicus, Gothicus, Francicus, Germanicus, Anticus, Alanicus, uandalicus,  Africanus, Pius, Felix, Inclytus, uictor, ac Triumphator, semper Augustus, Agapeto sanctissimo ac beatissimo archiepiscopo alme urbis Rome et patriarche.

Prima salus est recte dei regulam custodire, et a Patrum traditione nullatenus deuiare; quia non potest Domini nostri Iesu Christi pretermitti sententia dicentis: Tu es Petrus, et super hanc petram edificabo Ecclesiam meam . Hec que dicta sunt rerum probantur effectibus, quia in sede apostolica inuiolabilis semper catholica custoditur religio. De hac igitur fide non cadere cupientes, et Patrum sequentes in omnibus constituta, id est trecentorum decem et octo sanctorum Patrum qui in Nicea sunt congregati et sanctum anathema, siue symbolum fidei  exposuerunt, et centum quinquaginta sanctorum Patrum qui in Constantinopolitana ciuitate conuenerunt, et idipsum sanctum anathema dilucidauerunt, atque manifestauerunt, et sanctorum Patrum qui in Ephesina prima synodo congregati sunt, et sanctorum Patrum qui in Chalcedone conuenerunt, et que in unaquaque ipsorum de fide continentur sequentes dogmata, per que omnis aufertur heresis impugnans  sanctam et apostolicam Ecclesiam, et probantes per omnia, atque amplectentes epistolas beate memorie Leonis omnes quas de fide Christiana conscripsit, et confitentes unum eumdemque Christum Dominum Filium unigenitum in duabus naturis, id est, in diuinitate et humanitate, inconfuse, incommutabiliter, inseparabiliter agnoscendum, nusquam sublata differentia naturarum propter unitionem, magisque salua proprietate utriusque nature et in unam personam atque substantiam concurrentes, et non in duas personas partitum atque diuisum, sed unum eumdemque Filium unigenitum Deum uerbum Dominum Iesum Christum, sicut ante prophete de eo, et ipse nos iehsu Christus erudiuit et sanctorum Patrum nobis symbolum tradidit: omnes hereticos anathematizamus,  qui preter hec que dicta sunt sapuerunt atque sapiunt, et precipue Nestorium hereticum Constantinopolitane ciuitatis quondam episcopum damnatum in synodo Ephesina a beate memorie Celestino papa urbis Rome et sancto Cyrillo Alexandrine ciuitatis antistite; et cum eo anathematizamus Eutychen et Dioscorum Alexandrine quondam ciuitatis episcopum, damnatum a synodo Chalcedonensi, quam amplectentes sequimur. His coniungentes Timotheum parricidam, Aelurum cognominatum, eiusque discipulum et sequacem in omnibus Petrum Alexandrinum similiter condemnatos. Aduersamur autem et Acacium quondam Constantinopolitane ciuitatis episcopum cohereticum, et sequacem horum factum, nec non et participatorem. Quorum enim quis  communionem amplectitur, eorum et similem sententiam in condemnatione consequitur: simili modo et Petrum Antiochenum condemnamus cum sequacibus suis, et omnibus suprascriptis. Quapropter, sicut prefati sumus, sequentes in omnibus sedem apostolicam, que ab ea statuta sunt predicamus. Et profitemur ista inconcusse seruari, et compellere ut iuxta tenorem libelli istius omnes faciant episcopi, ut sanctissimi quidem patriarche ad uestram faciant sanctitatem. Metropolitani uero patriarchis, et alii ut suis faciant metropolitanis, quatenus per omnia sancta catholica nostra Ecclesia suam habeat firmitatem, Alia manu: Diuinitas te seruet per multos annos, sancte ac religiose pater. Datum decimo octauo calendas Aprilis, Constantinopoli, Flauio, Belisario   uiro clarissimo consule [1 1Kb] .



EPISTOLA II. AD EPISCOPOS AFRICANOS. Gratulatur quod ab hereticorum manibus euaserint incolumes, et ad ea de quibus Ioannem consuluerant respondet.

Agapetus episcopus Reparato, Florentiniano, Datiano,  et ceteris episcopis per Africam constitutis.

Iamdudum quidem, fratres amantissimi, de prosperitatibus uestris repletum est gaudio os nostrum, et lingua nostra exsultatione . Sed et nunc cum litteras caritatis uestre ad predecessorem nostrum datas accepimus; pridem gaudia concepta renouamus, benedicentes Dominum sempiternum, qui liberauit nos ab inimicis nostris, et de manu omnium qui nos oderunt . uobiscum enim recte nos dicimus, cum quibus et tribulati sumus. Nam cum unum corpus ubique sit Ecclesia, et apud nos quoque principalia compatiebantur et membra. uester enim meror nostra fuit semper afflictio, et de uestrorum omnium gemitu, imperante caritate  uisceribus, frequentabamus sepe singultus. Que cum ita sint, redeuntibus Caio et Petro fratribus et cepiscopis nostris, atque Liberato diacono [2 1Kb] filio nostro proferimus sincerissimam consilii uestri caritatem: quoniam sicut et sapientes facere decebat et doctos, et immemores principatus apostolici non fuistis: sed questionis illate uolentes uincula dissoluere, ab eius sede requisiuistis  aditum, cui potestas est indulta claustrorum. Unde nos ea que de eiusmodi negotio in penetralibus Patrum constituta posuerunt libenter aperimus, et presentibus alloquiis translata subnectimus, ut sine dubitatione possitis agnoscere, transcendi positos iamdudum terminos non licere. Itaque si uitare uolumus offendiculum, quod a senioribus annuntiatum est, hoc  sequamur. Carent enim excusatione quos premonitos contingit excedere, et acerbitatem cumulat excessuum, quos ignorantia non tuetur. Hinc est ut quia in tantum Deus omnipotens erexit cornu salutis nobis in domo Dauid pueri sui , ut de omnibus quorum iniquitati subiacuimus reconciliatione tractemus, ita sollicite remedia debeamus adhibere, ne incolumitatis nostre sit incommodum quod curantur, aut medicina subeat maculam de uulnere, cui tribuere uult salutem. Sed eiusmodi  prestemus officium in obseruatione pastorum, ne cum perdita uolumus congregare, pereamus, et cum sub nimia relaxatione absoluimus, obnoxii  cadamus in culpam: maxime cum priorum nostrorum sententia,  redeuntes ad nos ex Arianis, quolibet modo, in qualibet etate illius pestilentie labe pollutos, tanta caritate in fide complexa est eiusmodi iustitia, et sub dilectione redarguit, tanta ratiocinatione de ambitu honoris exclusi, ut erubescerent aliud magis querere quam redire. De eo uero quod piissima compunctione requisistis, utrum ad officium suum debent suscipi, aut eos non oportet omnino promoueri, an alimoniorum saltim utilitatibus adiuuentur,  laudamus hortamur, amplectimur, ut reuera eius promotionem aut officium in quo fuerint abnegantes, canonum uos reuerentia iudicent omnes appetere potius quam gerere cupiditatis ardorem. uenientes igitur ad fidem sincerissimam, nutriat humanitas, consoletur, prompta sit omnibus misericordia, in cuius remuneratione dictum est: Beati misericordes, quia ipsi misericordiam consequentur . Illud quoque quod catholicos, qui presunt aut militant Ecclesie, sine sacerdotum suorum litteris suscipi a nobis minime debere mandatis, et canonibus est congruum, et disciplinis prodesse iudicamus, ac fidei, qui permanendo in Ecclesiis in quibus militant, et ministerii sui poterunt assiduitate in Dei Saluatoris nostri amore feruescere, et que in peruagatione rereprehensibilia  sunt, uitare.  Data u idus Septembris.



EPISTOLA III. AD REPARATUM. Gratias agit, quod sibi de electione in pontificem fuerit litteris gratulatus, simul significans se eius consultationibus respondisse, idemque per legatos prestiturum. Interea hortatur, ut que pro fide catholica scripsit diuulgari curet.

Agapetus Reparato episcopo Carthaginensi.

Fraternitatis tue litteris indicasti post epistolam decessori meo dirigendam, inter nauigii suscipiendi moras, quas hiemis continuate generabat asperitas, ordinationem nostram tibi omnipotentis Dei beneficio nuntiatam, et gratulatum te fraternitatis affectu, quia pontificatus mihi diuinitas indulsit officium,  quod de sinceritate tua non sumus admirati. Sic enim te nobis alloquii directi presentauit affectio, ut cum dilectissimas tuas litteras legerem, te uiderim. Quapropter ipsa te, quam uidi, mente complectens, postulo misericordiam diuinitatis, ut et in uobis quietis reparata gratia fructificet, et Deus omnipotens, qui mihi sacerdotis dedit donum, concedat et meritum. Preterea ad ea que Caius atque Petrus fratres et cepiscopi nostri, sed et Liberatus diaconus filius noster, ut apud nos agerent uerbo a fraternitate tua sibi iniuncta direxerunt, congruum putauimus uerbo dare responsum, quod per legatos nostros  reddere non moramur. Uniuersa preterea, que inimicorum peruersitas inuaserat, caritati tue metropolitana iura reparantes,  hortamur, ut ea que tuo uel aliorum nomine rescripsimus, uniuersis debeas innotescere, metropolitani quippe auctoritate suffultum: ne quis se excusabiliter asserat ignorare quod sedis apostolice principalitas canonum consideratione perscripsit. Data u idus Septembris post consulatum Paulini uiri clarissimi.



EPISTOLA uI. AD CAESARIUM EPISCOPUM ARELATENSEM. Quod predia iuris Ecclesie nullo titulo alienari debeant.

Dilectissimo fratri Cesario Agapetus.

 Tanta est, Deo propitio, et ad ea libentissime concedenda que alimoniis proficiunt pauperum, et circa tue fraternitatis affectum, nostra deuotio, ut onerosum nobis nullatenus esse iudicemus, quod annui uestris desideriis postulatis. Sed reuocant nos ueneranda Patrum manifestissima constituta, quibus prohibemur predia iure Ecclesie, cui nos omnipotens Dominus preesse constituit, quolibet titulo ad aliena iura transferre. Qua in re uestre quoque sapientie credimus esse gratissimum, quod in nullo contra prisce definitionis constituta uel regulas, pro qualibet occasione, uel sub cuiuscunque persone respectu, uenire presumimus. Nec tenacitatis studio, aut secularis utilitatis causa hoc facere nos credatis, sed diuini consideratione iudicii necesse nobis est quidquid sancta  synodalis decreuit auctoritas inuiolabiliter custodire. Quod ut caritati tue indubitanter elucescat, ad locum de hoc articulo, ex constitutis Patrum fecimus reuelari, que cum presentibus pariter affatibus uobis credimus dirigenda. Deus te incolumem custodiat, frater carissime. Data Xu calendas Augustas post consulatum Paulini iunioris uiri clarissimi [Anno Christi 535].



EPISTOLA uII. AD CAESARIUM EPISCOPUM ARELATENSEM. De Contumelioso, cum ad sedem apostolicam appellasset.

Dilectissimo fratri Cesario Agapetus.

Optaueramus, frater amantissime, ut episcopi Contumeliosi  opinione integra permanente, nec tibi dudum fieret necessitas iudicii, nec nobis causa censendi: maxime quia in supra scripti uiri accusatione communis honoris reuerentia quodammodo uidetur incursata [incusata]. Unde quatenus presumptione, sicut asserit, innocentie ad appellationis uoluit auxilium conuolare, orationibus assiduis hoc innitamur, ut eum cognitionis iterate beneficium gratulationi omnium restituat absolutum. Delegaturi enim, Deo nostro adiuuante, sumus examen, ut secundum canonum uenerabilium constituta, sub consideratione iustitie, omnia que apud fraternitatem tuam de huiusmodi negotio acta gestaue sunt, diligentissima uestigatione flagitentur. Neque enim predictum uirum conuenit euentu prius habite cognitionis urgeri, quippe cum et ipse iudicium  petierit. Non auertatur uoluntas animi a precibus infirmorum, cum in necessitate fuerint, ne nobis, quod auertat Dominus, ea que leguntur in Prouerbiis, dici possint: Qui obturat aurem suam, ut non audiat infirmum, et ipse inuocabit Dominum, et non erit qui exaudiet eum . Quid est enim infirmius episcopo Contumelioso, qui in tribulatione positus et de preteriti iudicii pudore confunditur, et cognitionis que futura est exspectatione turbatur? quia quamlibet ei, quod optandum est, puritas forte suffragetur innocentie, non potest iudicii sollicitudinem non habere. Et nos quidem, quamuis culpatus  a nobis Emeritus defensor memoratum episcopum reuersum ad Ecclesiam suam caritatis tue uoluntate firmauerit, usque ad exitum iudicii quod delegauerimus, episcopum Contumeliosum, reddita sibi modo propria substantia, suspensum interim uolumus ab administratione patrimonii ecclesiastici, et celebratione missarum: quia id quod sibi uiderat iudicio fuisse sublatum, gloriosius, si ei ueritas suffragatur, iudicio receperit, quam usurpationibus occuparit. Melius autem fecerat fraternitas tua, si posteaquam sedis apostolice appellatione interposita desiderauit examen, circa personam eius a tempore sententie nichil permisisset imminui; ut esset integrum negotium, quod interposita prouocatione quereretur. Nam si in exsecutionem mittitur prima sententia, secunda non habet cognitio  quod requirat. Addendum, quia etsi non esset predictus episcopus iudicationi refragatus, priuatam magis  potuit secundum canones expetere secessionem, quam seueritatem religionis excipere.  Suspensus igitur, sicut prelati sumus, episcopus Contumeliosus habeat tantum, quam presumpsisse dicitur, celebrationem missarum, et patrimonio ecclesie in gubernatione archidiaconi eiusdem ecclesie constituto, ita ut alimonia sufficienter episcopo non negentur, uisitatoriam in eius loco precipimus ordinari personam, et patienter exspectare iudices, quos inspirante nobis Domino constituerimus audire. Preterea, ne quid esset quod caritati tue uideatur incognitum, studio dilectionis constitutorum fecimus capitula subter adnecti, ut scientia communicemur canonum, sicut participamur affectu. Deus te incolumem custodiat, frater carissime. Data decimo quinto calendas Augusti  post consulatum Paulini iunioris uiri clarissimi [Anno Chr. 535].



[INTERPRETATIO EPISTOLAE SYNODALIS. [1Kb] ]



, , , .


.

, , , , , ,  , , , , , , , , , , , , . , , , , , ,  , , , , . , , , , , , , , . , , . ,  . , , , . , , , , . , , , , , , , , , , ,  , , , , , , , . , , , , , , . , ,  , , , , , , , , , , . , , .

[Al. ] .



INTERPRETATIO EPISTOLAE SYNODALIS, scripte per litteras Latinas [e Greco] que, quod ignote essent, omisse sunt.


Dilecto fratri Petro Agapitus.

uoluissemus quidem, fratres dilecti, propter coniunctionem nostre caritatis, omnes Domini sacerdotes, iuxta apostolicam traditionem , irreprehensibiles inuenisse; et neminem aut per gratiam, aut per metum ab ecclesiasticis canonibus declinare.  Sed quoniam multa multoties subsequuntur que penitudinem parere possunt, et Dei misericordia delicta peccatorum uincit; et idcirco differtur pena, ut reformatio [emendatio] locum inuenire possit; monere necessarium iudicauimus, et ut assumpta de cetero impreuaricata custodiantur. Oportebat enim, uestram caritatem, memorem paternarum traditionum, neminem permittere prohibita facere; sed si quis audax appareret, tota uirtute resistere. Cum itaque peruenimus ad comitatum serenissimi nostri imperatoris filii nostri, inuenimus sedem Constantinopolitane Ecclesie, contra omnem canonum honestatem, ab Anthimo Ecclesie Trapezuntiorum episcopo inconuenienter usurpatam, cuius animam non solum secundum istam partem, sed, quod maius est, in  confessione uere fidei a perditione reducere desiderauimus; sed Eutychis errori insistens ad uiam ueritatis uenire contempsit. Unde cum ipsius in fide penitentiam isto modo exspectemus, neque catholico, neque sacro nomine dignum esse sententiauimus, donec omnia a Patribus tradita, per que uere religionis fides et disciplina custoditur, secundum congruentem satisfactionem suscipiat. Ceteros uero similis contumacie ipsius, et sententia apostolice sedis condemnatos similiter caritas uestra auersetur, quorum ipse seipsum participem fecit. Constantinopolitane uero sedis iniuriam, apostolica auctoritate adiuuante, et adiutorio fidelissimorum imperatorum emendabimus. Et modum quemdam admirati sumus, quod istud opus ita aperte contrarium decretis  Patrum uestra fraternitas non solum ad notitiam nostram adducere neglexit, sed et reprehensibili consensu confirmauit. Sed regratiamur Deo, cuius spiritu mala ad melius ut plurimum uertuntur, et parue transgressiones ad utilitatem et occasionem magni fuerint gaudii. Hoc autem pro excitanda uestre conspiritualitatis letitia significo, quod Mennam fratrem et cepiscopum nostrum, uirum multis laudum modis ornatum, predicta Constantinopolitana Ecclesia episcopum suscepit: cui licet preter ceteros serenissimorum imperatorum electio arriserit, similiter tamen et totius cleri ac populi consensus accessit, ut a singulis eligi crederetur. Etenim alicui neque scientia, neque uita fuit ignotus, sed et fidei integritate, et sacrarum Scripturarum studio,  atque etiam pie administrationis officio sic predicta uiri opinio resplenduit, ut ipsi tardius uenire uideretur quo dignus habitus erat. Et hoc dignitati sue additum esse credimus, quod, a temporibus Petri apostoli, nullum alium unquam Orientalis Ecclesia suscepit episcopum manibus nostre sedis ordinatum. Et forsitan uel ad demonstrationem laudis ipsius, uel ad destructionem inimicorum instans res tanta peruenit, ut illis ipse similis esse uideatur, quos in his quandoque partibus ipsius apostolorum primi electio ordinauit. Commune itaque gaudium, fratres, pia exsultatione suscipite, et quantum uos apostolice sedis nostre iudicium comprobatis, consueta rescriptione significate; habentes duplicem exsultationis causam, et quod mala sine mora corrigantur,  et quod pro his optata subsecuta fuerint: de cetero precauentes, ne rursus canonicis sanctionibus quid contrarium per uos  fiat, uestro accedente consensu, quandoquidem sicut error eius qui semel peccauit, uenia dignus est, sic frequens transgressio motum austeritatis deposcit.

Deus in bona conualescentia te custodiat, frater honorandissime.





[LIBELLUS MONACHORUM. [1Kb] ]



.


, , , ,  , , , .

, , ,

,  . , , , , , . , , , . , , , , , , , ,  , , , , , , , , . , , , , , , , , ,   , , , , , , , , , , , . , ,  , , , » , , « , , , , , , , , , , .  , , , , . , , , . , , , , , , , , , , ,  , , . , , , , , , , , , , , , , ,  , . , , , , , , , , , , , , , , , , , , , ,  , , , , . , , , , , , , , , , . , , , ,  , . , , , , , , , , , . , , , , , , » , , ,  , , , .« , , , , , , , . , , , , , , ,  . , , , , , . , , , , , , , , , , ,  . , ,  . , , , , . ,  , , , , . , , , , , , , , , , , ,  , , , , , , , , , , , , , , . ,  , , , . , , , , , , , , , , , , , , , ,  , , , . , , , , , , , , , , , , . , ,  , , , , , , . , , , , , . , , , , , , ,  , , , , , , . , , . , , , , ,  , , , , , , , , .


.


, , , , .

, [1 13Kb] .

, .

,  .

, .

, .

, gr .

, .

, .

, .

 , .

, .

, .

,

, .

, .

, .

,  .

, [] .

, .

, .

, .

, , .

, .

.

 , .

, , .

, .

.

, .

, .

,  .

, .

, .

, .

, .

, , . , .

,  , , .

, .

, .

, .

, , .

, , .

, .

 , .

, , .

, .

, .

, .

, .

,  .

, .

, .

, .

, .

, .

, .

 , .

, .

, .

, .

, .

, .

 , .

, , .

, .

, , .

.

.

 , .

.

.

, , .

.

.

, .

 , .

.

.

.

.

, , .

,  .

.

, .

, .

, .

, .

, .

 , .

.

, .

, .

, .

, , .

,  .



LIBELLUS MONACHORUM AGAPETO OBLATUS CONTRA ANTHIMUM, SEuERUM, etc.


Domino nostro sanctissimo et beatissimo archiepiscopo antique Rome, et ecumenico patriarche Agapito, Marianus presbyter et primas monachorum  regie ciuitatis, et ceteri archimandrite eiusdem, et archimandrite et monachi Hierosolymorum, ac orientales in eadem  synodo congregati.

Ea que sanctas Dei Ecclesias opprimunt considerantes, et inimicos Dei quotidie aduersus eam insolescere conspicientes, lamentationem diui Gregorii in his proemium facimus, opportune ad uestram beatitudinem dicentes:

uisa est cura Dei penitus dereliquisse presentem uitam, que temporibus ante nos Ecclesias custodiebat.  Et iam tantum cuiuslibet anima immersa est a calamitatibus, ut ne quidem proprii dolores uite nostre inter mala esse putentur: tot et tanta sunt communia mala Ecclesiarum, ad singula respiciendo; quorum nisi aliqua in presenti tempore fieret diligentia ad reformationem, ad omnimodam desperationis confusionem paulatim perueniretur. Cum multis itaque modis iam hec enarrauerimus, non minus uero et nunc magnas et incredibiles insidias aduersus Dei Ecclesiam factas exponemus. Schismatici et Acephali, qui a furore Dioscori et Eutychis descenderunt , ueluti quadam audacia freti, suo proprio morbo triumphant synagogas facientes et parabaptismata innouantes, et tanquam ex euersione hoc facientes,  et nomen episcoporum sibi ipsis in locis nostris diffamantes, aperte ingruescunt, et licenter omnia audent; non contra Ecclesias solas, non contra alumnos Ecclesie, sed etiam contra ipsum piissimum imperatorem nostrum, et uestrum honorabile caput, sicut tanta predictorum insania uestre beatitudini manifesta fuit. Nam uenientes ad quamdam domum figuram oratorii habentem, in qua monachi quidam de iniquo contubernio illorum habitant, imaginem piissimi imperatoris, furore excecati, illud patris eorum diaboli fecerunt, qui cum non possit contra creatorem, aduersus figmentum suam ostendit furiam. Irruit enim unus ex eis, qui in malis excellens est, Isaacius Persus  , qui magia quadam utens seduxit corda uolentium ab eo decipi,  et in urendo   usque ueronam ad quinquaginta dies ; percussit uirga imaginem, dicens quedam contra caput ueri et orthodoxi imperatoris nostri , que nec aure perceptibilia, nec mente susceptibilia sunt; et uirga inibi uerberando confracta est, et tanquam exaffluens aliquid aliud inhonoratius facere uolens in imaginem ueri Dei, dilacerauit tunicam inscriptam; et quod ex ipsa ab eo dilaceratum fuit, igni tradidit. Quid igitur non saltem fecisset contra orthodoxum imperatorem, si hunc cum potestate habuisset in manibus iste uiolentus et irrationabilis uir, ubi nec tunice scripte inanimate  pepercit? Iam illud prophete ad Deum et ad uos, ac ad piissimum imperatorem nostrum dicere conuenit: Usquequo clamabimus, et non exaudietis? Iniuria affecti clamabimus ad uos, et non saluabitis ? Si enim qui hec sapiunt et faciunt, simul nobiscum omni tempore ac modo degere permittuntur, considerate, beatissimi, quod nobis non occurrentibus his que illi sentiunt, neque istorum ebrietate diminuta, ipsos accipere potestatem congregandi, aut ipsos permittere talia audere, nichil aliud est quam ueriores putare, quam dogma nostrum, et iniquiores ac uiolentiores efficere contra nos. Si enim illi, tanquam  pie sapientes docere sicut sentiunt, et predicare cum fiducia dogma suum permittuntur, manifestum est quod reprehensa est Ecclesie ratio, cum apud eos ueritas sit. Nam duas contrarias orationes ueras esse de eadem re natura non habet, ut inquit magnus Gregorius. Quoniam igitur ex hac causa in multas domus eorum qui in excellentia sunt intrant, et indecentia faciunt, captiuantes mulierculas quasdam peccatis coaceruatis, que uariis ducuntur desideriis, et semper addiscunt, et nunquam ad cognitionem ueritatis uenire possunt: uerum etiam in propriis domibus et suburbiis altaria et baptisteria erigunt in oppositum ueri altaris et sancti fontis, et omnia simul contempserunt propter attributum eis patrocinium ab his qui in domo Domini et aliquo  alio modo potentes sunt; nolite pati, beatissimi, non uti solita fiducia ad reformandum tantum malum: sed sicut prius contra Anthimum insurrexistis, et lupum qui conabatur cooperiri per pellem ouis, et transcendere ostium ecclesiasticorum ordinum, sanctionum et canonum, et qui latrocinanter mandram ouium transcenderat, pelle denudastis, et ipsummet demonstrastis, ac procul a mandra expulistis: sic et nunc iterum uigilate, et ostendite piissimo imperatori nostro quod nullum lucrum ei erit  studio reliquo suo circa Ecclesias, si tale malum in destructionem sane fidei per ipsorum fiduciam preualebit, et permittentur adhuc isti ad corruptionem Ecclesie nidificare in domibus dominorum, et in propriis, et iniqua in ipsis facere. Hec  quidem duntaxat portamus, licet incredibilia, et a diris doloribus incuruati, spem habentes ad clementissimum Deum, qui in tempore opportuno uestrum aduentum nobis ostendit, quod sicut Petrum magnum apostolorum principem his qui Rome erant in depositionem prestigiarum Simonis Getici misit: sic et uos misit in depositionem et expulsionem Seueri, Petri, et Zoare, et eorum qui similia eis sapiunt, et qui omnigenis honoribus circumfouentur ad inhonorationem Dei, blasphemiasque ac elationes; dabit uobis potestatem, coopitulante uobis piissimo et Deo custodito imperatore nostro, istos expellere de omni Ecclesia tanquam insidiatores et uiolatores non solum sanctissimarum Ecclesiarum, sed et politie istius. Nam cum hos ad suam malitiam conuenientia organa  insidiator boni inuenisset, totum orbem terrarum commotum fecit, et sanctorum sanguine terram contaminauit, et ciuitates iugulationibus et tumultibus conturbauit. Expellite igitur istos. Scimus bene, si piissimum imperatorem nostrum et ipsius Christo amabiles principes informastis, quod communicant anathemati, in medio habentes anathema: sicut ostendit nobis antiqua Scriptura in Achar et Ionathan , qui scienter et ignoranter inciderunt in anathema: et hec ignorando in periculo fuerunt perire cum eis, quoniam in medio eorum fuit anathema. Et si commemorastis a suo Deo amato atque dilecto imperio adducere Deo eos qui ab ipsis a recta fide abducti sunt: aut si hoc non  ualeat facere, insidiatores Ecclesie repellantur. Non enim latuit tuam beatitudinem, quod quanquam piissimus imperator noster mandauerit non reconuenticulare neque rebaptizare, Zoaras tamen tale preceptum despexit, et parabaptizauit in die Pasche non paucos: inter quos erant pueri eorum qui permanent in domo herili, sicut deposuit ille qui ab ipsis gratia Dei potuit euadere et aufugere, et ad Dei Ecclesiam refugere: in aliisque locis et domibus in excellentia existentium, hec et similia istis facta fuerunt. uerum semper isti soli Dei Ecclesiam perturbauerunt et contristauerunt; et nos usque ad istos fletum utique continuimus. Sed quoniam et ab his qui intus eam esse uidentur, ac in ordine pontificum existere, omnino expugnatur, tempus est dicere de eis illud  psalmi: Si inimicus maledixisset mihi, sustinuissem utique; et si qui me odit, magnificasset, abscondissem me utique ab eo: tu autem homo equaliter animate, dux meus et cognitor meus, qui in idipsum dulcorasti mihi escam, in domo Dei ambulauimus cum consensu . Tales fuerunt nonnulli commorantium in magna et regia urbe prima ciuitatum, nomen quidem pastorum portantes, totaliter autem sicut lupi rapaces: quorum maxime existit Anthimus Trapezuntinus, et alii aliarum ciuitatum. Iste enim et similes huic ex hereticis Acephalis existentes, ac paululum religionis pietatem simulantes, in Ecclesias se intruserunt, tanquam quedam Aegyptiaca flagella, qui nullo modo propriis Ecclesiis uacare uoluerunt, et hoc solum bene sapientes, ut non deuastent sibi  adiudicatas, aliud male sapuerunt degere in tanta multitudine in hac regia urbe, ut multos sibi amplectantur proprio barathro. Instituit enim predictus Anthimus non euangelicam, sed fictam uitam, ut finis probauit; et relinquens Ecclesiam Trapezundarum sibi creditam, transcendit in aliam istius ciuitatis, ante hos proximos annos, ostentando omnibus configuratam continentiam sue politie, et acquisitam ex his faciens pietatem. Cum ergo per hanc subripuerit, potuit et imperialia ibidem induere, ut augere uideretur subdolosam opinionem uite sue, conuersatusque est multo tempore cum hereticis ibidem nidificantibus, placita illis faciendo et dicendo, uidelicet hereticam furiam similem eis committendo. Cum autem uidit sancte memorie Epiphanium  in extremis iacentem, machinatus est quid corruptum, quod contra propositum ipsius excogitauerat. Ut enim conaretur omnibus ibidem prebere dolum sue longe prestolationis, illud quod multis incertum est, et solum prudentioribus suspicandum, ad certum et inuite afferre conatus est. Ante enim multum tempus precogitauit adulterium et raptum huius imperialis Ecclesie. Hoc ergo potuit, per illorum contubernium et uenerabilem sedem huius ciuitatis rapere, et in tantam diecesim adducere: cum propriam neglexerit Ecclesiam, et uiduam ac sine uiro eousque ipsam derelinquendo, ex quo dolum sue ficte conuersationis perspicuum omnibus ostendit. Etenim cum paruam Ecclesiam suscipere superbiuerit,  statim in tantam et incomparabilem illi Ecclesiam seipsum porrexit: tanquam sufficientem existentem ipsius curam habere. Quia igitur iste iuste a uobis punitus fuit, et de sede huius regie urbis eiectus, et fidelissimus imperator noster iustam uestram super hunc indignationem susceperit, ipso etiam adiuuante diuinos canones et catholicam fidem; et non uultis omnimodam huius perditionem, sed ut conuertatur , et omnino paternis uisceribus suscipitis, si recognouerit proprium peccatum, et conuertatur; adiuramus uestram beatitudinem  per sanctam et consubstantialem Trinitatem, ac per principem apostolorum Petrum, et salutem ac  uictoriam piissimi imperatoris nostri, non contemnere diuinos canones, qui ab ipso pessundantur; neque Ecclesiam ei traditam, que ab ipso despicitur; sed sequendo in omnibus eos qui ante uestram beatitudinem in sede uestra claruerunt, facere in ipso adhuc et nunc contra auctoritatem canonum inualescentem, et qui pretulit uitam, degere cum hereticis, quam cum propria Ecclesia, ea que sanctum Celestinum contra Nestorium liquet fecisse, assignando ei terminum, sicut et ille Nestorio; intra quem nisi occurrens predictum libellum apostolice uestre sedi porrexerit, ac uestre beatitudini, et sanctissimo archiepiscopo urbis regie, et a morbo heretico seipsum liberauerit, atque ad Ecclesiam Trapezundarum sibi creditam proficiscatur, diffinite,  sanctissimi, ipsum alienum esse et nudum ab omni pontificali dignitate atque efficacia, et seipsum submittere condemnationi predictorum hereticorum, et partem illorum accepisse, alterum uero pro isto Ecclesie Trapezuntine ordinandum esse. uerum quoniam non solum iste, sed et ceteri episcopi, clerici et archimandrite in magno numero, qui insidiis aduersus Dei Ecclesiam utuntur, et propter hoc solum in hac ciuitate commorantur ei et uniuersis Ecclesiis perturbationes dare nullo modo recusant; rogamus et uniuersos tales ad uos adduci, et penas sustinere canonibus condecentes, quippe et in predicto Anthimo et istis omnibus uigilante iusto iudicio canonum a uobis bene custoditorum, ut paululum refrigeretur Dei Ecclesia, ab istis liberata; et cognoscant  qui ad pastoralem curam et clerum hoc modo uenire uolunt, quod non in finem tacebit Dominus, sed euigilauit super tales pastores, super quos secundum prophetam exacerbatus est furor eius . Isti enim, isti pascunt non oues, sed seipsos; et iudicium abominantes, et omnia recta peruertentes, ad nichilum posuerunt insidias, que fiunt contra Ecclesiam, et blasphemiam contra sanctos Patres. Quam defendentes, beatissimi, suscipite nostram supplicationem, et potestatem uobis a Deo datam in ipsos mouentes, purgate Dei Ecclesiam, et a lupis liberate, immittentes ipsis non pastoralem, sed disciplinatiuam uirgam uestram. Nam etsi promittunt se penitentiam acturos, preterita uita ipsorum,  que alio et alio tempore et non cum ueritate commutatur, non permittit committere eis uere, qui Ecclesiam Dei negauerunt, et hereticis, qui extra ipsam iuste constituti sunt, Seuero uidelicet, Petro, et Zoare, et qui similia his sapiunt, super quos iudicium uestrum piissimus imperator suscepit; iamque condemnatos ab apostolica sede uestra, et ab aliis patriarchalibus sedibus, nec non ab omni pontificio, cum non patiantur canonice uenire ad Ecclesiam Dei, expelli ab omni publica et priuata domo, piissimo imperatore nostro pro pace Ecclesiarum idem uobiscum sentiente, cui omnis cura et studium die noctuque de hac re ultra omnes est: et cessare facere omnem turbationem ab ipsis factam Ecclesiis, atque omnem alienam doctrinam: simul uidere, beatissimi,  et hortari Deo amatum dominum nostrum, ut sanciat, sicut illa impii Nestorii, ita et illa Seueri mente capti anime corruptibilia conscripta, in sanctam Chalcedonensem synodum edita, et in Tomum sancti Patris nostri Leonis archiepiscopi blasphemantia, igni tradere. Nam per ista dubiam fidem in animas simpliciorum facere studuit, et subsannari fecit apud gentes magnum et uenerabile nomen Christianismi. Etenim huius gratia et Romam ad uos misimus, et uestrum exoptatum aduentum enuntiauimus, et ipsum suscepimus. Tales a piissimo imperatore nostro promissiones accepimus, quod ea que a nobis canonice sententiata sua pietas omni modo studet mandare exsecutioni, et totum mundum deinceps liberare a temporali horum turbatione. Appellationes  uero predictorum episcoporum, clericorum, et monachorum, tempore opportuno denominabimus, exhibentes quomodo hi quidem ea que Nestorii sunt, hi uero que Eutychis sentientes, ab utraque parte diuellere Ecclesiam conantur.


SUBSCRIPTIONES.


Marianus misericordia Dei presbyter et archimandrita, ac primas uenerabilium monasteriorum, rogans subscripsi.

Agapitus presbyter et prior monasterii Studii, rogans subscripsi.

Dioscorus presbyter et prior monasterii sancte martyris Euphemie, rogans subscripsi.

Agapius presbyter et prior monasterii Thalassii,  rogans subscripsi.

Paulus presbyter et prior monasterii Romanorum, rogans subscripsi.

Antonius presbyter et prior monasterii Sancti Eusebii, rogans subscripsi.

Stephanus presbyter et prior monasterii Olympii, rogans subscripsi.

Anastasius presbyter et prior monasterii Romanorum, rogans subscripsi.

Demetrius presbyter et prior monasterii Phoce, rogans subscripsi.

Dominicus presbyter et prior monasterii Euphemii, rogans subscripsi.

 Zoilus presbyter et prior monasterii Theodoti, rogans subscripsi.

Iulianus Dei miseratione presbyter et prior monasterii Euphemii, rogans subscripsi.

Stephanus presbyter et prior monasterii Promoti, rogans subscripsi.

Zenon presbyter et prior monasterii Sancte Dei Genitricis in fonte, rogans subscripsi.

Alexander presbyter et prior monasterii Calami [Calamii], rogans subscripsi.

Dadas presbyter et prior de Caiuma, rogans subscripsi.

Rhodon presbyter et prior monasterii Theodori, rogans subscripsi.

Gennadius presbyter et prior monasterii Cyriaci,  rogans subscripsi.

Theodorus presbyter et archimandrita monasterii Maronii in Sycis, rogans subscripsi.

Silas presbyter et prior monasterii Helie [Elie], rogans subscripsi.

Paulus presbyter et prior monasterii Samuelis, rogans subscripsi.

Ioannes presbyter et prior monasterii Theodori, rogans subscripsi.

Cyrion presbyter et prior monasterii Aegyptiorum, rogans subscripsi.

Basilyus de Cyracona presbyter et prior monasterii de Cyracona, rogans subscripsi.

Ioannes presbyter S. Thome apostoli in illis Modesti, rogans subscripsi.

 Marcus prior monasterii Theodori disceptatoris, rogans subscripsi.

Flauianus presbyter et secundarius Modesti Deo amantissimi presbyteri, et prioris monasterii Lycaonum, rogans subscripsi.

Marinus presbyter et prior monasterii Paulini, rogans subscripsi.

Theodorus presbyter et prior monasterii Tryphonis, rogans subscripsi.

Theoctistus presbyter et prior monasterii sancte Dei Genitricis Marie prope Sanctum Iob, rogans subscripsi.

Cosmas presbyter et prior monasterii Studii, rogans subscripsi.

Petrus presbyter et prior monasterii nominati []  Hierusalem, rogans subscripsi.

Eleutherius presbyter et prior monasterii Sancti Dominici martyris, rogans subscripsi.

Alexander presbyter et prior monasterii Abraami, rogans subscripsi.

Theodorus presbyter et prior monasterii Iob, rogans subscripsi.

Tryphon presbyter et prior monasterii Elpidii, rogans subscripsi.

Stephanus presbyter et prior monasterii de Consta, rogans subscripsi manu Iacobi diaconi, qui scripsit secundum commissionem meam, et ego protendi propria manu mea honorabilem crucem.

Babylas presbyter et prior monasterii Sancti Danielis  existentis in stylo et sancti Ioannis [predicaui] in paruo profundo, et sancti Andree apostoli prope stylum, rogans subscripsi.

Ioannes presbyter et prior monasterii Anastasii prope Agogum, rogans subscripsi.

Anthemius [Eleutherius] presbyter et prior monasterii Neonis, rogans subscripsi.

Ioannes presbyter et prior monasterii quod appellatur Charisii, rogans subscripsi.

Ioannes presbyter et prior monasterii Mara prope Aetii cisternam [a 1Kb] , rogans subscripsi.

Phocas presbyter et prior monasterii quod dicitur Ione iuxta Secundum, rogans subscripsi.

Zosimus [Cosmus] presbyter et prior monasterii Eutychii Lycaonum, prope uillam Matrone, subscripsi.

 Timotheus presbyter et prior monasterii Asterii, rogans subscripsi.

Polychronius presbyter et prior monasterii Aethrii, rogans subscripsi.

Seuerianus presbyter et prior subscripsi pro ipso, cum commissum sit mihi ab ipso.

Stratonicus presbyter et prior monasterii Sancti Dometii, rogans subscripsi.

Andreas Dei miseratione presbyter et archimandrita monasterii Romanorum, rogans subscripsi.

Martyrius presbyter et prior monasterii Petri siue ualentini [ualentis] et Daudati prope SS. Apostolos, rogans subscripsi.

Andreas presbyter et prior monasterii iacentis in  uenerabili domo sancte Dei Genitricis prope Sanctum Lucam, rogans subscripsi.

Marcus presbyter et prior monasterii Sancti Cyrici, rogans subscripsi.

Iacobus presbyter et archimandrita monasterii Abibi Syrus, Syriace [Syristi] subscripsi.

Atticus presbyter et prior monasterii Eucratadarum, rogans subscripsi.

Iosephus presbyter et prior monasterii Dei Genitricis in Lithostroto, subscripsi.

Paulus presbyter et prior, rogans subscripsi.

Anastasius presbyter et secundarius monasterii Sancti Philippi in Brephotrophio, subscripsi eo quod non adesset prior.

 Gregorius presbyter et archimandrita monasterii Cyri, rogans subscripsi.

Dominicus presbyter et archimandrita monasterii Syriorum, rogans subscripsi.

Zosimus [Cosmus] presbyter et archimandrita monasterii Maximini, rogans subscripsi.

Elpidius presbyter et archimandrita monasterii Basiani, rogans subscripsi.

Polychronius presbyter et archimandrita monasterii Cretensium [Criticorum], rogans subscripsi.

Paulus presbyter et prior monasterii Sancte Ermionie, rogans subscripsi.

 Eusebius presbyter et prior monasterii quod uocatur Symeon, rogans subscripsi.

Zoticus presbyter et prior monasterii Sancti Andree prope Saturninam portam, rogans subscripsi, manu Marci presbyteri et secundarii, me protendente honorabilem crucem.

Theodorus presbyter et prior monasterii S. Laurentii, a me Dei gratia fundati, subscripsi.

Domitianus presbyter et archimandrita monasterii Martyrii, et pro omnibus monachis qui sunt in eremo sancte ciuitatis, subscripsi.

Hesychius presbyter monasterii Theodosii, et pro omnibus, etc.

Cassianus presbyter Laure beati Sabbe, et pro omnibus, etc.

 Dominicus presbyter et prior monasterii de Turribus Iordanis [laure Pyrgiorum], et pro omnibus, etc., subscripsi.

Nestabus presbyter Laure Sancti Firmini, et pro omnibus, etc.

Terentius presbyter Noue Laure et pro omnibus qui in eremo sunt subscripsi.

Leontius monachus et prior et uicarius totius eremi, subscripsi et pro omnibus, etc.

Traianus presbyter Turrium Iordanis, et pro omnibus, etc.

Polyeuctus diaconus monasterii abbatis Theodosii, et pro omnibus, etc.

Theodorus diaconus et monachus Noue Laure, et pro omnibus, etc.

 Cyricus monachus et diaconus eiusdem Noue Laure, et pro omnibus, etc.

Anastasius diaconus monasterii abbatis Martyrii, et pro omnibus, etc.

Mamas monachus monasterii abbatis Martyrii, et pro omnibus, etc.

Iulianus monachus abbatis Theodosii, et pro omnibus, etc.

Ioannes presbyter proprii monasterii in campestri, et pro omnibus qui in ipso sunt, etc.

Theonas presbyter sancti montis Sinai, et legatus ecclesie Pharan et laure Rhaithu, pro omnibus monachis ibidem, rogans subscripsi.

Strategius diaconus et monachus monasterii Beati  Ioannis, et pro omnibus ibidem monasteriis subscripsi.

Ioannes monachus monasterii abbatis Martyrii, et pro omnibus ibidem monasteriis subscripsi.

Paulus monachus et legatus monasterii beati Maronis secunde Syrie, subscripsi.

Seuerianus presbyter et archimandrita monasterii Zoare de Thermis, Syriace subscripsi.

Cassisa presbyter et archimandrita monasterii Luce, Syriace subscripsi.

Ioannes presbyter et archimandrita monasterii Cyri [Domini] Thome, Syriace subscripsi.

Symeones [Simeonius] diaconus et legatus monasterii beati Iacobi secunde Syrie, et pro omnibus, etc.

 Ioannes diaconus et legatus monasterii beati Theodori secunde Syrie, et pro his qui in ea sunt monachis subscripsi.

Sergius presbyter lustrator sanctarum ecclesiarum gentilium Syrorum prime prouincie, subscripsi.

Stephanus presbyter et prior monasterii Euxerii, et pro omnibus, etc.

Ioannes presbyter et archimandrita monasterii Thome, Syristi [id est Syriace] subscripsi.

Theonas [Thomas] presbyter et archimandrita monasterii Aaron, Syristi subscripsi.

Faustinus monachus et legatus monasterii Sancti Stephani Mauze [al Nanze] Iamnie, pro omnibus clericis et monachis ibidem existentibus.

Theodorus diaconus et legatus sancte Ecclesie  Erendelenorum, rogans subscripsi.





EPISTOLA SIuE LIBELLUS ORTHODOXORUM EPISCOPORUM ORIENTALIUM, CONTRA ANTHIMUM, SEuERUM, ALIOSQUE ACEPHALOS, OBLATUS AGAPITO. [1Kb]


 , , , .

, ,  , , » , , , .« , , , , . , , » ,«  , , , , , , , , , , , , . ,  , , , , , , , , , , , , , » ,« , , , , , ,  , , , , , , , , , , , , , » .«  , . , , , , . , , , , » , ,« , , , , , , ,  , , , , , , , , , , , ,  , , , , , , , , , , , , , , , , , , , ,  , , , , . , , , , » , , , .« , , , , . , , , , ,  , , , , , , , , , . , , . , , , .  , , , , , , , , , , , ,  , , , , , , . , . , , , , , , , , , , , .


.


.

.

.

.

.

.

,

 [Lege, Hard.], .

, .

.

.

, .

, .

, .

 , .

, .

, .

, .

, .

 , , , .

, .

, .

, .

. .

, .

 , .

.

, .

.

, .

.

.

,  .

.

, .

, .

, .

,

, .

, .

 , .

, .

,

, , , .

 Domino nostro per omnia sanctissimo et beatissimo patri patrum archiepiscopo Romanorum et patriarche Agapito, ab episcopis Orientalis diecesis, et ab his qui sunt sub sanctis locis Christi Dei nostri, nec non ambasiatoribus et ceteris clericis in hac regia urbe congregatis.

Ex quo Christus Deus noster, pro debitis uobis premiis propter ipsius in omni tempore, cum uera  fiducia, sua inuisibili ac terribili uirtute diuulgatam confessionem super uenerabile caput uestrum requiescere fecit, cum sedem apostolorum uobis, pater beatissime, commisit, et firmauit super firmam petram pedes uestros, et direxit gressus uestros, et impleuit os uestrum cantico nouo hymno Deo nostro: sperauerunt in Domino , secundum psalmicum eloquium, clarificati a spirituali splendore uestro, per quem tanquam lucerna resplendens super sancto candelabro caliginem eorum qui in tenebris sedent, et cecos illuminastis, et oculos mentis ipsorum aperuistis. Propterea confisi et credentes diuino eloquio dicenti. In tempore non timebit cor confugiens ad intellectum: et experientia intellectus cognoscentes uos esse diligentes custodes thesaurorum apostolicorum,  exossauimus  modo Anthimum, habitum pietatis circumferentem, potentiam uero ipsius negantem ; qui conuenientem sibi sponsam dimisit, et aliam contra diuinos canones accipere ausus est. Cognoscentesque et  Deo custoditum imperatorem nostrum, tanquam Christi discipulum, approbatam animam habere, et participem uobis huius boni operis fuisse, qui a primordiis regni sui usque nunc studuit custodire omne corpus Ecclesie sanum et perfecte integrum, et ab omni morbo heretico liberum: et propter hoc statuit quatuor sanctas synodos in diuinis ac sacris initiationibus, quando fiunt, magna uoce a sacris predicatoribus predicari; que fortificant  corda fidelium, et hereticorum compungunt, sperans ipse ex clementia secundam naturam suam, et putans, quod sicut eos qui ex simplicitate errore subducti sunt decet in tempore conuerti, sic et huius inuentores, imo diaboli discipulos, et nunquam ueritatem agnoscentes, iactum  hereticorum a principio preuiare et premeditari. Rogamus, beatissimi, rememorari memorato ac Deo custodito imperatori nostro illam sacram uocem dicentem: Omnem abominationem odit Dominus , que prima, media, et ultima est. Seuerus facinorosus, qui contra Deum semper locutus est iniquitatem ; et quandoque quidem Grecorum uanidicorum mysteriis imbutus, ipsa honorauit; quandoque uero Eutychis insaniam docuit, et in tota uita dixit bene ualere fidei Christianorum;  et appellationem Nestorii anthropolatre, ad decipiendum eos qui in simplicitate paratas habent aures, suscipiendam excogitauit, euidenter illa illius dicendo; Nestorianosque uocabat magistros rectorum dogmatum, et nec illi pepercit qui baptizauit ipsum; inualidisque anathematibus impleuit totum mundum, ac arroganter decernere ipse presumpsit, et ualidiores sortitus est cum his qui adherebant ei in ordinando  contra predictam sanctam ecumenicam Chalcedonensem synodum, et contra sacras ac Deo dilectas epistolas sancte memorie Leonis pape, qui fuit illuminator et columna Ecclesie, quique firmauit fideles ambulare in recta semita, sicque illud relinquetur diuine Scripture dictum impleri: et incidit in foueam, quam fecit . Unde dubitantes  quomodo ipsum proprie uocemus, idem cum gentibus sentientem, eiusdem opinionis cum Eutyche, eiusdemque moris cum Nestorio, magis propria et insigni appellatione nominabimus ipsum ibidem, cum ueritate organum diaboli uocantes. Pretereuntes igitur multitudinem eorum que presumpta sunt ab ipso, et sanguinem sanctorum uirorum in Eoa  effusum ab estasiasmeno Iudaico  , de fratria tunc sub ipso militante, ac alia multa difficiliora predictis propter longam narrationem; supplicamus, sanctissime, cum nunc sit tempus acceptabile, nunc dies salutis , clamamus, adiuua nos, et sanctas animas occisas , quas astare cogitate prudenter, et ostendere uobis, quod propter Christum tradite sunt morti a bestia multi capitis, ne rursus ex sua omnibus  manifesta mangania et Manicheo errore, quo confidens iste iniquus ausus est intrare mundas regias aulas, cum nullum locum debeat habere, aut barathrum  conuersandi ad destructionem. Et cum in presenti pax donata sit omnibus fidelium ecclesiis cum tantis laboribus et sudoribus uestris, ac Deo amantissimi imperatoris nostri, parcentes ipsi extremitati animarum facientium conuentiones ad ipsum, et communicantium per interpellationem, anathematibus contra ipsum prolatis, studete longe expellere  ipsum pollutum, et abdicatum; qui anathematibus scriptis, et apertius ab apostolica sede uestra, et a tantis pontificibus, et in celo ab angelis electis suis iam condemnatus est; qui secundum euangelicam illam et diuinam uocem cum iniquo et facinoroso alio Petro suo discipulo appellationem propriam usque nunc mentiri non erubuit, et uerba apostasie quotidie locutus est: nec non cum Zoara, qui omnino diuinam Scripturam, et omnem sacrum ordinem et missam ignorat: sed cum audacia  sibi tradita pessundat ecclesiasticum ornatum atque statum, per conuenticula et parabaptismata, que quotidie temerarie aguntur; cuius synagogam muliercule, comessationibus et ebrietatibus, luxibusque et adulterationibus dedite implent. Persuasimus  autem et piissimo imperatori nostro, non permittere aggregari bestias sanguinis edaces cum agnis, cum clare et aperte sciat illud diuinum Apostoli dictum, quod nulla participatio est iustitie ad iniquitatem, uel communicatio lucis ad tenebras, uel pars fideli cum infideli . At uero si ea que ab Isaacio Persa nunc perpetrata sunt, sine lacrymis dicere non ualemus, non est possibile neque metum abiicere, si narrare uolumus, que suis iniquis manibus facere non horruit. Nam in quodam diuersorio reposita honorabili imagine presentis piissimi imperatoris, predictus scelestus et arrogans uir, tanquam certans ut secundum nouiorem modum dicendi blasphemauerit Deum, extendens baculum, in qua inhonoratam senectutem suam firmare fingit, implensque simulatum  stellionatum in conspectu eorum qui ab ipso seducti sunt, percutiebat sine uenia similitudinem Christo amantissimi imperatoris, hereticum denominando sic Deo unitum, et ab ipso custoditum, et ueritatis predicationem custodientem. Nec a furore cessauit, donec diuisit tunicam habentem nobilem effigiem; et partem pro se tenuit, quam et igni tradidit; totum exterminare non ualuit. Nam conseruatum fuit a meliori [numinis] prouidentia in redargutionem manifestam et notam homicidialis temeritatis, et maioris omnibus accusationibus: testes fuerunt uiri  sanctissimi, manifestam ueritatem aduocatam habentes. Quoniam igitur preter opinionem heresiarche submutauerunt deiectionem, que cum ignominia debebat esse, et ante tempus multum dederunt  audaciam habitandi in regalibus cellis, his qui per alium modum Deum negant, multis designatis et annumeratis ipsis nomine ficte orthodoxie; et periculum est fideles nunquam ambulare in domo Domini cum consensu, tollite a nobis cito malos; offerte consuete sacrificium hoc Deo et Saluatori, pro conseruanda nobis defensione in futuro tremendo iudicio; liberum ab omni timore, et heretica trifluctuatione armatum, ecclesiasticum conseruate statum confirmantes; rursusque suggerite iustissimo imperatori nostro pias ac iustas sententias contra ipsos prius ab apostolica sede uestra prolatas; statuendo illa impia scripta tradere igni, et habentes in publicum prodere, iuxta imitationem eorum qui zelant  possidere Manichea, et illa impii Nestorii, et Eutychis insensati, ac Dioscori patris et protectoris eorum. Sic enim euacuabitur omnis exspectatio his qui frustra sperant in eos. Rogamus etiam, sanctissimi, finem perfectum imponere diuine ac uestre sententie, contra Anthimum, paternis uestris decretis conuenientem, ut omne de medio exstinguatur scandalum a paruulis in Dominum credentibus, et optatam uocem audietis ab omnibus nobis: Custodiat Dominus sedem uestram, ac piissimi imperatoris nostri, tanquam dies celi; que Petri imitationes saluatis, et nos a tribulationibus saluastis  , eosque qui nos odiunt confudistis.


SUBSCRIPTIONES.


Thalassius episcopus Berytiorum ciuitatis, supplicando subscripsi.

Magnus episcopus Berrheorum ciuitatis, supplicando subscripsi.

Ioannes episcopus Gabalorum, subscripsi. Syriace.

Aetherius episcopus Mariamne [Mariammes], supplicando subscripsi.

Christophorus episcopus Porphyrionis, supplicando subscripsi.

Archelaus episcopus Coryci, supplicando subscripsi.

Dauithus episcopus Circesi [Cirsensii], subscripsi. Syriace.

 Alexander episcopus quondam uercusiorum [Barcusorum Pagrasorum], nunc uero Iustinianopolitanus, supplicando subscripsi.

Anastasius episcopus Iotape, supplicando subscripsi.

Domnus episcopus Maximianopolitanus, supplicando subscripsi.

Ioannes episcopus Zoororum, supplicando subscripsi.

Magnus presbyter et ambasiator Theopolitane ecclesie, subscripsi.

Heraclius diaconus et ambasiator eiusdem ecclesie, subscripsi.

Athanasius diaconus et ambasiator ecclesie Tyri subscripsi.

 Paulus Lectorarius et ambasiator ecclesie Tarsi, subscripsi.

Thomas diaconus et ambasiator ecclesie Iustinianopolitane, subscripsi.

Agapius diaconus et ambasiator sancte ecclesie sacre ciuitatis [Hierapoleos] metropoleos Euphratesie, supplicando subscripsi.

Ioannes subdiaconus et ambasiator sancte ecclesie de Bostra, subscripsi.

Trophimus diaconus et ambasiator sanctissime ecclesie Seleucie de Isauria, supplicando subscripsi.

 Eusebius diaconus et ambasiator sanctissime ecclesie Amidane, sciens superius edicta contra Seuerum, Petrum, et Zaoram, ac Anthimum, subscripsi.

Marcus diaconus et ambasiator sancte ecclesie Emisene, subscripsi.

Symeones diaconus et ambasiator sancte ecclesie Hagiopolitane [Aegyropolitane uel Areopolis], subscripsi.

Sergius diaconus et ambasiator sancte ecclesie Ptolemaidis, subscripsi.

Cosmas monachus et ambasiator sancte ecclesie Antaradene, subscripsi.

Esaias diaconus et ambasiator Arethusiane ecclesie, subscripsi.

 Iulianus diaconus et hospitalarius ecclesie Palmyrene, subscripsi.

Ionas diaconus et ambasiator Helenopolitane [Heliopolitane] ecclesie, subscripsi.

Abraamius diaconus et ambasiator eiusdem ecclesie, subscripsi.

Symeonius presbyter sancte ecclesie Constantiensi in Cypro, subscripsi.

Ioannes lector et ambasiator ecclesie Seleucie Syrie, subscripsi.

Martyrius lector ecclesie in Beryto, supplicando subscripsi.

Arsenius lector ecclesie Mariamnie [Mariammes] subscripsi.

Sergius presbyter et lustrator monasterii Sandari  [Gindari], supplicando subscripsi.

Simeones diaconus sancte resurrectionis Christi, subscripsi.

Anastasius presbyter et ambasiator ecclesie Cesaree, subscripsi.

Alexander subdiaconus et ambasiator ecclesie Cesaree Palestine, subscripsi.

Ioannes diaconus et ambasiator ecclesie Eleutheropolitane, subscripsi.

Theodosius diaconus et ambasiator ecclesie Gazeorum, subscripsi.

Pamphilus diaconus et ambasiator ecclesie Nea politane, subscripsi.

Eunomius presbyter et ambasiator ecclesie Petri, subscripsi.

 Anastasius diaconus et ambasiator eiusdem ecclesie, subscripsi.

uictor diaconus et ambasiator ecclesie Areopolitane, subscripsi.

Philumenus lector ecclesie Tarsene, supplicando subscripsi.

Et post lectionem libellorum, Menas uenerabilis lector ac secundicerius notariorum antique Rome protulit actum synodalis epistole scripte a sancte memorie Agapito, et legit per dictiones Latinas: interpretationem autem legit Christodorus diaconus et notarius secretarius, que sic habet.






APPENDIX. EPISTOLA u [a 2Kb] . AD ANTHIMUM GP. EPISCOPUM 1 1Kb] . Ostendit in Christo duas perfectas esse naturas: Anthimum contrarium asserentem damnans.


Agapetus Anthimo episcopo salutem.

Multo gaudio essem repletus [2 1Kb] , si te talem circa Ecclesie pacem et gloriosissimi imperatoris atque populi doctrinam reperissem, qualem te in primordio esse audiui. Sed nunc, quia didicimus a reuerendissimis fratribus, te contra statuta Patrum, imperatorem et reliquos populos docere, ita ut negata humane carnis [3 1Kb] atque anime ueritate, tantum Dominum nostrum Iesum Christum unius asseras esse nature, tanquam uerbi deitas ipsa se in carnem animamque uerterit, et tanquam concipi ac nasci,  nutriri et crescere, crucifigi ac mori, sepeliri ac resurgere, et ascendere in celum, sedere ad dexteram Patris, uenire ad iudicandos uiuos et mortuos, diuine tantum uoluntatis fuerit, que nichil horum in se sine carnis recipit ueritate: que natura unita nature Patris, natura est Spiritus sancti, simulque impassibilis, simulque incommutabilis, sempiterne Trinitatis indiuisa unitas, et unius uoluntatis equalitas. Unde si aliquis male uoluntatis homo, aut infidelis quisque desciscit, ne conuincatur deitatem passibilem sentire, atque mortalem, et tamen uerbi incarnati, id est uerbi et carnis unam ausus fuerit pronuntiare naturam, manifeste in apertam et Deo odibilem transit insaniam, qui mediatorem Dei et hominum, hominem Iesum Christum, simulatorie  credit omnia egisse, nec uerum in ipso corpus, sed phantasticam eius corporis speciem, oculis apparuisse cernentium. Que impietatis mendacia quoniam olim fides catholica detestatur, et talia assertionum sacrilegia concordibus per totum mundum beatorum Patrum dudum sunt damnata sententiis; non dubium est, eam nos fidem predicare atque defendere, quam sancti apostoli docuerunt, et hactenus eorum suorumque successorum sequens sancta hec Romana et apostolica Ecclesia doctrinam tenuit ac tenet, docuit et docet. Si quidam [4 1Kb] enim ita sunt obcecati, et a lumine ueritatis alieni, ut uerbi Dei a tempore incarnationis denegent ueritatem, ostendant in duo sibi Christianum nomen usurpent,  et cum Euangelio ueritatis qua ratione concordent, si per uirginis partum aut caro sine deitate, aut deitas est orta sine carne. Sicut enim negari non potest  quod uerbum caro factum est, et habitauit in nobis : ita negari non potest  quod Deus erat in Christo, mundum reconcilians sibi . Que autem reconciliatio esse posset, qua humano generi repropitiaretur Deus, si hominis causam Mediator Dei et hominum non susciperet? Qua uero ratione ueritatem Mediatoris implet, nisi quia qui in forma Dei equalis est Patri, in forma serui particeps esset et nostri, ut mortis uinculum unius preuaricatione contractum unius morte, qui solus morti nichil debuit, solueretur? Effusio enim iusti sanguinis Christi  tam fuit diues ad pretium, ut si uniuersitas captiuorum in Redemptorem suum crederet, nullum diaboli uinculum retineret. Quoniam  ubi abundauit peccatum, superabundauit et gratia . Et cum sub peccati preiudicio nati potestatem acceperint ad iustitiam renascendi, ualidius factum est donum libertatis, quam debitum seruitutis. Quam itaque sibi in huius sacramenti presidio spem relinquunt, qui in Saluatore nostro negant humani corporis ueritatem? Dicant quo sacrificio reconciliati, quo sanguine sunt redempti? Quis est  qui tradidit semetipsum pro nobis oblationem et hostiam Deo in odorem suauitatis ? aut quod unquam sacrificium fuit sacratius, quam quod uerus et eternus pontifex altari crucis  per immolationem sue carnis imposuit? In conspectu Domini pretiosa mors iustorum fuit ; nullius tamen insontis occisio redemptio fuit mundi. Acceperunt iusti, non dederunt coronas. De fortitudine fidelium exempla nata sunt patientie, non dona iustitie. Singulares quippe in singulis mortes fuerunt, nec alterius quisquam debitum suo fine persoluit, cum Filius hominis unus solus Dominus noster iehsu Christus, qui uere Agnus erat immaculatus, exstiterit, in quo omnes crucifixi, omnes mortui, omnes sepulti, omnes sunt etiam suscitati. De quibus ipse dicebat: Cum exaltatus fuero a terra, omnia traham ad meipsum . Fides etenim iustificans impios, et creans iustos, ad humilitatis retracta  participium, in illo acquirit salutem in quo solo homo se inuenit innocentem, liberum habens per gratiam Dei de eius potentia gloriari, qui contra nostem humani generis in carnis nostre humilitate congressus, his uictoriam suam tribuit, in quorum corpore triumphauit. Licet ergo in uno Domino Iesu Christo uero Dei atque hominis Filio, uerbi et carnis una persona sit, que inseparabiliter atque indiuise habeat actiones communes, intelligende tamen sunt ipsorum operum qualitates. Et sic uere fidei contemplatione cernendum est ad que prouehatur humilitas carnis, et ad que inclinetur altitudo deitatis: quid sit quod caro sine uerbo non agit ; et quid sit quod uerbum sine carne non efficit. Sine uerbi enim potentia nec conciperet uirgo, nec pareret;  et sine ueritate carnis obuoluta pannis infantia non iaceret : sine uerbi potentia non adorarent Magi puerum stella indice declaratum ; sine ueritate carnis non iuberetur transferri in Aegyptum puer, et ab Herodis persecutione subduci: sine uerbi potentia non diceret uox Patris missa de celo: Hic est Filius meus dilectus, in quo mihi bene complacui; ipsum audite ; et sine ueritate carnis non protestaretur Ioannes: Ecce Agnus Dei, ecce qui tollit peccata mundi : sine uerbi potentia redintegratio non fieret debitium, et uiuificatio mortuorum; et sine ueritate carnis  nec cibus ieiuno, nec somnus esset necessarius fatigato: postremo sine uerbi potentia non se Dominus Patri profiteretur equalem ; et sine ueritate carnis, non idem diceret Patre se esse minorem ; cum catholica fides utrumque suscipiat, utrumque defendat, que secundum confessionem beati Petri apostoli unum Christum Dei uiui Filium et hominem credit et uerbum. Christus uero Deus [1 1Kb] noster ita inter Deum et hominem mediator apparuit, ut in unitate persone copulans utramque naturam, et solita sublimaret insolitis, et insolita solitis temperaret. Quid igitur? Cum Christus sit Deus et homo [2 1Kb] , loquitur homo, et calumniaris Deo? Ille in se naturam commendat humanam, tu in illo audes deformare diuinam. Gemina  ergo est substantia Christi, diuina scilicet, que equalis est Patri; humana uero qua minor est Patre. Utrumque autem simul non duo, sed unus Christus, ne sit quaternitas, non trinitas, Deus. Sicut enim unus est homo in anima rationali et carne, sic unus est Christus Deus et homo: ac per hoc Christus Deus, anima rationalis et caro. Christus in his omnibus. Christum in singulis confitemur. Deus te conuertat in bonum, frater, et recte fidei normam te in omnibus tenere, et docere concedat. Amen. Data calendis Maii, Iustiniano Iu et Theodato uiris clarissimis consulibus [3 1Kb] .




ANNO DOMINI DXXXuII.
SILuERIUS PAPA.





Notitia
.

 Siluerius [a 2Kb] natione Campanus, ex patre Hormisda [b 1Kb] episcopo Romano, sedit annum unum, menses quinque  et dies undecim [c 1Kb] . Hic leuatus est a tyranno Theodato sine deliberatione decreti. Qui Theodatus  corruptus pecunie dato, [a 1Kb] talem timorem induxit clero, ut qui non consentirent in eius ordinatione, gladio punirentur. Sacerdotes quidam non subscripserunt in eum, secundum morem antiquum, neque decretum confirmauerunt ante ordinationem. Iam autem ordinato Siluerio sub ui et metu, propter adunationem Ecclesie et religionis, postmodum subscripserunt presbyteri. Post menses uero duos, nutu diuino exstinguitur Theodatus [b 2Kb] tyrannus et leuatur rex uittigis. Eodem tempore uittigis ambulauit Rauennam, et cum ui tulit filiam Amalasunthe regine sibi uxorem. Ob hoc indignatus domnus imperator Iustinianus Augustus [c 1Kb] , quia reginam sibi commendatam occidisset Theodatus, misit Belisarium patricium cum exercitu, ut liberaret omnem Italiam a  captiuitate Gothorum. Tunc ueniens patricius suprascriptus in parte Sicilie, fuit ibidem aliquantum temporis. Audiens autem quod Gothi sibi fecissent regem [d 1Kb] contra uotum domni Iustiniani Augusti, uenit in partes Campanie iuxta ciuitatem Neapolim, et cepit obsidere eam cum exercitu suo, quia noluerunt ciues Neapolitani aperire ei. Eodem tempore pugnando patricius contra ciuitatem introiuit, et ductus furore, interfecit Gothos et omnes ciues Neapolitanos [e 1Kb] , et misit predam, ut nec ecclesiis parceret predando, ita ut uxoribus presentibus maritos earum gladio interficeret, et captiuos filios et uxores nobilium exterminaret, nullis parcens, nec sacerdotibus, nec seruis Dei, nec uirginibus sanctimonialibus. Eodem tempore bellum fuit maximum ueniente  uittige contra Belisarium patricium, et contra urbem Romam. Ingressus autem Belisarius patricius in urbem Romam quarto idus Decembris [f 1Kb] , custodiis et munitionibus, uel fabricis murorum, ac reparatione fossati, circumdedit ciuitatem Romanam, et muniuit. Nocte ipsa qua introiuit Belisarius patricius, Gothi qui erant in ciuitate, uel foras muros, fugerunt, et omnes portas apertas dimiserunt, et fugerunt Rauennam. Et post colligens uittiges rex multitudinem Gothorum regressus est contra Romam, IX calendas Martias [g 1Kb] . Et fixit castra ad pontem Miluium, et ceperunt obsidere ciuitatem Romanam. Tunc patricius Belisarius, qui pro nomine Romano erat, inclusit se Rome intra ciuitatem. His diebus obsessa est ciuitas, ut nulli esset facultas exeundi, uel intreundi.  Tunc omnes successiones  priuate uel ecclesie, incendio consumpte sunt, homines uero gladio interempti sunt. Quos gladius, gladius; quos fames, fames; quos morbus, morbus interficiebant. Nam et ecclesie et corpora sanctorum martyrum, exterminata sunt a Gothis. Intra ciuitatem autem grandis fames erat, ut aqua uenundaretur pretio, nisi nympharum remedium subuenisset. Pugne autem maxime erant contra ciuitatem. His diebus Belisarius patricius repugnando contra regem uittigem uel multitudinem Gothorum, protexit Romanos, uel ciuitatem custodia sua liberauit, et nomen Romanum. Tunc obsessa est ciuitas annum unum, et portus Romanus a Gothis. Patricius uero Belisarius pugnando uicit Gothos. Et postmodum fugerunt Gothi  Rauennam post annum unum. Eodem tempore tanta fames fuit per uniuersum mundum, ut Datius episcopus ciuitatis Mediolanensis relatione sua hoc euidenter narrauerit, quod in partibus Ligurie mulieres filios suos comedissent penuria famis, de quibus retulit ex ecclesie sue fuisse familia. Eodem tempore ambulauit patricius Belisarius Neapolim, et ordinauit eam, et postmodum uenit Romam; qui susceptus est a domino Siluerio benigne. Et abiit Belisarius patricius in palatium Pincianum  uI Idus Maias, indictione Xu. Tunc erat uigilius diaconus apocrisiarius Constantinopoli. Dolens autem Augusta pro Anthimo patriarcha, quod depositus fuisset a S. Agapeto papa, quia hereticum eum reperisset, et in loco eius constituisset Mennam seruum Dei; tunc  Augusta consilio usa [a 1Kb] cum uigilio diacono misit epistolam Romam ad Siluerium papam, rogans et obsecrans: Ne pigriteris ad nos uenire, aut certe reuoca Anthimum in locum suum. Et cum legisset B. Siluerius litteras, ingemuit, et dixit: Modo scio quia causa hec finem uite mee adducit. Sed beatissimus Siluerius fiduciam habens in Deo et B. Petro rescripsit, dicens: Domina Augusta, ego rem istam facturus nunquam ero, ut reuocem hominem hereticum in sua nequitia damnatum Tunc indignata Augusta misit iussiones suas ad Belisarium patricium per uigilium diaconum, ita continentes: uide aliquas occasiones in Silueriam papam, et depone illum de episcopatu, aut certe festinus transmitte eum ad nos. Ecce ibi habes uigilium archidiaconum et apocrisiarium  nostrum carissimum, qui nobis pollicitus est reuocare Anthimum [b 1Kb] patriarcham. Tunc suscipiens iussionem Belisarius patricius, dixit: Ego quidem iussionem facio, sed is qui interest in nece Siluerii pape, ipse reddet rationem de factis suis Domino  Iesu Christo. Et urgente iussione exierunt quidam falsi testes, qui dixerunt: Quia nos multis uicibus inuenimus Siluerium papam scripta huiusmodi mittentem ad regem Gothorum: ueni ad portam que uocatur Asinaria iuxta Lateranas, et ciuitatem tibi trado, et Belisarium patricium. Quod audiens Belisarius, primo non credebat; sciebat enim quod per inuidiam hec de eo dicebantur. Sed dum multi in eadem accusatione persisterent, pertimuit. Tunc fecit Belisarius patricius B. Siluerium papam uenire ad se in palatium Pincis, et ad primum et secundum uelum retinuit omnem clerum. Ingressis itaque Siluerio cum uigilio solis in Mausoleo, Antonina patricia sedebat in lecto, et Belisarius patricius sedebat ad pedes eius. Et dum uidisset eum Antonina patricia,  dixit ad eum: Dic, domne Silueri papa, quid fecimus tibi et Romanis, ut tu uelles nos in manus Gothorum tradere? Et adhuc ea loquente, ingressus subdiaconus regionarius Ioannes regionis prime  tulit pallium de collo eius, et duxit eum in cubiculum; et exspolians eum, induit eum monachicam uestem, et abscondit eum. Tunc Sixtus subdiaconus regionarius regionis sexte, uidens eum iam monachum, egressus foras, nuntiauit ad clerum, dicens: Quia dominus papa depositus est, et factus est monachus. Quod audientes fugerunt omnes. Quem suscepit uigilius archidiaconus, in sua quasi fide, et misit eum in exsilium [c 1Kb] ad Pontianas, et sustentauit eum pane tribulationis et aqua angustie [d 1Kb] .  Qui deficiens mortuus est confessor factus. Qui etiam sepultus  est in eodem loco, XII calendas Iunii [e 1Kb] ibique occurrit multitudo male habentium, et saluatur. Hic fecit ordinationem unam per mensem Decembrem, presbyteros 13  , diacones 5  , episcopos per diuersa loca num. 19  . Et cessauit episcopatus dies sex  [f 1Kb] .





SILuERII PAPAE EPISTOLAE. *



[1 1Kb] EPISTOLA PRIMA SILuERII PAPAE. AD uIGILIUM PSEUDOPAPAM. uigilio ambitionem sedis apostolice et simonie crimen admissum exprobrat, eumque sententia anathematis condemnat [2 1Kb] .


Siluerius episcopus uigilio.

 Multis te transgressionibus irretitum sacerdotalis iamdudum nouit generalitas: et quia, cruentis humano sanguine manibus decessoribus nostris peruicacia tua subripiens, leuiticis presumpseris excubare ministeriis [3 1Kb] , plerique nouerunt fidelium. Nam quia contra iura canonica temporibus sancte memorie Bonifacii pape, ipso uiuente, successor eius designari conabaris, nisi tibi amplissimi senatus obuiasset iustitia, tunc prouidentia pastorali ac pontificali  auctoritate [tua a pontificali honore] tua exsecranda iam debuerant auspicia detruncari. Sed dum paruum uulnus in te [ante] neglectum est, insanabile accreuit apostema: quod nisi ferro alterius abscindatur, fomentorum sentire non potest [potes] medicinam: quippe qui nequissimi spiritus audacia ambitionis phrenesim concipiens, in illius apostolici medici, cui animas ligandi soluendique collata et concessa potestas est, uersaris contumeliam, nouumque scelus erroris in apostolicam sedem rursus niteris inducere, et in morem Simonis, cuius discipulum te ostendis operibus, data pecunia, meque repulso, qui, fauente Domino, tribus iam iugiter emensis temporibus ei presideo, tempora mea nitaris [niteris] inuadere. Habeto [4 1Kb] ergo cum his qui  tibi consentiunt pene damnationis [perpetue] sententiam, sublatumque tibi nomen et munus ministerii sacerdotalis agnosce, sancti Spiritus iudicio et apostolica a nobis auctoritate damnatus. Sic enim decet fidem sanctorum Patrum in Ecclesia seruari catholica, ut quod habuit amittat, qui improbabili temeritate quod non accepit assumpserit.

Data octauo calendas Iulii, principe Basilio [a 1Kb] . Celius Siluerius papa urbis Rome, huic decreto anathematis in uigilio peruasore [uigilium peruasorem] facto ad omnia statuta consensum prebens, subscripsi, pariter quatuor episcopi subscripserunt, id  est Terracinensis, Fundanus, Firmanus, et Minturnensis. Data ista chartula per Anastasium subdiaconum.





EPISTOLA AMATORIS, EPISCOPI AUGUSTODUNENSIS, AD SILuERIUM PAPAM [5 1Kb] . Ad leuandam inopiam exsilii mittit pontifici munuscula, petens de statu exsulis certior fieri.

Beatissimo Siluerio Amator episcopus.

A quibusdam, pater dilectissime, illis a partibus aduentantibus audiuimus uos a sede sancti Petri iniuste pulsum, exsilio destinatum. Quod nimis graue ferentes, misimus parua munuscula, id est argenti libras triginta ad uestram uestrorumque sustentationem: que petimus, ut ita grato animo suscipiatis, sicut grata mittuntur intentione. Precamur quoque  ut per uestram epistolam nobis remandare non dedignemini qualiter circa uos sit actum, uel modo agitur, ut certam rationem de uobis scire et fratribus ualeam nuntiare. Quid enim putas de nobis fieri, pater summe, cum de summo pastore et uicario sancti Petri talia fiunt? uos tamen nolite multum tristari, sed confortamini semper in Domino: quoniam potens est diuinitas [6 1Kb] immense tempestatis incerta bono serenitatis amouere. Ora pro nobis, beatissime papa.



EPISTOLA II SILuERII PAPAE [7 1Kb] NOMINE CONFICTA AD AMATOREM [b 12Kb] . Amatoris caritatem laudat: que contra se acta sunt exponit. De falsis testibus contra episcopum non suscipiendis.

 Dilectissimo atque amantissimo Amatori episcopo Siluerius

O quam bona est caritas, que absentia per imaginem [8 1Kb] , presentia sibimetipsi exhibet per amorem. Diuisa tangit [iungit], confusa ordinat, inequalia sociat, imperfecta perficit. Quam recte predicator egregius uinculum perfectionis uocat ; quia uirtutes quidem cetere pefectionem generant, sed tamen eas caritas ligat, ut ab amantis mente dissolui iam nequeant. Hac itaque uirtute, frater carissime, plenum te reperio, dum non solum de  me sciscitando et uisitando curam habes, sed etiam bonis tuis me fulcire et sustentare non desinis. Quanta autem mala in me peracta sunt, nec enarrare, nec scribere tibi per omnia possum. Ante omnia uero patricia infesta mihi erat [1 1Kb] , eo quod non restituebam Anthimum dudum patriarcham Constantinopolitanum, quem sancte memorie Agapetus predecessor meus suis meritis damnauit. Urgente quoque eius iussione, exierunt quidam falsi testes, dicentes aduersum me crimina, quorum nunquam particeps fui. Sed dum multi in eadem accusatione persisterent, timuit Belisarius patricius noster [2 1Kb] , et mandauit me ad se uenire pacifice pro quibusdam ecclesiasticis dispositionibus in palatium Pincis [3 1Kb] , et ad primum et secundum uelum retinuit omnem  clerum et populum qui mecum ueniebat, et nullum permisit introire nisi me solum, et uigilium diaconem meum. Me uero ui retento et ante predictam patriciam deducto, miserunt in exsilium, in quo modo sustentor pane tribulationis, et aqua angustie. Ego tamen propterea non dimisi, nec dimitto officium meum: sed cum episcopis, quos congregare potui, eos qui talia erga me egerunt, anathematizaui [4 1Kb] , et una cum illis apostolica et synodali auctoritate statui, nullum unquam taliter decipiendum, sicut deceptus sum; et si aliquis deinceps ullum unquam episcoporum ita deciperet, anathema maranatha fieret in conspectu Dei et sanctorum angelorum. Similiter sanctorum Patrum roborantes decreta statuimus  nec  falsos, nec inimicos suspectos accusatores uel testes unquam super episcopos suscipi, eisque nocere nullatenus  posse: quia falsam aut suspectam, aut odiosam uocem, aut funestam, potius interdici quam audiri sanctis Patribus placuit. Summopere, carissime, tales cauendi sunt [5 1Kb] , et auertendi atque reiiciendi, si nocentes apparuerint: quia non solum ecclesiastice, sed etiam seculi leges tales non suscipiunt, sed repellunt. Unde scriptum est: Os impiorum deuorat iniquitatem . Et Dominus per prophetam loquitur, dicens: Cum sancto sanctus eris, et cum uiro innocente innocenter ages. Cum electo electus eris, et cum peruerso peruerteris . Et Apostolus inquit: Peruertunt mores bonos colloquia mala . Idcirco, ut iam prelibatum est, mali semper cauendi, et bonis atque beneuolis est inherendum, ut periculum desidie, quantum  possumus, [6 1Kb] deuitemus, et ne pestis hec latius diuulgetur, seueritate qua possumus abscindamus: quoniam non temeritas interuenit presumptionis, ubi est diligentia pietatis. Agat semper unusquisque uestrum hac informatione [7 1Kb] , apostolica fultus auctoritate, iuxta uires suas, et fraterna dilectione, ac sancta religione mores proprios conseruare, et in communi alterutrum adiuuare, et in caritate permanere, et Dei uoluntati indesinenter studeat inherere, ut simul laudantes Dominum, indefessas illi gratias semper agamus. uale in Christo, carissime semper, et predicta prout melius poteris, Domino opem ferente, adimplere, et reliquos fratres apostolica auctoritate informare studeto. Data IX calendas Decembris, Iustiniano quintum [8 1Kb] , et Belisario [uuilisiario]  uiris clarissimis consulibus.




ANNO DOMINI DXL.
S. LAURENTIUS NOuARIENSIS EPISCOPUS.





Notitia Margarini de la Bigne.

 Hunc esse suspicor Laurentium priorem, qui ex Nouariensi factus sit Mediolanensis archiepiscopus uigesimus quintus, ad annum Christi 507, cuius encomia uideatur celebrare Ennodius  . In Dictione missa Honorato episcopo Nouariensi in dedicatione basilice Apostolorum. Qui etiam Honoratus administrato Nouariensi episcopatu annis triginta octo , ad archiepiscopatum Mediolanensem euectus sit, non ita multo ante Longobardorum in Italiam aduentum.





S. LAURENTII HOMILIAE

*



HOMILIA PRIMA De penitentia.


Duo sunt tempora ab Altissimo prestituta, in quibus datur duplex hominibus remissio peccatorum. Est namque remissio publica et est remissio priuata. Publica tempus suum habet, priuata suum exercet tempus. In publica fons est indulgentie, in priuata fructus est penitentie. In illa donum Dei, in ista labor hominis. In illa baptisma, in ista penitudo. Et que sunt ista tempora debent agnosci. Tempus primum est ab Adam usque ad Christum. Tempus secundum est a Christo usque ad consummationem seculi. Hec sunt duo tempora. In primo quid est? Peccatum Adam, quod Christus soluit. In secundo? quid? peccata propria, que labor hominum et sollicitudo  exstinguit: illud generale est, hoc speciale. Aduerte quod dicitur: Peccatum Adam quod in filiis eius permansit, diuina clementia abstulit. Sarcinam illam in se suscepit Saluator, et euertit: quando? In primo tempore. Ubi? In fonte baptismatis, fluuioque Iordanis. Ibi clamabat Baptista, digitoque ostendebat celestem Principem, dicens: Ecce Agnus Dei, ecce qui tollit peccata mundi . Peccatum mundi quid est? Delictum Adam per traducem seminis ad filios deuolutum. Agnus igitur Dei Christus; tinctus in flumine, tulit noxiam sarcinam a Patre in filios deriuantem. Nefas illud pessimum, a serpente suggestum, in fonte intinxit, in flumine aboleuit, in carne cremauit. Tulit debitum unius, et donauit indulgentiam cunctis. Caput curauit et sana  sunt omnia membra. uerum ab hoc fonte uel indulgentia generali aliud iam exoritur tempus: commissa peccata non aqua delet, sed penitudo remittit. Et hoc tempus utrumque psalmista Dauid in quinquagesimo psalmo notauit. Primum tempus posuit, ubi per Christum loquitur in persona Adam. Et quid dicit? Incerta, inquit, et occulta sapientie tue manifesta mihi. Et que sunt ista? Incertum fuit saluari Adam lapsum in mortem, sed manifesta facta est, et redemptio eius in carne et remissio eius in aqua, uidi in spiritu quomodo clementia tua missa per unigenitum, et patrem recepit de crimine, et filium donauit saluti. Ecce incerta sapientie tue, que mihi tua dignatio reuelauit? Quid ergo Adam? Ipse est qui per Christum exsultat in Dauid dicens: Domine,  asperges me hyssopo, et mundabor . Culpa enim mea me obruit, imo crimen preuaricationis fedauit. Sed, asperges me hyssopo, id est aqua uiua, et mundabor. Asperges me aqua Filii tui sacro sanguine mixta, et mundabor. Lauabis me, et super niuem deabbabor? Lauabis me in illo uenturo fonte et mystico flumine in quo, non solum crimen meum exstinguetur, sed et candor meus quem recepturus  sum, etiam super niuem excellet. Futurum est, Genitor, ut mittas Filium tuum unigenitum, qui auferat malum de mundo, quod per me introductum est, et non fraudentur filii in facinore patris. Ille aperiet uiam salutis, ille reserabit remissionem fontis, et crimen meum abolebit in aqua et Spiritu. Asperget me gratie sue guttis, et mundabor. Lauabit me ignifero lumine, et super niuem dealbabor. Hec est primo tempore remissio generalis: uideamus quid in secundo. Item Psalmi declarant: Usquequaque laua me ab iniustitia mea, et a delicto meo munda me , Ecce tempus, et tempus superius Adam, inferius Dauid. Ibi lauacrum est aque, ubi dicit: lauabis me et super niuem dealbabor. Hic lacryme sunt penitentie, ubi dicit Dauid, usquequaque laua me ab iniustitia mea  et a delicto meo munda me. Illud publicum, hoc priuatum. Illud gratie, hoc clementie. Illud omnium, hoc singulare. Illud mysticum, hoc morale. Abluitur Adam corpore Christi, ut ueterem abiiciat hominem et induat nouum. Abluitur Dauid in corde compuncto, ut reformet in se speciem quam crimen fuscauit. Ille renouatur in fonte, iste reparatur in fletu. Illum gratia curauit, istum gemitus reformauit. Qui commissum suum hirsuto corpore dolet; et lugens peccati sui ante se pingit imaginem, ita asserens: Usquequaque laua me ab iniustitia mea. Quare usquequaque? Quia iniquitatem meam agnosco, et delictum meum contra me est semper. Tanquam si ita diceret: Sanaueras me, Domine, iam ante in patre meo Adam, quando membra illius in te suscepta tinxisti  in fonte, abluisti in flumine. Liber existebam beneficio tuo, nec potui indultam mihi gratiam retinere. Iterum enim in me ipsum erraui. A patris delicto liber effectus, proprium commisi delictum, de publico ereptus laqueo, priuatum incurri. Non est iam fontis nec aque presidium. Quid faciam, aut unde piabor? Nunquid mereor iterum indulgentie tue imbre perfundi, generalique lauacri flumine dilui? Absit. Non ego iam aque munus repetam quod ablui. Semel petam quod semel concessum est. Ex mea me inopia redimo, ex meo me labore perfundo. Est in me exiguus quidam humor, qui non me more torrentis infundit, sed modico sudore inrorat. Laboris mei me guttis ablui quero, uerborumque scintillis uirus in me conceptum exuri desidero. Usquequaque laua me  ab iniustitia mea: non iam aqua, sed opere laua me; non baptismatis fonte, sed penitentie rore. Quia delictum meum contra me est semper. uidi me: cognoui factum meum, stat ante me delictum quod me deformauit. Usquequaque laua me ab iniustitia mea, quia cognoui quod feci: quod ego cognoui, tu dignanter ignosce. Despice, tu, quod ego inspicio. Sufficit me uidere hoc. Tibi displicui: auerte faciem  tuam a peccatis meis, et omnes iniquitates meas dele. Quare? quia delictum meum contra me est semper. Scriptum est in corde meo, exaratum est sub oculis meis, fixum est in conscientia mea. Ablue, tu, quod ego scripsi, exime quod ego depinxi. Hec in figura plorata sunt; hec induxi in speculum quinquagesimi psalmi, in quo ad aspectum nostrum et primi temporis et secundi gemina imago resultat: primi in Adam, secundi in Dauid. Licet ambo, siue Adam, siue Dauid primi temporis spatio concludantur. Spiritus est sanctus qui loquitur in prophetis, et tempus utriusque a se distinguit, et preuaricationis uenia signetur in Adam, penitentie manus exsoluat in Dauid; sermo namque propheticus, et precedentem faciem temporis et sequentem depingit in psalmo.  uobis igitur  sermo iste componitur, ad uos dirigitur ista assertio. uobis hec disputatio clarum profectum habitura ingeritur; in quibus calor fidei peccato forte interueniente perfrixit. Mens perdita obstupescit, spes deprauata liquescit, omnisque futurorum intentio aporiata torpescit, dum secum unusquisque perpendit, sibique reputat, ac intra se loquitur ita: Quid facturus sum modo, quid superagendum est mihi, aut quid restat sperandum? Redemptus fui, et factus sum seruus; liber fueram, factus sum seruus peccati; perdidi gratiam largitoris, amisi beneficium redemptoris; claro corpore egressus de fonte, ceno me iterum immundo perfudi, limoque fedaui. Purus de gratia Dei, factus sum de propria intemperantia perditus. Error meus de filio famulum, de  intimo inimicum, de herede exterum [Suppl. fecit]. uiolaui symbolum meum, corrupi pactum in ipso uestibulo fontis conscriptum. O quam infelix conditio! O quam miseranda consilia! Operibus diabolicis me renuntiaturum spoponderam, et implere non ualui! Malis quibus carui, in ipsis relapsus contaminor! Euangelicam tunicam rursus in pellicia commutaui. Stolam meriti, quam mundam texueram, labe uitiorum fuscaui! et nouum hominem iterum uetustate contexi. Quid nunc requiro, aut quid exspecto adhuc: ubi quero fontem, aut ubi inuenio baptisma? Nunquid est respectus ad aquam? nunquid recipiet me adhuc unda, ut me reformet in utero aque et pariat innocentem? Aut forte querere debeo adhuc dexteram sacerdotis, que me mergat in fontem;  et inde iterum purificet! Hec tecum loqueris; tu hec tecum tractas, conscientie tue onere pregrauatus! Sed que sunt hec uerba tua, O homo, cognosce te esse imaginem Dei. Sapientem te fecit Deus, prouidum animo, mente mysticum, sensibus sublimem, et uult te non perdere sed saluare; non perimere, sed protegere: quare tu desperas, quando ille non despicit? Conscientiam tuam formidas, et ad caput indulgentie non festinas? Quid putas esse fontem qui concepit, aut quid estimas esse undam aque que te peperit? Nunquid aqua est media, aut unda in causa? Absit! sed disce mysterium. Prudentia tua fons, et in te intellectus tuus aqua est inundans, habens aspectum cordis, ut uideas temetipsum. Accepisti  mentem altiora petentem; sta in altitudine mentis tue quasi imago Dei, et de speculo hoc deifici operis profunda rimaberis. Habes arbitrium et sensum de Deo concessum. Delibera apud te, cum sis imago Dei, quomodo non possis exstingui. Si est in te prudentia, si habes consilium, et proprium mentis arbitrium, Deus in te est. Ipse tibi erit penitentia, et fons et baptisma, et remissio, qui nunquam in te nec desinit nec deficit. Quid ambiguus estuas: quid resolueris animo, et inter inepta tedia conscientie tue fatigatus torpescis? Peccasti post fontem, lapsus es post baptisma, fecisti crimen post indulgentiam generalem: quid nunc? perit iam spes? nunquid intercepta est retributio? Non est ita homo! Quid circumduceris? signum accepisti de  fonte, non desperationis sed miserationis, non defectionis sed remissionis, non ut unquam desperes. Signum acceperunt Iudei: quale? circumcisionis. Signum acceperunt et Christiani: quale? miserationis. Ecce signum in Iudeis: circumcisio carnis; in Christianis circumcisio cordis. Sed satis hec illa prestantior. In illa sanguis incisionis, in hac aqua remissionis. Ibi plaga carnis, hic palma pietatis. Ibi obseruantia rigida, hic indulgentia regia. Et hoc utrumque signaculum Christus pendens in patibulo prenotauit, quando de uulnere suo et aquam eduxit et sanguinem . Ut sanguinis signaculum daret Iudeis, aque uero indicium gentibus Christianis. Signum ergo tu accepisti de fonte, non Iudaicum sed euangelicum. Ex illa die illaque hora qua egressus  es de lauacro, ipse tibi es fons iugis et diuturna remissio. Non opus habes doctore, non dextra sacerdotis. Mox ut ascendisti de sacro fonte, uestitus es ueste alba, et unctus es unguento mystico: facta est super te inuocatio, et uenit super te trina uirtus, que uas nouum hac noua perfudit doctrina. Exinde te ipsum statuit tibi iudicem et arbitrium; deditque tibi notitiam ut possis ex te discere bonum et malum; id est inter meritum et peccatum. Et quia non poteras, manens in membris corporisque compage, liber existere a peccato, immunisque esse a noxa, post baptisma remedium tuum in te ipso statuit, remissionem in arbitrio tuo posuit, ut non queras sacerdotem cum necessitas flagitauerit; sed ipse iam, ac si scitus perspicuusque magister, errorem tuum  intra te emendes, et peccatum tuum penitudine abluas. Itaque desinat duritia, cesset desperatio, desinat ignauia, fons nunquam deficit, aqua intus est, ablutio in arbitrio est, sanctificatio in solertia est, remissio in rore lacrymarum. Nolite soluere in segnitiam: fons est in homine conseruatus perpetua penitudo. Ibi est penitentia ad uocem Baptiste, qui sic uociferatur in eremo, et penetrabili clamore desertas hominum mentes exaggerat dicens: Penitentiam agite, appropinquauit enim regnum celorum .

Nemo potest superni imperii habere apicem, habere fastigium, nisi fuerit penitentie suffragio fultus. Ad regni superni penetrabilia non peruenit quisquam,  nisi egerit penitentiam. Repetit adhuc Baptista: Ego  baptizo uos aqua in penitentiam, sed alter est post me ueniens, qui uos baptizabit in Spiritu sancto et igni. Noli tu iam querere neque Ioannem, neque Iordanem: ipse tibi esto Baptista. Pollutus es post lauacrum, uitiata sunt uiscera tua, contaminata est anima? tinge te in aqua penitentie, ablue te abundantia lacrymarum, exuberet fons compunctionis in extis tuis: exundent aque uiue in fibriis tuis. Para te uenienti Domino, et ipse te baptizabit in Spiritu sancto et igni, habens uentilabrum in manu sua : quod est inspectio uel ponderatio penitudinis ac peccati. Ipse perpendit in te utrumque pondus, ipse inspicit in te molem et molem: unam penitentie, et unam pestilentie. Et penitentie quidem  fructus, ac si triticum, congerit in tuum profectum; peccata uero tua, quasi pestilentie paleas, comburit igni inexstinguibili . Hec est priuata remissio, intimo corde prouocata, et penitudine acquisita. Multa sunt repetenda, plurima replicanda. Genus hominum fragile est, et lubrico semper gressu incedit. Natura corporalis obnoxia est rebus contrariis: passionibus etenim diuersis ac uitiis subiacet: nec tantum de propria puritate, quantum de diuina pietate dirigitur. Et, si hodie quis confidat de merito, de robore animi, de uigore uiscerum, crastino fallitur ac decipitur. Sic enim protestatur Apostolus dicens: et qui se putat stare, uideat ne cadat . Carcer est uero qui anime fortitudinem premit et claritatem contaminat. Laqueus est semper imminens iugiterque  insidians; laqueus est pestifero lapsu protensus in uia. Et inde est quod clamat propheta: In uia hac qua ambulabam, occultauerant laqueum mihi . Et iterum: Iuxta semitam, scandalum posuerunt mihi . Implicatur plerumque anima in hoc corporeo laqueo, et si uelit, et si nolit, nec liberatur sponte, priusquam diuino suffragio per penitudinem supplicans, ut ait iterum propheta: Benedictus Dominus, qui non dedit nos in captione dentibus eorum: Anima nostra sicut passer erepta est de laqueo uenantium: laqueus contritus est, adiuuante Domino, et nos liberati sumus . In laqueo herebat anima: erepta est non suis uiribus, sed diuino presidio. Et quis est iste laqueus, nisi caro que animam in proposito suo bene currentem  uexat semper, carpit iugiter, capit frequenter? est enim unus stimulus per membra insidians. Dico, quomodo in oculis est laqueus grauis. An non cognouisti quemadmodum anima  captiuatur in aspectu? Unde auaritia insidiatur, unde libido incenditur, nisi de corporali aspectu? uidisti laqueum fortem! nec immerito scriptum est: Nequius oculo quid est factum in homine ? Et iterum: Intrabit mors per fenestras . Et lingua tua laqueus est insanabilis; spargit enim uenenum maledictionis, blasphemie, susurrationis, detractionis; et non solum corda, sed etiam exulcerat animam. Et inde est quod obsecrat ille presul penitentie dicens: Pone, Domine custodiam  ori meo, et ostium circumstantie labiis meis. Nec minus interserit alter: quis dabit cogitationi meaa flagellum, aut quis imponet super labia mea signaculum? certe ut tunc loquar quando non est tacendum, et quod prompserit lingua non mordeat, sed nutriat animam; sonabit uox aduersa in auribus, et homo interior stimulatur in ira, concitatur in cede. uides quia et in auribus laqueus permanet? et inde illa Scripture commonitio sonat: Sepi aures tuas spinis; noli audire linguam nequam . Laqueus est in manibus: ut dictum est: Iniquitatem manus uestre concinnant. Et iterum: Utquid mihi ieiunastis quando subditos uobis compungitis, et percutitis pugnis humilem ? Quid dicam de noxio pedum incessu, cursuque cruore infecto, ut est illud: ueloces pedes  eorum ad effundendum sanguinem . Has namque insidias corporales, hos laqueos singulorum membrorum de corpore eruendos, sententiis suis decernit Saluator: Si oculus tuus dexter, si manus tua uel pes scandalizat te : id est animam tuam diuina desiderantem, celestia cogitantem, deprauant. Si laqueis suis te implicant, aut fraude sua nituntur uisus eruere: abscinde non manum aut pedem, sed pestilentiam tibi per hec membra morbumque illatam. Quamobrem dictum est: Si oculus tuus dexter te scandalizat, si manus dextera uel pes: nisi quia omne quod bonum est dextrum dicitur, similiter malum appellatur sinistrum? Et est pars dextra, et est pars sinistra. Dextra suos retinet probatos; sinistra suos eque reprobatos. Ad  dextros quid dicit Christus? uenite, benedicti Patris mei, possidere regnum paratum uobis ab origine mundi . Quid ad sinistros? Discedite a me, maledicti, in ignem eternum. uides qua ta distensio est in sinistro et dextro? quid igitur si oculus tuus dexter scandalizat? disce quid est quod quando committis peccatum, oculo tibi ministrante, dulce tibi et dextrum uidetur. Et dextrum hoc tunc corrigitur in sinistrum, quando residente Domino et discutiente peccata ceperis inter multos alios et ipse audire: discedite a me, maledicti, peccatores iniusti, in ignem eternum. Scandalizauit te oculus, subripuit, delinquis, per uisum te implicauit? erue eum. Quid iubet eruere? oculum, an peccatum? Oculum suggerentem commissum. Nunquid oculus peccauit quia uidit; an  magis animus deliquit quia concupiuit? Ceterum si per cuncta peccata uel scandala non animi cupiditas reprimenda est, sed effodiendus est oculus quia uidit, nullus iam habiturus est oculos.

Non est quisquam  cui oculi remanebunt, quia non est inter mortales qui non concupiscit, aut scandalizatur, aut peccat. Homo, inculpaueris oculum ad gratiam tibi concessum, cuius beneficio lumen uides? ornatus est capitis, speculum est membrorum, totiusque corporis fenestra gratissima! Noli hunc inculpare quia cernit, sed inculpa que cernit; sed inculpa tibi ipsi, quia concupisti! Erue, non oculum de capite, sed errorem de corde; euelle, non aspectum corporeum,  sed concupiscentie crimen: non est ussum oculum delere, sed crimen euellere. Dexter fuit oculus quando tibi obduxit scandalum: hoc est quod dicit quando te inquinauit et polluit. Sed erue cum contraria fortitudine. Noli te uulnerare cogitare, sed ad uincendum te precinge. Esto armiger penitentie, et protinus euertes peccatum. Dulce fuit uitium cum delectauit animam; sed fiat tibi nunc dulcior penitudo, que non solum delectet, uerum etiam nutriat animam. Concupisti malum, uicit te cupiditas, perpetrasti nefas! erit animus tuus dexter oculus, id est dulcedo peccati. Erue oculum istum, sinistro conspectu consertum, qui te non illuminat, sed contenebrat, et de dextro transfert te in sinistrum. Sed dicis: malum hoc quod asseris a me extirpandum, o ulus iste nefandus,  intus est! Non uidetur in pectore, habetur in corde conscientie fixus, quali arte ualebo eum eruere qui nec manu contingi potest, nec digito erui aut euelli? uis ostendam tibi manum, et digitum, et artem qua possit euelli? Quando percussisti pugnis humilem, induxisti in te peccati oculum, quando porrexisti manum tuam ad subleuandum humilem, ad satiandum inopem, eruisti de corde tuo nequitie oculum qui te scandalizauit. uides quali manu, digitoque et arte noxius ille euellitur oculus qui de dextro dirigit in sinistrum? Dulcia sunt uitia dum in actu sunt, sed sunt protinus amara post actum. Mel, inquit, stillat ex labiis meretricis , et hoc dulce. Ad tempus quidem ungit gulam, impinguat fauces, nouissime uero conuertitur in amaritudinem  fellis; et quod fuit dulce ad tempus, fit amarum in fine. Festina igitur, et ne tardus existas ad corrigendum te de sinistro in dextrum. Cecidisti per oculum: contaminauit te aspectu suo? abluat te aqua sua. Induxit in te laqueum? eruat te de laqueo: habet enim in se magnum lacrymarum auxilium. Impulit te obscenis sordescere actibus, turpique mucrone caput abscidit, id est auaritia aut libidine? Age, tu. exerce te contra talem oculum; erige te contra aspectum tuum, agita cordis tui uenas que tendunt ad oculum, et die illi: Ocule, ad te recurro, tibi imputo! exue quod implicasti. Tu me uulnerasti, tu me sana; tu me polluisti, tu me purifica: ablue quod inquinasti, erige quod elisisti, corripe quod euertisti, absolue quod per scandalum obligasti. Tu uidisti, ego concupiui;  tu inspexisti et ego peccaui. uidisti aurum, uidisti possessiones aliorum et predia: cecauit ambitio. Cepi uelle quod meum non erat, cepi auferre aut argumento inuadere aliena. Tali me scandalo obcecasti. Quid dicam de feminea specie, quantum intuendo eam collapsa est anima, effeminata sunt uiscera, et quasi concupiscentie sagitta percussus de quodam precipitio corrui? Da modo liquorem tuum, et dele peccatum meum. Irriga me imbribus tuis? irruant aque tue et obruant crimina mea. Hec loquere cum oculo tuo qui te scandalizauit. Preterea percipe te in futurum iudicium. Punge uenam cordis tui penitentie stimulis, et de imo corde atque de intima mente educas aquam uiuam in capite profluentem.  Fiat caput tuum fons remissionis et fluuius indulgentie; et exinde non solum per dexterum oculum, sed et per sinistrum gemini riui currant, fluantque tibi ambo oculi pariter, sanitatis rorem ac indulgentie imbrem. uult enim indulgentissimus cognitor, ut fletus purget quod uisus polluit, et quod fedauit cupiditas, reformet compunctio: ut eruas de corde pestiferum oculum plangens et ingemiscens et dolens sicut dolens Ieremias propheta, cum populum plangeret transmigratum, sic dicens: Quis dabit capiti meo aquam, aut oculis meis fontem lacrymarum ? Et ille quidem populum deplorauit captiuum: tu autem ingemisce pro anima quam cupiditas uiolauit, et oculus dexter fecit degenerem. Sic eruendus est oculus, sic abscindenda est manus, uel noxia  membra. Nam ubi auaritia, ibi manus dextra dentibus uenenatis armata ut percutiat, ut affligat, ut auferat aliena. Ubi libido, ibi dexter oculus noxio aspectu armatus, qui modicum delectat et multum nocet. Qui uiderit  mulierem ad concupiscendum eam adulterauit eam in corde suo . uidit oculos, concupiuit caro? peccauit anima Fleuit iterum oculus? abluta est caro, absoluta est anima. Auaritia infandum est uitium in hominibus: radix est una in precordiis fixa ex qua pullulant omnia mala. Quid est auaritia! Cupiditas radix omnium malorum . De ista radice exsurgunt mendacia, oriuntur periuria. Qui enim est aut distractor, aut emptor; qui lucri gratia habet de cupiditate tractatus, nonne plerumque peierat, sepe mentitur? sine hoc uitio negotiator aut rarus  aut nullus est. Et quid dico negotiatorem, impostorem usum commerciis? uideamus que res facit predones, aut unde erumpunt proditores. Nonne de auaritia predo fuit rex Achab, quando per factionem dolose mulieris, falsa sub proditione iustum trucidauit ut uineam eius uiolentus inuaderet? Auarus fuit et Iudas cum proderet Christum Iudeis , cum acciperet ab eis trigenta argenteos. Tolle auaritiam et non est discordia; aufer auaritiam, et solus amor regnat; desinat auaritia, et cessat ambitio. Tolle cupiditatem, et nemo dicit: hoc meum, aut hoc tuum. Fraus inde germinat, dolus inde consurgit, factio inde concinnatur: ire quoque, insidieque, homicidia, bella ipsa, siue publica, siue intestina, cupiditatis et auaritie fructus sunt; ut si quando uel armis  uel argumentis, alter alterum uel superauerit uel truncauerit, res eius uelut uictor diripiat suamque auaritiam suppleat. Et hoc est quod Scriptura testatur Apostolus, dicens: Radix omnium malorum auaritia . Disce diligenter quid sit in homine. Duas habet in se duorum malorum fixas radices; quibus repugnando intra uexatur et carpitur. Et que sunt iste radices? Una est auaritia, et una est luxuria. Auaritie radix ubi est? In cupidine mentis. Luxuria ubi est? In uoluntate membrorum. Cupiditas namque mentis in auaritia inardescens armat manus pedesque, et facit in his forense peccatum, et crimen extra corpus: radix uero luxurie, que succis membrorum nutritur uenarumque humoribus irrigatur, cogit  ipsa uiscera in obscena cupiditate delinquere, et facere peccatum intestinum. Igitur est peccatum auaritie, et est peccatum luxurie in membris. Duo sunt in homine capitalia crimina: unum intus, et unum foris; unum in membris, et unum extra membra. Est peccatum luxurie in membris, et est peccatum auaritie extra membra. Et ut credas hoc ita esse quod dicitur, audi eumdem Apostolum prosequentem: Omne peccatum quodcunque fecerit homo extra corpus est; qui autem fornicatur, in corpus suum peccat . Sed dicis: si pedes currunt ad predam, si manus diripiunt, quomodo potest absque corpore esse peccatum? Non est quidem dubium quod omne peccatum membris ministrantibus perperatur: sed aliud est per membrum committere, et aliud in membra delinquere. Per  membra enim quod committitur, in hoc animus delectatur; carnis autem uoluptas hoc nec sentit nec recipit. Et ideo dictum est: Omne peccatum quodcunque fecerit homo, extra corpus est; libidinis uero faces, ardentesque furias intra se continet caro, ex radice luxurie pullulantes. Dulcibus namque illecebris ad modicum excitatus uel expressus humor, trahit ad se ex imis uiscerum uenarumque medullas totius corporis uoluptatem. Quod ubi Apostolus intentissime inspexit, absolute fixit sententiam dicens: Qui autem fornicatur, in corpus suum peccat. ue mihi! quid acturus sum, homo fragilis! qua uirtute ualebo tante atrocitati resistere! duorum in me consistentium uenena qua forte possum uitare? Si radix auaritie  exulcerat animam; si radix  luxurie ignitas ministrat libidinum faces, quibus uiscerum medullas exurit, quid faciam? que uirtus in me? aut que substantia mea? uiuunt in me duo serpentes pariter, auaritia et luxuria. Mordent semper, exulcerant iugiter, collidunt frequenter, et stare contra tales bestias propria uirtute non possum. Si aque iam adminiculum non est, si Spiritus sanctus deest, quis me liberabit de corpore mortis huius? quis me eruet ab hac nequitie mole morsuque ferali? Homo, noli diffidere: res in promptu est, uita in manu est, uirtus in uoluntate est, uictoria in arbitrio est. Si uoluisti, uicisti; si nolueris, uictus relinqueris. Qui uult uincere conatur ut uincat; qui desperat, amisit uictoriam. Quid times cupiditatis crimen, uel auaritie facinus? Noli timere! Radix ista omnium malorum,  id est auaritia, habet aquam propriam. Et aqua ista, que est, nisi eleemosyna? Non audisti quid scriptum est? Sicut aqua exstinguit ignem, sic eleemosyna exstinguit peccata . Magna hec sententia, desinat querela, desinat dubitatio. Nam ubi eleemosyna, ibi aqua; et ubi aqua, ibi Spiritus: et ubi Spiritus, ibi remissio. Desinat desperatio: aqua, et ablutio, et remissio in eleemosyna largientis est. Ne differas abluere inquinatum corpus et animam fontibus eleemosyne, ut redeas rursus in premissi baptismatis formam; Sicut aqua exstinguit ignem, sic eleemosyna exstinguit peccata. Tanquam si ita et dictum esset: sicut aqua exstinguit ignem ardentem, sic eleemosyna discerpit auaritiam: funera hominumque  crimina uincula funesta disrumpit. uidisti aquam eleemosyne! uis scire quod et luxuria et libido in aqua est? Peccatum corpus incestat, nunc aquam habet contrariam. Ubi? nonne in oculis? et merito de corpore. De oculis stillat aqua que totius corporis contractus dissoluit et abluit feditatem. Nam sicut peccatum quod extra corpus est eleemosyna fulminatet exstinguit, sic uitium libidinis quod membra incestat lacrymarum ubertas exstirpat. Ergo peccatum quod extra corpus est proprium habet fontem eleemosyne, et flagitium quod intra corpus committitur suum habet fontem ex oculis profluentem: ut scias tu quia eleemosyna flammas auaritie restinguit, et libidine fuscata uiscera profusis iterum fletibus albent meritumque receptent. Sed quandiu uerba innui?  Accipe euangelica documenta; accipe duos duorum criminum indices. Habes publicanum, habes et meretricem: publicanum in auaritia, meretricem in luxuria. Criminum presules facti sunt diuine misericordie indices: uis scire quomodo isti duo uicerunt, et criminosa contagia euaserunt? Saluatus est publicanus: qua manu? nonne per eleemosynam? Recepta est meretrix: quo presidio? nonne per lacrymas? Sed causam replicemus. Agnitus, inquit, Dominus iehsu perambulat in Ierico: et ecce uir nomine Zacheus , homo peccator, auarus, diues ex rapinis, et hic querebat uidere Dominum Iesum, ut sciret qualis esset; nec poterat eum uidere, turbarum obstirpatione seclusus: modice namque stature erat. Contigit inuenire eum arborem sycomorum;  ascendit festinus, et uidit. Quid uidit? Saluatorem seculi. Bene festinauit, optime ascendit; qui dum auidus cupit uidere Saluatorem, salutem ipsam quam ignorabat inuenit. Et quid dicam uidit? ante uisus est quam uideret. Transiuit  Dominus iehsu, uidit illum, dixitque ei: Zachee, festina, descende, hodie namque in domo tua me manere oportet. Domine, quid est hoc quod dicis? Nunquid non sunt fideles, quid ad talem hominem applicas? Publicanus est Zacheus: imo princeps publicanorum, peccator est et predo; uidere te uoluit tantum: nunquid de sola uisione iam debet saluari? Ascendit in arborem ut uideret; si autem necdum uidit actusque necdum ingemuit, nunquid confessus est maculam suam, aut flagitia replicauit? Nunquid fleuit ante te,  aut fecit eleemosynam in peccatis suis? est adhuc homo profanus; et dicis illi: Hodie in domo tua me manere oportet? uix adhuc uel uidere te meruit, et iam angulos eius uisitas hospitiumque amplecteris! uerum hoc officii tui est, et indulgentissime cure; qui non uenisti iustos inuitare, sed peccatores corrigere. Manes cum publicanis, manducas cum peccatoribus, iungeris cum iniustis, ut hac societate quasi arte quadam eos conuertas, et corrigas ad salutem. Zachee, descende, inquit, quia hodie apud te me manere oportet. Et quid Zacheus? descendit confestim de arbore, iam uerbo Domini emendatior. Aspectus enim emendauit predonem; et solo sermone mutauit sensum eius. Descendit, perniciter properauit,  exsultans parauit hospitium; suscepit uite presulem, et factus est filius Abrahe. Mansit apud illum Christus, inspirauit illi ignem secretorum, ignem fidei, Spiritus sancti occultum ardorem, ut amore Dei et calore fidei flagrans, talia uerba depromeret: Domine, ecce dimidium bonorum meorum do pauperibus. Audisti quid dixit? Ecce dimidium bonorum meorum dispergo pauperibus. Tanquam si ita diceret: modo uidi, modo cognoui. Saluator, non ex me, sed ex te facta est correctio mea; persensi predas meas, pensaui actus pestiferos quos in auaritia perpetraui. Oro, obsecro, adiuua me miserum et peccatorem! Ecce erogo quod abstuli; reficio indigentes quos lesi, ecce uestio quos nudaui; et si quid alicui fraude abstuli, in quadruplo reddam. uidisti largitionem  raptoris? instat adhuc dicendo: Adesto, Domine; ego in quadruplo reddo que inique abstuli. Tu cura criminosum, tu suscipe uotum meum, et sana uulnera mea. Eruat eleemosyna, que obruit auaritia. Indignantur quidem, imputare conantur Domino cur ad peccatorem diuerterit, et in domo publicani mansitare uoluerit: sed quid Dominus ad eos? Nunquid uos ita? nolite sic de me sapere: an nescitis quoniam publicanorum sum et peccatorum saluator? Amen dico uobis quod hodie salus facta est domui Zachei, quoniam et hic filius est Abrahe. Salus illi facta est quoniam Saluatorem et uidit et cognouit, et recepit, et preceptum eius impleuit. Non audistis quid dixit? Dimidium substantie mee do pauperibus, et si cui aliquid defraudaui, reddo  quadruplo! Quid uos indignamini talem operarium? Tam mature conuersum possum repellere, et non libenter recipere, et hunc despicere tam cito translatum de malo in bonum, de preda ad palmam? Non uidisti quia publicanus factus est indigentium presul et homo forensis meruit esse filius Abrahe? Non meministi quia Filius hominis uenit querere quod errauerat, saluare quod perierat ? Aspicite, publicani; intueamini, peccatores; pertendite, auari, fures, atque raptores. uidete exemplum Zachei: inspicite qualem inuenit fontis uenam aquarumque fluenta: quibus se per eleemosynam sponte perfudit, sordesque suas omnes in publica functione contractus distruxit, in Zacheo sententia illa absoluta processit: Sicut aqua exstinguit ignem, eleemosyna purgat  peccatum . Pusillus corpore, factus est preclarus opere; flagitiosus conceptus felix subito de eleemosyna nascitur. Modicus ascendit arborem ut uideretur a Christo, et uulgaretur in mundo. Arbor optabilis, salubri medicamine plena, que in solo aspectu subuenit peccatori, et sanctificauit profanum. Non talis inuenta est arbor ista qualis illa principalis de qua dictum est, qua die manducaueritis ex ea, morte moriemini . In illa serpens decepit simplices, in ista Saluator subuenit peccatori. Imitare et tu Zacheum, ascende in arborem anime tue. Arbor est in te alia, fides tua, et specula excelsa. Sta in cacumine huius arboris huiusque specule, ut ualeas uidere Deum Christumque transeuntem, sicut uidit  Zacheus. Ille ascendit in arborem, quia non poterat uidere pre turbis; te non turba hominum retinet, aut caterua excludit, sed habes inter uitiorum siluam et cogitationis cateruas que mentem tuam obumbrant, et aspectum aporiant. Sed tu conuelle de corde tuo siluam istam male umbrantem. Repelle noxias cogitationes, et conscientie strepitum. Relinque in animo tuo unam arborem limpidam fructiferam, crucis stigmata preferentem: in quam ascendens, uideas et ipse Christum sicut uidit Zacheus, et dicat tibi: Amen dico uobis quod salus hodie homini isti facta est, quoniam et hic filius est Abrahe. Compungere protinus in affectu uerborum eius, et concipe animo cum magna alacritate facere eleemosynam. Porrige modicum, et promerere multum. Eroga terrena,  et exige sempiterna, sicut fecit Zacheus, qui dum terrenam dispergit substantiam, non solum congestam molem fontibus eleemosyne diluit, sed et iam heres regni celestis et filius Abrahe esse promeruit. uidisti elegantissimum documentum; uidisti Zacheum nefas auaritie eleemosyne imbribus expiantem. O quam singulare salutis compendium, erogare pauperibus, et ablui de peccatis! Eleemosyna subito conuersum hominem de peccatis, non solum purificauit, sed etiam coronauit et fecit de publicano paradisi ciuem. Si suppleta est ratio, si cumulata est de stipendiis pauperum remissionis mensura: et sufficit tibi exemplum publicani qui miserabiles actus transacti temporis per eleemosynam quasi per flumen in indulgentiam traxit atque mundauit,  seque auaritie laqueo per erogationem eripuit. Accipe nunc aliud pietatis exemplum in muliere meretrice propositum, ut possis euadere luxurie crimen et fornicationis capturam. Retine quod premisimus, quia duo sunt in homine capitalia crimina, auaritia et luxuria, et docuimus quod auaritie crimen calcauerit publicanus. Audistis enim quia erogauit esurientibus, et euasit; pauit pauperes, et meruit esse quod non erat. Nunc de luxuria erit sermo in meretrice memoratus. Mulier, a te exigimus quod multis prosit. Meretrix, da nobis exemplum, ut sciamus quomodo stuprata membra tua non sunt a Deo despecta, sed magis recepta. Dic nobis, criminosa, quatenus effecta es casta! noli tacere, publicana, sed prode nobis beneficium Christi, et doce nos quo genere facta es de meretrice uirgo. Audite  causam, discite curam, quia princeps misericordie mirabilia fecit. Accepit meretricem, purgauit publicanum, clarificauit corruptam. Phariseus quidam nomine Simon Christum rogauit in domum suam; et parauit illi conuiuium, ut ederet apud illum. Ingressus, inquit, Dominus, dignanter discubuit. Et hoc quoque miranda humanitas, ut Deus in domo Pharisei et discumberet et ederet! Apud Zacheum mansit, apud Phariseum manducauit. Et hoc quare, nisi quia publicanorum erat et amicus et saluator? Sed discumbente illo, etiam edente in domo Pharisei, quid factum est? Ecce mulier peccatrix que erat in illa ciuitate, ubi cognouit quia intrauit  Christus, et recubuit in domo Pharisei, subito quasi meretrix audax intrauit in domum, et attritam publicis aspectibus frontem obtulit Saluatori. Audacter intrauit; non iam meretrix, sed modesta; non libidinem expletura, sed lucem uisura. Intrauit non ad libidinis formam, sed ad indulgentie fontem. Intrauit non ubi iam ultra sordesceret, sed ubi contractas deponeret sordes et stuprata uiscera Domino miserante purgaret. Supergressa est a uita nec respexit ad Phariseum, sed recto limite direxit ad fontem, pudore priuata et penitudine armata. Et quid fecit? contulit se ad pedes Christi in toto recumbentis: stetit anxia; curatoque corpore, pedes Domini tenet rea, et remedium elicit. Utitur, animo loquitur, tacet et gemit silenter; ins at importune, penitudine stimulata;  subrigit ad celum animum, aspectumque defigit in terra. Illum solum uidet quem tenet, illi pandit peccatum suum, illi peccata detegit, et criminosam reserat conscientiam. Cor suum supra pedes eius mistum cum fletibus fundit. Capillis etiam mollibus lacrymis perfusos pedes quasi linteo quodam detergit. Nec solum lacrymis abluere satis est et crinibus tergere, insuper de alabastro quod in manu tenebat ungento perfudit; ut pedes quos rigauerat, unguento liniret. Atque in his tribus speciebus, immunda mulier, in lacrymis et capillis et unguento, quasi fontem baptismi sui de pedibus Christi extraxit. Nam in fonte baptismi quid aliud est quam aquam, et chrisma, et uestis alba? Huic mulieri pro aqua fletus fuit, pro chrismate unguentum,  pro ueste capilli. O mulier peccatrix, multa adinuentio tua! Quis tibi monstrauit talem, aut inuenire aut proponere artem, ut congesta in te crimina momentaneis lacrymis uinceres, crinibus raderes, unguento stirpares? Quid ergo? Intrauit, inquit, mulier peccatrix, cum alabastro unguenti, stetit iuxta pedes Christi. Et quid Saluator? Nunquid ignorabat eam? nunquid nesciebat quod esset publicana? hoc nefas est dicere. uerum ubi uidit compunctam, iam non repulit quasi publicanam aut spreuit importunam; sed recepit dolentem, et amplectitur penitentem. Non ei imputauit ut erat imputandum. Non ei dixit Dominus: Meretrix, adultera, fornicaria, fluida, tu uenis ad me, tu proximasti, tu ausa es pedes meos manibus pollutis contingere? non uides massam  malorum tuorum? calent adhuc in te crimina, membra tua feruorem libidinis spirant, corpus tuum criminosis maculis plenum est! Animam ipsam intus contaminationis tue funesta sarcina premit; et tu tantis sceleribus deprauata, ausa es uenire ad me? Non illi sic Christus nec imputauit, nec dixit. Qui etsi dixisset, illa talis mulier parata erat sine dubio contraria respondere. Si dixisset illi Christus: Immunda mulier, fedissima, contaminata, cessa, a me discede, nullam habeo cum meretricibus causam; habuit illa respondere, ut hoc illi opponeret: Domine rex celestis, Redemptor mundi, que sunt hec? quid descendisti de celo propter iustos tantum? Et quanti sunt iusti? sic peccatores repudias? Ubi populus  tuus, aut quos medicus uenisti curare, nunquid sanos? Absit! sanis non est opus medicus, sed meretricibus opus est medicina. Publicani te pulsant, ut curam accipiant: peccatoribus uenisti porrigere manum, elisos erigere, cecis reddere uisum. Medice, non me repellas uulneratam, et si me repellis, ego non recedo, sed iure meam de te exigo sanitatem, quia sanare uenisti saucios, non repellere. Teneo pedes tuos, nec ante discedo quam percepero curam. Omnipotens, suscipe importunam, et noli despicere pulsantem meretricem. Ecce pretium tibi offero pro redemptione mea: porrige ad me aspectum tuum. Et quid est quod offero? Indigens sum, inops sum, nichil habeo in substantia preter lacrymas, et hoc satis tibi est. Scio ego quod grata sit ista oblatio.  Non queris pecuniam, sed exigis penitentiam: nec libamina tantum queris, quantum lacrymis delectaris. Sacrificium tibi est cor contribulatum, et spiritus compunctus. Suscipe itaque pretium penitentie mee, et da mihi premium indulgentie tue. Pastor bone, dic mihi, queso, nunquid non sum de ouibus tuis? Sed erraui de grege, et facta sum sicut ouis perdita: quere ancillam tuam, et fac me de meretrice pudicam! Noli me despicere, non sum sola, multas habeo compares, et quam maxima pars ouium tuarum in me est. Pastor excelse, quere oues dispersas et scabie contractas. Collige eas in unum, et imple ouile tuum. Tu namque dixisti: Habeo et alias oues que non sunt ex hoc ouili; has oportet me aggregare ut fiat unus grex et unus pastor. Que sunt iste  oues que non sunt de mandra tua? nunquid non meretrices et publicani? nunquid peccatores, adulteri, et iniusti? Ceterum si hos repudiaueris uel excluseris, qui remanebunt qui impleant ouile tuum? Prophete et apostoli, martyres, uirgines et continentes? Quanti sunt ad integrum populum! Si igitur prescribitur peccatoribus, pauci intus, et multi foris erunt. Sed quoniam redemptor es generalis, et pastor communis, qui uenisti non perdere sed saluare, collige et scabie corruptas oues, et dispersas reduc ad caulas celestes. Fac de omnibus unum gregem et esto omnibus unus  et Saluator et Pastor. Obsecro te ego mulier ut indigna, et tacita intra me prece deposco, sciens te esse errantium medicum. Dolorem meum uerbis ingemino, et actionem  meam secretis singultibus premo. Esto mihi aduocatus: suscipe causam meam, et solue compedes meos. Multum est quod merui tangere pedes tuos. Ego fletibus penitentie perfundo pedes tuos. Tu lumen indulgentie, dele crimina mea. Tango te, Saluator, ego immunda mulier, et osculor pedes tuos: non ut inquinem quod tango, sed ut abluar ab eo quem tango. O meretrix, magna est fides tua, mira conuersatio, clara confessio! Non te iam dicimus meretricem, sed omnium meretricantium medicam: de te enim capiunt multi recuperationis exemplum. Sed cepti capituli ordinem replicem. Phariseus interea qui rogauerat Dominum, ubi uidit uelut indignam mulierem, ait intra se: Hic si esset propheta,  non sineret hanc mulierem tangere se, cuius sciret infamiam. Illo sic intra se perpendente et prosperum actum obscurare nitente, cogitatum eius comprehendit Dominus, et detexit: Simon, inquit, habeo tibi aliquid dicere. At ille respondit: Magister, dic. Fenerator aliquis duos habebat debitores; unus debebat quingentos denarios, alter quinquaginta: isti dum non haberent unde redderent, dimisit utrique. Dic, queso, quis de istis duobus diligere plus debuit? respondit Simon, et dixit: Quantum ego estimo, ille cui plus donauit. Dixit ei Dominus: recte iudicasti. Simon hospes Pharisee, collige ad te parabolam istam; nescis quia propter te illam protuli? cur indignaris, cur uenenum uersas in pectore tuo? cur contra factum bonum subrigis caput serpentis? Indignum iudicas me suscipere  mulierem fornicariam lacrymarum fontibus inundantem: sed facis hoc quasi incredulus Phariseus, dum non uis me esse aut credere Deum! Amice, fecisti rem bonam; parasti mihi conuiuium, et prandium exhibuisti: sed quid ad istam mulierem? Anima eius plus est quam tua humanitas, amor eius uicit tuum conuiuium. Non uidisti quid fecit? Intraui in domum tuam, aquam pedibus meis non dedisti: hec autem lacrymis rigauit pedes meos. Osculum mihi non dedisti: hec autem ex quo intrauit, non cessauit osculari pedes meos. Oleo non unxisti caput meum; hec pedes meos unguento perfudit: propter quod dico tibi, remissa sunt illi infinita. Pharisee, ex malo fermento indignaris. Angit te quod saluauerim peccatricem, et a peccatis absoluerim: et quod hoc ad  te? Mala intentio tua; nunquid non licet mihi facere in meis quod uolo? an oculus tuus nequam est quia ego bonus sum ? Sed, si tibi placet, collige ad te parabolam meam; aperi oculos tuos et uide. Tu fecisti conuiuium, et meretrix coronata est. Quare? quia multum dilexit, multum plorauit, multum penituit. Plus ualuit apud me fletus meretricis quam tua fercula. Et inde duplo tibi prelata est fornicatrix; quando tu quinquaginta, illa quingentis compensata est nummis. Nec immerito de uobis predictum est, Quia meretrices et publicani precedent uos in regno Dei. Et conuersus Dominus iehsu dixit ad mulierem: Fides tua te saluam fecit, uade in pace . Ecce quomodo patuerunt proposita in duobus exemplis. Ecce quomodo crimina contrariis collisa sunt  armis. Auaritie tela retrudit eleemosyna; luxurie crimina lacryme restrinxerunt. Fenerauit publicanus, et factus est iustus; fleuit fornicaria, et facta est sancta. Quid tu ad hec, libidinose, prouocatus exemplis desperas? Forte dum duplices tibi ipsi; desine desperare, et disce quid agas.

Quando uis orare pro luxuria que est in te, aut erogare aliquid pro peccatis, scio quia resistit tibi conscientia tua et reuoluit tibi infinitum numerum peccatorum. Obstrepit tibi silenter, dicens: Quid est quod oras, aut quid est quod erogas? Clades est intra te; scelerum te cumulus urget; et quanta est obsecratio tua, uel erogatio? Quando sic obiurgat conscientia tua, tu noli terreri; sed oppone illi publicanum,  obiice meretricem, et dic: Cessa, conscientia; noli mihi obstrepere, noli obsistere. Est accessus ad Deum, et locus remeandi ad Christum.

Impius fuit publicanus, sed non desperauit: fenerauit publicanus, et factus est intimus; fleuit meretrix, et facta est felix. Ut quid me corripis, conscientia? Ut quid me confundis, et deprauare contendis? Si Deus recipit, quis est qui reiicit? si Deus iustificat, quis est qui condemnat? Christiane quid, tardas: publicanum uides antequam adhuc peniteret receptum, et ambigis: quid metuis? uitio libidinis quo corpus polluitur et membra maculantur, si toto animo gemueris, absolueris.

Homo, si cor tuum uides, uides uno momento per solas lacrymas ablutum, et dubitas? Sed dicis: Ecce  compunctus oraui, aut fleui pro his que male gessi; aliquatenus merui a Domino indulgentia absolui; post hoc, ut est ipsa conditio, si rursus peccauero, quid facturus sum? Nunquid iterum flere debeo, aut indulgentiam flagitare? aut nunquid est adhuc repetere remedium? Respondeo tibi: si quidem radix peccati in membris tuis aresceret, uel ab animis tuis discederet, recte hoc diceres. Si enim stimulus carnis quiesceret, securus esses nec peccatum faceres, nec penitentiam quereres; sed semper quasi angelus illibatus incederes. Quod si te naturalis concupiscentia urget et pungit libido, quid facturus es fragilis? uinceris subinde, flecteris frequenter et facis aliquid quod Deus non uult.

Facis illud quod forte ipse horrescis, ut ait  Apostolus: Non quod uolo ago, sed quod odi hoc facio . Quid nunc? ecce orasti, et annuit Dominus. Adiuuit pius, indulsit misericors, euasisti peccatum. Sed qui iam absolutus est a stimulo carnis, ecce iterum cogit conditio cadere post ueniam impetratam, delinquere post indulgentiam, et post lacrymas iterum lapsus incurrere.

In hoc plane iam magnum interuenit odium, et inestimabilis difficultas. Conari quidem debes toto animo, et pugnare pertinaciter contra carnis stimulos et concupiscentiam cordis, ut uincas et non pecces. Sed si forte contra uotum tuum conditio carnis uicerit, et cupiditas strauerit in peccatum, quid facturus es? debes iam despicere aut desperare salutem? Noli sic cogitare: surge iterum, homo, surge; noli  timere, noli iacere. Est qui recipiat et qui te non despiciat, si surgis.

Mox ut surgis, mox ut te erigis, iam non errorem tuum Deus, sed animum respicit; nec peccatum computat, sed penitentiam pensat. Odit plane si te uiderit negligentem, aut resolutum, aut pignum, si te uiderit non laborantem in penitudine, sed remanentem in crimine. Talis namque est Deus erga homines. Odit peccantem, amplectitur penitentem. Ergo cecidisti? noli diffidere aut differre, sed surge. Si per singulos dies erraueris, per singulos dies conuertere, et emenda: hoc est enim quod a te exspectat et exigit Deus. Aut non audisti quomodo eius uox resonat per Ieremiam prophetam? Nunquid qui cadit  non resurget? aut qui aduersus est non reuertetur? Hoc non de uno casu dicit, sed totius temporis lapsus testatur. Si enim contigerit sepe cadere, plerumque delinquere, clamat ille semper et dicit: Surge, homo. Quid dicit? Nunquid qui cadit non resurget? Surge, peccator, et conuerte ad me, quia nolo mortem peccatoris. Quantum et quoties peccauerit, conuertat se a uia sua maligna, et uiuet. Hoc ita dicit, ut non tu per multas ruinas ac si despectus, ac si desperatus deficias, sed subrigas te sollicitior, ac per singulos lapsus stes contra peccatum. Opponas illi lacrymas, obiicias eleemosynam, interseras orationis excubias, ut pondus peccati, penitudinis pondere obruas et euertas. Sic persistentem nunquam deserit diuina clementia. In isto agone positus homo non per  latam incedit uiam, sed angusto itinere pergit. Latam plane tenet uiam qui non uult resurgere de ruinis: angustam conficit semitam qui, quoties peccauerit, redarmatur, et plangit, et tenet semper penitentiam in uia angusta que ducit ad uitam, huic dicitur sine dubio: Qui perseuerauerit usque in finem, hic saluus erit.



HOMILIA II. De eleemosyna.

Fratres karissimi, omnis Scriptura diuinitus inspirata et salubriter ordinata , utilis est ad audiendum, apta ad instruendum, necessaria ad retinendum, suauis ad perfruendum. Sed inter multa utilia et salutaria precepta que scripta sunt in diuinis paginis, nulla est alia  tam efficax, tam ualida et uelox nostrorum uulnerum medicina, quam preceptum eleemosyne. Siquidem eleemosyna non solum peccata purgat, et uulnera conscientie curat, sed etiam animam ipsam de morte reuocat, regnorumque celestium facit esse consortem. Huius preceptionis uel operis auctor est iustissimus Tobias, cecus corpore, et clarus opere; tentatus ad tempus, et non mortificatus; temporali aspectu paulisper priuatus, et perpetuo bonorum operum lumine plenus. His talibus monitis filium perstruebat: Fili, de substantia tua fac eleemosynam, et ne auertas faciem tuam ab omni paupere, sic fiet ut a te non auertatur facies Dei . Tulit etiam scrupulum de animo trepide uel dubie largientis, ut siue de multo, siue de modico, quispiam largiri non desinat:  Fili, secundum quod tibi est facito: si largior est substantia, largius eroga; si modica, porrige modicum. Et noli dubitare dum erogas, noli diffidere, dicens: ne forte non sufficiat nobis; sed esto letus dum erogas, quia hilarem datorem diligit Deus. Premium bonum thesaurizas tibi, quod de te subrigat in die necessitatis; quoniam eleemosyna de morte liberat, et non permittit intrare in tenebras: premium est uite perpetue. Probasti eleemosyne efficaciam, uidisti fidum ac singulare solatium. Hec namque si fuerit fideliter impertita, non solum peccatum euertit, sed etiam mortem exstinguit. Quam ualidus est ignis quando ardet! et tamen ualidior est adhuc aqua que ignem exstinguit. Quid igitur peccatum? ignis  habet uigorem; eleemosyna aque habet liquorem. Sic comparatum est. Stat materia contra materiam, stat aqua contra ignem, stat eleemosyna contra peccatum. Audistis quid scriptum est? Sicut ignem ardentem exstinguit aqua, sic eleemosyna exstinguit peccata . Homines cum simus in lubrica natura plerumque peccantes, non cesset anima iustitie aqua exuberans. Radix omnium malorum, quid est? Auaritia . Radix omnium bonorum quid est? Eleemosyna. Et qui nunc uulneratus es per auaritiam, cura te per eleemosynam. Mortuus es per auaritiam? uiuifica te per eleemosynam. Exulcerata est peccatis anima tua? unge eam pietatis ac iustitie opere. Audisti commonitionem iusti? Eleemosyna de morte liberat, et non permittit intrare in tenebras .  Implicauit te cupiditas, habes multa piacula? Iaces auaritia preditus, deprauatus luxuria? derogasti, blasphemasti, quia plurimis sepe mentitus es, plerumque peierasti? his nequitie partibus, aliisque similibus obruta est mens, conuulsa est conscientia? quid modo? Nunquid desperandum est inter hec? Non sic iubet Dominus. Sed quid precipit? Facite, inquit, eleemosynam, et fiunt in uobis omnia munda . Noli temetipsum in talibus desperare; sed declina a malo, et accelera facere bonum . Deus te non despicit; et tu desperas? Errasti in auaritia? emenda te in eleemosyna. Polluit te immunditia? purificet iustitia. Si enim ex animo erogaueris, non solum mundaberis peccato, sed etiam laudat te propheta iustitiamque tuam predicat, dicens:  Iucundus homo qui miseretur et fenerat; hic enim in seculo non commouebitur. Quare? quia dispersit, dedit pauperibus, iustitia eius manet in seculum seculi, cornu eius exaltabitur in gloria . Si sic sapit homo peccator, et intelligit sollicitus pro se; si alit indigentes et adiuuat miseros, addit illi propheta ampliorem laudem, dicens: Beatus qui intelligit super egenum et pauperem, in die mala liberabit eum Dominus . Nec liberat tantum, sed liberatum conseruat, uiuificat ac beatificat. Si iustum inuenerit eleemosyna, cumulat eum meritis; si peccatorem, absoluit a peccatis; si egrotum, subleuat a doloribus. Dominus  adiuuet eum super lectum doloris eius . Quem? illum scilicet qui intelligit super egenum et pauperem. Hec que diximus Dauidica  sunt. Ecce Salomonis adhuc ualidiora solatia; que misericordie medicina fouent egrotantes, fulciunt titubantes. Conclude  eleemosynam in ore pauperum, et ipsa exorabit pro te in die malo . Quid est hoc quod dicit? fiat apertum. Habes multarum offensionum et peccatorum congestam molem. Quam cum solus non potes ab animis tuis depellere, noli tediari, adest auxilium. Si uis, prope sunt adiutores. Aperi oculos tuos, et respice in pauperes, ipsi enim sunt in tali opere adiutores. Eroga quantum ualuerit manus tua: conclude eleemosynam in sinu pauperum, et ipsa te eruet. Fac eleemosynam, moles illa criminum quam timebas, momento minuitur et a conscientia labitur. Studiosus  agricola uicinos suos ad opus plerumque inuitat, ut agris suis uineis tempore opportuno adhibeat competentem culturam: ne si neglexerit, dum solus non euincit aut preualet, aut ager spinis sordescat, aut uinea sarmentis siluescat. Ille adiutores sibi adiungit operarios, et multiplicat in terrena cultura, et tu agrum cordis tui uineamque animi, dum solus colere uis, relinquis desertam? Homo, aduerte quod dicitur. Spiritalis est ista, non carnalis cultura. De eleemosyna conduc operarios. Quos? cecos, claudos, debiles, et alios his similes. Hi sunt operarii parua mercede conducti; qui purgant agrum cordis tui, et renouant uineam, ut fiant in te  et ager frugifer, et fructifera uinea. Conclude eleemosynam in ore pauperum, etc. Dies malus uel  malorum quis est, nisi dies iudicii, dies terribilis futuri examinis. Prouide tibi, homo; compone uineas tuas, colloca te hic in ore pauperum. Conclude eleemosynam tuam in esurientium uictu, ut dies ille tremendus non tibi in metu ueniat, sed in uoto. Ille namque dies properat qui strictis hominibus amarus emergit, misericordibus uero optabilis est et affabilis. Conclude eleemosynam in ore pauperum, et ipsa exorabit pro te in die malorum. Tu taces, et eleemosyna quam fecisti deprecatur pro te. Quod in silentio fecisti, in ore pauperum publicatur. Bonum quod latenter fecisti, in lingua indigentium predicatur. Remissio delictorum tuorum in ore eorum resultat. Conclude eleemosynam in ore pauperum, et ipsa pro te mitigat iram Dei. Mitigat iram, dum abluit crimina;  os pauperum corrigitur tibi in baptisma, et uenter esurientium satiatus indulgentie tibi aquam exundat. Parum est quod eis impartitur, et multum est quod ab eis nascitur. Hortatur ipse Dominus per prophetam: Frange esurienti panem tuum . Quid pro hoc recepturus? accipe euangelicam sponsionem: uenite, benedicti Patris mei; possidete regnum paratum uobis ab origine mundi . Quare? non quia superbi aut diuites fuistis, aut potentes in mundo prediis; sed quia esuriui, et dedistis mihi manducare. O commutatio! Panem dedisti esurienti, et percepisti regnum. Quantam pecuniam profundit homo in hoc mundo, ut aut mancipia aut predam comparet! Regnum supernum tibi uendit Christus tam uilissimo pretio, et comparare dissimulas!  Noli diffidere: frange esurienti panem tuum, nutri indigentem, uesti nudum, foue peregrinum, et posside regnum, non terrenum, sed supernum. Clamat Pater de precedente uolumine: Frange esurienti panem tuum: respondet et Filius de euangelica pagina, esuriui, et dedisti mihi manducare. Concordat sibi uterque sonus. Quod Pater anticipauit in prophetis, hoc Filius in sua persona susceptum impleuit. Factus est pauper, ut tam pauperes foueret quam diuites commoueret. Factus est pauper, ut culpas diuitum in pauperibus emendaret, et uitia eorum in eleemosynis expiaret. Ob hoc dicet: Esuriui, et dedistis mihi manducare; et quia me refecistis, recipite e contrario regnum. Quale regnum? In regno iusto quod Christus  donat, quod est paradisus. Et in paradiso quid est? Lignum uite. Et in ligno uite quid? Manna absconditum. Hoc ipse Dominus in alia scriptura promittit: uincenti dabo lignum uite, et manna absconditum quod est in paradiso Dei . Qui sunt autem uicturi, quam illi quibus dixit: uenite, benedicti Patris mei; possidete regnum paratum uobis ab origine mundi: esuriui, et dedistis mihi manducare; sitiui, et dedistis mihi bibere; nudus fui, et dedistis mihi indumentum? Ecce palma et premia. Pro pane modico quem dedisti, accepisti manna absconditum: potum porrexisti, et paradisum recepisti. Si ergo uideris usurientem, frange illi panem tuum ; si uideris nudum, da illi uestimentum; et hoc cum feceris, non donas, sed debitum soluis. Quid iubet  Dominus? Si uideris  nudum, uesti, et hoc tu cum fenore facis. Qui iubet te hoc facere, tibi uult mederi, et uicem tibi rependit ille qui utrumque rependit. uidet enim ille in paupere quidem corporis nuditatem, in te autem animi feditatem. Ergo si uideris nudum, uesti. Et quando illum texeris, ornasti animam tuam, peccato spoliante nudatam. Tu illum texisti corporea tunica, ille de te expulit feditatem. Mox ueste tua cum texeris uiscera indigentium, reformat ille in te baptismatis uestem, et retexit tunicam quam acceperas ex aqua et spiritu. Non enim potest homo munera lauacri illibata seruare, nec purus semper persistere, noxia sibi incumbente natura. uerum cum sepissime lubricus incedat, et offensas incurrat, opera faciunt indulgentium, penitentia reformat  puritatem, oratio prestat abolere remissionis fontem. Lacryme abluunt fuscam tunicam; eleemosyna reddit candorem. Hec exercens erit tibi intra te quotidiana oblatio, quotidiana remissio. Ille est fons refrigerii; ille est remissio tuorum criminum, qui dixit tibi: Esuriui, et dedistis mihi manducare; nudus fui, et dedistis mihi indumentum. Noli tu intendere mendicum aut peregrinum, captiuum aut nudum; sed Christum, qui in his loquitur, contemplare. An non audisti quid ait: Quandiu fecistis uni ex minimis istis, mihi fecistis? Sed dicis: Christus Dei Filius qui in pauperibus pascitur, cur non magis ipse opulentat inopes, exaltat humiles, erigit indigentes, cum ipse sit omnium prouisor et largitor? Qui hoc opponit, audiat e diuerso. Forte estimas, homo, esse illi  aliquid impossibile? Non estimes, homo; sed audi quid est. Si enim omnes homines fecisset equales, ubi erat fidei exercitium, ubi experimentum uirtutis? Si fecisset omnes diuites, omnes licenter delinquentes. Et si ita esset, unde ueniret remedium, aut unde maneret remissio? unde erat indulgentia exspectanda? Prouidentia ergo diuina aperuit nobis peccantibus medicine armarium, ut faceret  et diuites et pauperes, et humiles et excelsos: ut quoniam diuites per exuberantiam rerum proni sunt ad uitia, ac per intemperantiam plerumque labuntur, haberent coniunctos sibi indigentes, uelut fontem lauacri: aut  uelut flumen Iordanis, ubi Christus tinctus est, in quo per eleemosyne  largitatem diurna superent delicta. Et quidem in Iordane semel tinctus sanctificauit aquas: in pauperibus autem semper manet, et assidue abluit crimina largientium. Dedit itaque Christus nobis uelut indulgentie indices. Quos? cecos, claudos, debiles, paralyticos; quin etiam orphanos et uiduas, peregrinos, proselytos et aduenas, atque huiusmodi homines omni auxilio indigentes; ut in his, quicunque sunt opulentiores, pium pretendant affectum: flectantur faciles ad egra ac debilia corpora, animasque uexatas; faciant sibi tales amicos  de infideli mammona , ut cum defecerint hic, recipiant eos in eterna tabernacula . Et idcirco, diuites, nolite despicere inopes, nolite respuere indigentes, scientes quod amici sunt animarum et medici  uulnerum internorum. Ager est iuxta te; sparge semen tempore competenti, et esto fidus, quia non te fallit ista cultura. Hic seris, et alibi metes; spargis modicum, et colliges multum. Quidquid dederis colligitur ibi in superno cellario: quidquid porrexeris proficit in futuro. Nunquid non potest Christus ditare mendicum? nunquid non ualet modo illuminare cecum, curare claudum, stringere paralyticum, mundare leprosum? ualet quidem, sed dissimulat in te; ut per hos aliorum debilitates excludat, et egritudines effugiat. Nam cum sint debiles, fiunt tamen delinquentium medici: non ipsi, sed ille qui dixit, quandiu fecistis his, mihi fecistis. Christus est in eis medicus, qui per eos sanat diuitum delinquentium uulnera; ut cum tempus exspectatum  uenerit, et pauperes suos exaltet in gloria, et diuites iustis operibus deditos recipiat  in eterna hospitia. Unde  retinete hec, et super hec adhuc discite alia. Necdum enim patuit mea doctrina: replicanda est euangelica forma, ut inde pandamus quod perfectum est; eleemosyne perfectionis typum nondum ostendimus. Typum eleemosyne suis preceptis decreuit Saluator: Attendite  ne iustitiam uestram faciatis coram hominibus. Si mercedem speratis celestem, humanum debetis declinare aspectum. Sufficit illum uidere opus in secreto, qui opere pretium reddit in publico. Quid queris, hominem scire quod Deo reseruas? aut quid opus est homini uidere quod Deus remunerat? Sufficit conscientia tua, habes testem operis tui. In te  patet illi quod latet homini. Si plaudis, non places: si hominibus placere uis, displices illi qui docuit. Si displices, minorasti iustitiam, uulnerasti gratiam, uiolasti mercedem. Denique sic subiungit idem doctor: Si hominibus placere uultis, mercedem non habebitis apud Patrem celestem. In simili negotio etiam pronuntiauit Apostolus: Si hominibus placerem, Christi seruus non essem. Cum igitur facis eleemosynam, noli tuba canere ante te, sed tace, et supprime intra te factum tuum. Noli tibicinare, ne uulneres opus tuum: noli prodere quod fecisti. Opere pretium perdidisti, si laudari ab hominibus uoluisti. Sufficit tibi hoc; habes mercedem tuam. Tales homines  hypocritas appellauit sermo diuinus. Sic, inquit, faciunt hypocrite in synagogis et in uicis. Erogant publice, ut publice preferantur, non a Deo, sed ab hominibus. Dedit itaque Dominus pulchram ac uerecundam operis formam, quando tales prohibet imitari, et iubet in silentio operari. Et quid dico in silentio? nunquid quando facis eleemosynam aut opus aliquod gratum, potest latere? absit. Nam te tacente, ipsa opera clamant et publicant factum tuum: te enim ignorante, preferunt multi iustitiam tuam, et eleemosynam predicant. Geminatur tibi gratia, quia silenter egisti. Ab hominibus accipis plenam laudem, quia tacuisti a Deo perfectam mercedem; quia quod iussit fecisti. Quid iussit aut quid precepit? ut non tuba caneres ante te: id est, ut non ipse preferas, sed alii. Nam et fructifera arbor non  loquitur quidem, et tamen ex fructu cognoscitur. Et apes quando cerarum cellas intexunt, quando mel conficiunt et dulci distendunt nectare fauos, non in publico opus exercent, sed sub uili cortice cluse laborant, et inde postmodum gratia dulcoris erumpit in publico; nec immerito dictum est quia breuis in uolatilibus apis , et tamen primatum dulcoris habet fructus eius. Retine ergo preceptum modicum: Fac eleemosynam, absconde penes te. Sit intra te cella tua, ut quod tu tegis ab aliis predicetur et tunc remunerabitur a Christo qui dicit: Quando facis eleemosynam, nesciat sinistra tua quid faciat dextera tua . Discutiendus sermo, requirenda sententia. Quid est hoc? nunquid dispar est homo intra se in uno corpore, ut sit alter in dextra, alter in sinistra?  absit! Idem homo est qui habet et dextram et sinistram. Et quomodo potest fieri, ut ignoret sinistra quid faciat dextra? nam etsi manus due sunt in corpore, dextra leuaque, sed animus unus est in homine, qui tegit utrumque latus in dextra et sinistra. Liquet igitur et non est ambiguum, quod in hoc precepto altius aliquid introducitur et sublimius intelligitur. Duplex est plane homo intra se. Et cum sit unus, diuisus est tamen in dextra et sinistra. Diuisus? quomodo? non animo, sed opere; non mente, sed moribus. Habetque bonum et malum: bonum in dextra, malum in sinistra. Precipit Dominus, nesciat sinistra quid faciat dextra: quod a nobis sic intelligi solet tanquam si ita dictum sit: Sinistra facit malum; non illi consentiat dextra; id est, si corpus tuum delinquere  cogit, non illi assentiat anima. Quid est in homine dextra? nonne pars anime? quid est sinistra? nonne pars corporis? Disce quid introducit: nesciat sinistra quid faciat dextra. Nunquid quando bonum geritur caro ignorat, aut quando malum facit caro, anima nescit? non est ita. Aliter intellige de sinistra et dextra. Tale est, quod dicit: Quando bonum aliquid conatur facere dextra, id est anima, non illam impediat sinistra, que est caro; sed tanquam dormiente sinistra festinet dextra furtiuo more operari bonum, et expellere malum de membris, quod dicitur sinistrum: hic est sensus, et hic est intellectus dextre et sinistre. Exponatur apertius, et luceat sermo in  opere. Sinistra tua, id est caro, errauit? dextra, quod est anima, emenda errorem. Potuit enim in homine dextrum fieri utrumque latus, sed ideo dispar factus est in utroque, ut tam boni quam mali in se fermentum retineret. Boni fermentum in dextra, mali in sinistra; quod sic distingui potest: sinistra tua induxit te in peccatum? dextra tua eruat te de peccato. Sinistra peccauit in aspectu? dextra propitiet in secreto. Sinistra fecit predam? dextra faciat eleemosynam. Quod illa fecit imprudenter, hec emendet silenter. Sinistra rapuit uestitum? dextra uestiat nudos. Illa percussit crudeliter? ista subleuet et sanet humiliter. Illa congessit impietatem? ista sit plena pietate. Illa impressit uulnera? ista imponat medicinam et adhibeat curam. Reatus est in sinistra? remissio  sit in dextra. Malum quod sinistra ingessit, dextra repellat; uenenum illius ista exstinguat. Et quid plura? ignis est in sinistra, et est aqua in dextra. Quando flagrat in sinistra ignis peccati, pluat in dextra iustitie aqua, et nichil est tunc quod noceat. Dum imples illud quod dictum est, Sicut aqua exstinguit ignem, sic eleemosyna exstinguit crimina . Hic manifestum est, quia nec peccatum desinit in homine, nec fons, nec remissio deficit unquam. Sed diuisus homo in sinistra et dextra; ipse sui arbiter est, aut perdit, aut inuenit: quid tu ad hec? times forte ne sinistra superet? Noli uereri: plus ualet, si uoluerit dextra. Et si inimica est sinistra que damnat, sed amica est dextra que saluat. Et si illa inquinat, protinus ista sanctificat. ualidior est aqua in  dextra quam ignis in sinistra. Nam exuberauerit illa, mox istius damna subigitur. Scito itaque quia etsi flamma est delicti in corpore, sed fons est diuinus in corde: flammas membra ministrant, fontem mens exprimat. Sic fiet ut quod inquinauerit sinistra, sanctificet dextra. Sinistra diurnum habet inquinamentum, et dextra diurnam habet absolutionem; ut quod polluitur in sinistra, purificetur in dextra. Homo sapiens intelligit hec. Esto prouidus, esto proficus sanctis; quoniam continuo uenturus est supernus iudex discutere actus seruorum suorum, et nudare secreta. Sanctis quomodo feneratur celestis, uenit erogatam pecuniam exigere cum usuris. Et que est ista pecunia, quam euangelica obseruantia? uerba sunt uite seminata. uenit sator ille seminis sui colligere  fructus, pecunieque sue exigere pensas. Si fecisti quod mandatum est, tibi dicit: Euge, serue bone et fidelis, quia super pauca fuisti fidelis, super multa te constituam; intra in gaudium Domini tui . uis scire qualis quantusque sit iste qui uenit? par est trine uirtutis, princeps est angelorum, imperator est superne militie, Dominus est celorum, gubernator est terrarum; super cherubin sedet, et abyssi profunda rimatur. Qui carne uestitus, fecit quidem remissionem generalem in baptismate, in aqua et Spiritu; sed uenturus est nunc exigere debitum, non illud quod prius indulsit, sed quod post lauacrum aque ab unoquoque contractum est, et non est penitudine deletum. Habet iudex iste in manu  sua stateram in qua perpendit inter duo pondera, unum meriti, et unum peccati. Preuide te, homo: senti pondus tuum, antequam ueniens ille in sua statera te suspendat. Considera statum tuum, et esto tibi ipse statera. Sat tibi de corpore tuo statera. Due manus tue, duo sunt calculi hinc atque inde in statera pendentes. uides quomodo ipse tibi es statera? perpende cor tuum et conscientiam. Perpende animam tuam membraque ipsa in statera, prius quam diuinum examen incurras; sit animus tuus arbiter factorum tuorum, ponderumque inspector tuorum. Inspice diligenter quid tenet dextra, aut quid gerit sinistra. Habes scilicet malum in sinistra conditum, meritum in dextra collectum. uide quid plus est in opere tuo, aut que pars in actibus tuis exuberat;  sinistra an dextra; et uult te collidere. Noli cedere, quia scriptum est tibi: Noli uinci a malo, sed uince in bono malum . Molesta tibi est sinistra, et querit te subdere. Intrat opportune, uexat te uehementer, collidit frequenter, et capit iugiter; prauo pondere urget animam, et morsus ferales infligit, dentes in te concupiscentie carnalis infigit, internaque latera tua uitiorum suorum unguibus sulcat. Quando uideris tu quod pars ista inimica concrescit in malo, armisque hostilibus stipata sinistra querit te expugnare, castraque pectoris tui conatur euellere; tu noli terreri, sed redi in sensum tuum, et ibi inuenies adiutorem Deum. Si tamen illum times et futurum eius iudicium reformida; in hoc loco, in isto certamine non ignoret sinistra, sed sciat magis  quid faciat dextera tua. Sciat quod ignorat; aduerte diligenter quando strepit sinistra in malis: id est quando multiplicat caro partes aduersas contra uirtutem anime, et exaggerat crimina. Stet dextera tua obnoxia contra partes pestilentie, contra arma hostilia, contra effeminata uitia, contra peccata et crimina; stet dextera tua armata, id est, fides robusta, spes, stabilitas amore copulata. Obducat scutum fidei, inducat loricam spei, obiiciat iustitie hastam, intendat orationis arcum, erigat eleemosyne tropeum; et confestim non solum cedit per aduersa, sed etiam cadit elisa. Iacet in uulnere et succumbit uictorie. Que diximus, euidentius repetamus. Hostiliter te stimulauit caro? strinxit conditio, ut delinqueres? peccasti? crebro offendisti? pressa est mens  horrore? tristis est anima usque ad mortem? Superfluit mensura criminum in sinistra, claudicat in scientia, nutat statera tua, et dextera tua lance suspensa totum pondus diuergit in sinistram? Cum uideris, dic ad animam tuam: Anima, ubi es? quid actura es inter hec? quare non clamitas? malum uides imminere, et taces? cur non uigilas? mortem cernis incumbere, et tu non aspicis? ubi resides pigra? ubi iaces resupinata? dextera tua dormitat, et non illam excitas? pateris ut te uincat sinistra, et portionem tuam iungas cum perituris? quid factura es, superata a carne, cum ceperis cum ipsa experiri supplicia? sinistra satagit, et debet dormire dextera? ibi plena est mensura, et hic debet existere uacua? sinistra ualet in  uitiis, cur non magis dextera in uirtutibus uiget? cur non magis minuitur ibi peccatum, et hic additur meritum? quare non liquescit nequitia, et augescit iustitia? Iudicium Dei uides imminere, et stupes? thronus tremendi iudicis in flammeis ardet rotis , ut Daniel ait, et non trepidas? fluuius currit flammeus, qui globos flammarum uoluit, et tu soluta iaces? an nescis quod fluuius iste peccatoribus permeat, et non in penitentibus murmurat? Non audisti quid annuntiat Isaias: Ecce dies Domini insanabilis, uenit dies ire et indignationis ponere orbem terre desertum, et peccatores perdere ex eo . Plange tua scelera; corrige te confestim, et transfer te de sinistra ad dextram. Non est ambiguum, aperte sonuit quia Deus peccatores exterminat. Peccatores dixi: tu, si  penitentiam egeris, iam non te perdit, sed protegit. Si compunctus fueris a peccatis, iam non te damnat. Minaci quidem uoce et terribili tuba testificatur propheta, dicens: Ecce dies Domini insanabilis uenit ponere orbem terre desertum, et peccatores perdere ex eo. uerum non ideo Deus minatur ut perdat, sed testificatur ut corrigat, increpat ut componat, obiurgat ut eripiat: insurgit, non perimentis metu, sed miserantis affectu. Ceterum si percutiat urbem et perdat peccatores, ubi populus integer quem sibi acquisiuit sanguine suo, et passione redemit? Sed dicis: Ostende mihi, queso, quo tenore possum exonerare sinistram, et cumulare dextram. Hoc quod interrogas non est incognitum. Nunquid latet aspectum tuum, aut ars est quam nescis? ubi uideris quia  dominatur tibi lex peccati, imperant uitia, crebrescunt crimina, omnis sarcina declinat in latus sinistrum, noli cedere atque quiescere, sed incita temetipsum; recurre ad arma contraria, et precinge te in dextra tua, implens illud quod cecinit Dauid psalmista: Accingere, inquit, gladio tuo, quem uicit sinistra, quem superauit segnitia, quem strauit nequitia; accingere gladio tuo circa femur, potentissime. Qualem gladium? specie tua et pulchritudine tua. Tibi hoc dicit, qui criminibus cedis; ad te loquitur, qui criminibus uinceris! Te commonet et compungit, peccator! uicit te pars sinistra, percipiet te in factum tuum. Plora compunctus, ut possis recipere speciem cordis tui, et pulchritudinem corporis. Quid uult esse? errasti in lumbis? offendisti in femore? manifestum  est quia ubi lumbus, ibi libido, et ubi femur, ibi fornicatio. Quid ergo? fedasti femur tuum carnali libidine? reforma illud pulchritudine spiritali. Stuprasti lumbos tuos in fornicatione? noli diffidere, sed exstrue bellum contra sinistram et contra corporeum peccatum, contra stuprum uel adulterium. Femur te fedauit? femur te reformet atque recuperet. Accingere, inquit, gladio circa femur, potentissime. Te corripit sermo propheticus, quia peccasti. Fuisti profusus in libidine? esto potentissimus in uirtute. Laxasti membra tua in luxuria? restringe uiuacitate armorum. Arma lumbos cordis tui, orna femur anime tue, ut corporei femoris eximas feditatem, euellasque de uisceribus tuis plagas. Accingere gladio tuo  circa femur tuum, potentissime. Quis est iste gladius? Ipse dicit, specie tua et pulchritudine tua. Et que est ista species, quam uirtus animi, et in ea, plena penitudo? queue est pulchritudo, quam lacryme oculorum, et largitas eleemosyne? Et quid deinde? Intende, inquit, prospere procede et regna. Aperta sententia est. Intende, peccator, quia peccasti; prospere, quia penituisti; procede et regna, quia triumphasti. Procede confidenter, quia plorasti pro peccato; uicisti reatum ut peruenires ad regnum, procede et regna. Plange hic, ut plaudas alibi. Procede, inquit, et regna. Propter quid? propter ueritatem et mansuetudinem et iustitiam. Quando sinistra infert et ingerit tibi candentes stimulos auaritie, luxurie, arrogantie uel libidinis, sta contra sinistram tuam, succinctus  ueritate, armatus mansuetudine, ornatus iustitia, et cum uiceris sinistram, tunc educet te mirabiliter dextera tua. Tunc uincit dextra et silet sinistra, cum fugit impietas, et floret rediuiua pietas; cadunt crimina, et crescunt merita. Quidquid malum minuit in sinistra, meritum augescit in dextra. Sic te agente, deducet te mirabiliter dextera tua, iuxta uerbum Dauidicum. Subduc pondus ex aduerso latere, remoue plagas de sinistra, ut in die iudicii deducat te mirabiliter dextera tua. Imple mensuram iustitie; quomodo? orando, uigilando, lacrymando, erogando, ieiunando: quin etiam parcimoniis pulsando, negligendo delicias, et nutriendo disciplinam; fugiendo festiuas dapes, et frugalitatem ferendo; deponendo pinguedinem, et diligendo pallorem. Quando statutam  exerces uirtutem, exsultat dextera tua, et latet sinistra: deficiente enim nequitie sarcina in sinistra, sanctificatio dextere tue preponderat, et ipsa te deducet mirabiliter in salutem. Unde, frater carissime, non tedium superet, non subducat ignauia; non inter spem et metum alternis motibus estuantem desperatio frigida perfundat, sed magis concalescat cor tuum dum dubitas, ferueat spiritus tuus in te cum anceps inter utrumque laboras, id est, ut inter spem et metum meditatione tua exardescat ignis. Erige te in calore cordis tui, et, in zelo pectoris concitatus, abutere dextera tua, et emulare sinistram, dicens ei: Quid mihi et tibi est, sinistra? desine, cessa, conquiesce; noli mihi suadere ut errem; noli me subdere, ut offendam. Cur implicatum tenes, et  non permittis exsolui? noli me capere saporibus tuis, qui breui tempore dulces et postmodum semper amari: tales sunt sapores tui, qualia dormientium somnia. Surrexerunt e somno, et obliti sunt que uiderunt; sic tuus sapor, sic tua delectatio: in delictis parum inungit fauces, et postmodum urit animam delectatio tua. O sinistra! dolores facis prolixos, nisi fueris repressa, dulce tuum fit amarum; fauus tuus in fel conuertitur. An non audisti sententiam Salomonis, qui dixit: uias que a dextris sunt nouit Dominus; peruerse autem sunt que a sinistris ? Nescis tu quia angusta uia est que ducit ad uitam? Cur me frangis et flectis ad latam? Cur me ducis ad spatiosam uiam que mihi aperit  fauces inferni, in quibus picea flamma ardet, et penalis caligo exestuat? Sinistra pars tua planctum ingeminat, prouisio tua tartareas habet tenebras. Cellarium tuum corruptas habet species; thesauri tui liquidis ardoribus pleni sunt. Aspis est in opere tuo, antiquissimus ille serpens hydra, multorumque spirans uenenorum. Ut spargit pestem auctor scelerum, nequitie armiger! Sinistra in parte tua, scandala quibus dictum est: Discedite a me, maledicti, in ignem eternum, quem preparauit Pater meus diabolo et angelis eius. Ignis ardebit in parte tua, diabole, aspis antique, auctor nequitie: tibi preparatus est ignis et angelis tuis; quid hoc ad homines pertinet? Sinistra tua nichil ualet. Nihil ualet pars sinistra; corrigunt se homines a peccatis, et uiuunt. Desinunt  delinquere, et carent doloribus; renuntiant tibi, et regnant cum Christo; remansisti solus cum angelis tuis. Diabole, quid regis sinistram partem? ad te corrigo, uerbum tibi imputo, te castigo: quid gloriaris de parte sinistra? flamma illa gehenne tibi, non hominibus flagrat; camini tartarei tibi sunt preparati et angelis tuis.

Quare? quia aduersarius Dei es, semper erras, et nunquam emendas; semper impius et seductor, semper prodigus et profanus; atrox in malis, et inimicus in bonis; et quia nunquam te penitet, ideo periturus. Quid hoc ad hominem penitentem, suaque peccata confitentem? plus est penitentia quam tua pestilentia. Plus sunt lacryme hominum, quam tui insidiosissimi laquei. Amplius est eleemosyna quam  tua inquinamenta. Sollicitudo soluit peccata, uigilantia uincit nequitiam, compunctio eradicat crimina. Inimice diabole, fallax, quid fingis terrorem? parum est, quod uereor donec conuertar ad Christum, qui me saluauit. uideo peccata mea, et pauca considero commissa mea; et horresco donec conuertar ad Dominum. Stant ante me facinora mea quasi turris ferrea ac murus ereus, donec memetipsum uideam, et donec sitiens amplectar Christum indulgentie fontem, teneamque pedes eius qui dixit: Nolo mortem peccatoris, quantum conuertat se a uia sua mala, et uiuat. Si hoc fecero; murus ereus momento collabitur, turris ferrea fulminata dispergitur. Aries enim penitentie subuertit peccata et subruit crimina. Cadent ante fletum penitentis, quasi caduca folia a  uento concussa, aut quasi plume uolitantes uento impulse. Adest Dominus oranti, presto est excubanti erogantique Christus, protector excelsus, munificus atque liberalis indultor; et tota illa peccatorum sarcina quam uerebaris, ut cera liquescit, ut fumus fugatur, ut uapor exinanitur, aut quasi lanugo combusta deperit. Postquam sic castigaueris sinistras partes, et cum eisdem partibus ipsum diabolum prostraueris, conuerte te ad dexteram, et loquere illi, multiplicans ad eam exhortatoria uerba, sic dicens: Dextera mea Deo sacrata, saluatrix anime mee, firmatrix cordis, munimen corporis, tu noli dormire,  sed uigila. Opus tuum dulce est, actio tua melliflua est, uigilantia tua uiuificat. Expande te ad preces pariter cum sinistra; erige te ad superna subsidia. Commoue uenas tuas, et conquire remedia, confunde inimicum, et contere peccati ministrum. Quomodo eum confundis, aut quo itinere conteris, nisi in opere Dei, in obseruatione euangelica, in ordinatione discipline, in ordinatione largitatis? Dextra, fac opus iustitie: respice famelicos, uesti nudos, uisita egrotos, suscipe peregrinos, solue compeditos, foue captiuos, consolare compunctos: si sic feceris, eruisti me de merore, liberasti de muscipula. O dextra, non uides? seuit sinistra, et supplicia congerit? sinistra te uincit, et dormis! serpens te mordet, et duras non uides partes aduersas turbatas, et  insurgentes turbines? uenti spirant aduersi, mare insurgit super te, peccati pelagus urget animam tuam, strident in membris tuis iniquitatum procelle; et non excitaris, sed negligis! non stimularis, sed torpes! Dextera gubernatrix, sta in puppe, et dirige proram: extende uela, arma nauem. Ecce pericula imminent, ecce scopuli ante te, ecce horrendi cautes, naufragia in latebris instant, et non uigilas! esto peruigil, esto amator bonorum operum, esto bellatrix penitentie, te enim triumphante, uiuo ego in uirtute Dei, et euado noxias partes; extende ad iustitiam, imple pugillum tuum celesti semine: iacta semen penitentie, et collige fructus indulgentie. Noli dormire, dextra, sed fac opera que a te Christus exspectat. Emenda errorem meum, dele dolorem  meum, collige meritum quod dispersi, repara quod amisi, sed integra quod minoraui. Flammat fornax criminum, et tu siccas operis tui fontem? peccata preualent, et tu subtrahis pietatis presidia? Da rorem tuum, et refrigera in me quod estuat in calore. Timeo namque ne dormientem sinistra superet, et rapiat me. Diripiendo ad funera, sic te excitantem dextram, et obiurgantem sinistram, suscipit Christus et amplectitur. Disrumpit uincula tua, et deducit tanquam lumen iustitiam tuam, et iudicium tuum meridiano splendore illustrat: ut dextra eius uisitatus, gratiaque donatus, sed munere accumulatus, non tristis abscedas aut inutilis, sed gaudeas cum iustis ad dextram uenientibus in eterna requie permansuris.



LIBER [* 1Kb] DE MULIERE CHANANAEA.

 Multi quidem confligunt uenti seuiuntque procelle; sed uestrum conuentum non dissoluit tentatio, nec studium uiolauit. Non cessat Ecclesia, que semper pugnat, et semper triumphat; tentatur et non superatur. In quantum pulsatur et premitur, in tantum preualet et augescit: circum seuiunt unde, sed non mouetur lapis.

Sermocinantibus nobis, somnus recessit à uobis; nox se transfudit in diem. O conuentus forensis! potest enim et hic esse conuentus Ecclesie. Fecit nox in foro Ecclesiam, et mentis uestre strepitus armauit industriam: cessauit omnis pigritia, conquieuit  ignauia. Quis hoc non uoluat animo, aut quis non miretur, eo quod non solum nostri permanserint nobiscum, sed etiam incogniti congregati uenerunt, et proficit tentatio in utilitatis augmentum? Nam sicut pluuia descendens nutrit semina germinantia, sic tentatio, cum examinauerit, animam saluat. uerbum Domini est immobile, et porte inferni non preualebunt ad eum. Seipsum uulnerat impugnator Ecclesie; plebem uero fidelem insigniorem ostendit. uires collidit proprias qui emulatur Ecclesie; nobis uero triumphi confert dignitatem. Iustus erat et antea Iob; sed iustior postmodum de agone emersit. Sanus ualidus factus est eger ualidior: clarus in opere factus est, in opinione preclarior. Nunquam igitur in tentatione formides. Si  enim fueris in propria uirtute fundatus, nunquam tibi oberit tribulatio, que patientie declarat uirtutem. Sicut enim fornax cum examinat, augmentum facit in specie auri, sic tentatio addit anime pulchritudinem. In quo enim noxia est flamma in specie auri? aut in quo humiliat tentatio patientiam, que tollit tristitiam, et auget letitiam, et facit animam hominis in examinata specie refulgere?

Introduxit tentationes, ut excludat aduersarios, qui me existimant inimicum. Congregati sunt maligni in unum; sed quid illi in confusione, et quales nostri in compassione? ubi sunt illi? num apparent? aspicio in foro, eo per plateas, et nullum uideo. Frondes fuerunt, et ceciderunt a uento; plumbum luit, et liquefactum est; hi uero refulgent in specie  auri. Quis eos quam criminosa eorum conscientia effugauit? Sciunt enim ipsi quid fecerint. Nam et Cain cum ceperat proprium perimere fratrem, perpetrato scelere, timens ac tremens super terram incessit: sic et isti non manibus quidem, sed mente malignati sunt; et illi quidem operati sunt necem, Dominus autem condonauit salutem. Hec enim locutus sum propter uos, ut exsultet mens uestra in Domino, et nunquam in tentationibus trepidet. Petra est immobilis. O homo, quid flatus uereris? Super hanc, inquit, petram edificabo Ecclesiam meam, et porte inferorum non preualebunt ad eam . Quandoquidem extranea, quandoquidem autem intestina sunt bella; sed nullus potest stabilitatem quassare structure. Quod autem expendo tempus,  in exprobratione malorum; nec enim fas est insultare diutius inimicis, et filios despicere scientes.

Igitur hesterno nobis Paulus apostolus adornauit conuiuium, hodie autem Mattheus: hesterno coriarius, hodie publicanus; hesterno blasphemus, hodie raptor. Sed non in blasphemia permansit blasphemus, nec raptor in rapina permansit. Factus est enim Paulus uerus apostolus et utilis doctor; factus est enim et Mattheus Euangelii predicator. Memorabo priora peccata, ut posteriora merita enitescant: ut discas tu quid sit conuerti de malo in bonum, ne aliquando desis in propria uita. Doctores igitur nostri prius in criminibus sorduerunt, et inde conuersi in meritis sonuerunt. Quid blasphemus et  publicanus facti sunt? Nonne caput rapine et lex uiolentie? Quid est publicanus? predo sine pudore, medicus exterminii. Nonne immanior est furibus publicanus? fur namque uel timens furatur: hic autem confidenter delinquit; sed hic publicanus repente apostolus; quomodo aut quo tenore? Transiens Dominus uidit eum sedentem in teloneo, dixitque illi: Sequere me. Et surgens secutus est eum . O uirtus sermonis! uenit crucis palma, et fecit militem de captiuo, et lutum protinus conuertit in aurum. uenit crucis palma, et surgens publicanus secutus est Christum; de profundo meroris gurgite super omne decoris fastigium sublimatur. Nemo igitur desperans salute fruitur, non est enim malum in membris uestris naturaliter insitum: de arbitrio  nos gratiam libertatemque acquirimus Publicanus enim factus est euangelista, blasphemus factus est doctor, latro paradisum meruit, seductor factus est uerissimus adorator. Non est quidquam in criminibus, quod non penitudine resoluatur. Et ideo Dominus ipsius criminis destruxit fastigia, ut nullus uitam suam etiam in sexta etate desperet.

Ne dicas intra te: Peccaui, et quid faciam? habes imitabilem [F. inimitabilem] medicum qui resecat morbum, et sanat omnem languorem; habes medicum qui adest gemitibus, et nutu imperat sanitatem. Ex tanta te de improuiso materia finxit et uiuificauit ut esses: nunc factum te et nutritum poterit obliuisci? non erat antea homo, et figurauit illum ex limo. Requiris forte qualitatem: nescio ego, ipse scit artem suam.  Nunquid non eras terra? sed accepit partem terre potens ille opifex, et fecit prius corpus tuum, in quo disposuit et distinxit uaria membra, manus et pedes; caput etiam, in quo oculi et aures, os et odoratus, frons et gene, et reliqua membra inferius. Ille ergo artifex qui sic te proprio finxit arbitrio, non potest tua auferre peccata? Noli sensus eius rimari, noli nodos examinare uirtutis, noli querere quomodo fecit, sed mirare de facto.

Sed dicis: Feci peccata multa et magna. Et quis est de hominibus qui non peccet? Tu dic: Erraui super omnes homines, sufficit mihi in sacrificio ista confessio; dic tu prius iniquitates tuas, ut iustificeris, cognosce quoniam peccator es: habe tristitiam, cum conuerteris: esto ac si desperatus et mestus,  sed et lacrymas compunctus effunde. Nunquid aliud aliquid fuit in meretrice, quam lacrymarum effusio? et ex hac profusione inuenit presidium, et accepta fiducia accessit ad fontem Dominum Iesum.

Sed ueniamus ad causam. Quid ergo euangelista? Et inde transiens iehsu uenit in partes Tyri et Sidonis; et ecce mulier Chananea . Miram rem ait euangelista. Ecce mulier caput peccati, arma diaboli, expulsio paradisi, doli mater, corruptio legis antique. Ecce mulier ueniebat ad Dominum Iesum, mulier alienigena de gentibus, nouella plantatio. Mirum negotium! Chananea sequitur; Iudei fugiunt, domestici derelinquunt, alienigena heret! Ecce mulier de finibus illis egressa clamabat dicens: Miserere  mei, Domine, fili Dauid. Mulier hec euangelista efficitur. Probauit enim diuini consilii sacramentum, quando et uirtutem diuinam obsecrat, et carnis naturam confitetur, dicens: Miserere mei, fili Dauid. Considera pulchram mulieris mentem; uide quid dicit. Non est in actibus, inquit, meis, non mihi de conuersatione iustitia: ad misericordiam tuam confugio, ubi non resedit, nec requiritur locus saluandi. Et quomodo ausa est mulier legis ignara, tam iniqua, sic abrupte accedere ad fontem salutis? non petiit Iacobum, non rogauit Ioannem, non accessit ad Petrum; sed hoc intermittens, quid dicit? Non est mihi necessarius fideiussor; suscipit in se penitentie patrocinium, et sola currit, tenet eum in uoce ac dicit: Miserere mei, Domine, fili Dauid. Ideo descendisti,  ideo carnem suscepisti, ut et ego loquar ad te, et cum fiducia petam. Cherubin aspectu eius tremunt in celo, et in terra mulier non formidat. Angeli metuunt in excelsis, et mulier non ueretur; instat importune, et uoce sua exaggerat, dicens: Miserere mei, Domine, fili Dauid. Non habeo opus sponsoris: per me accedo, per me obsecro, miserere mei. Quid tibi opus est? misericordiam quero. Quid pateris? dolorem quem non suffero. Quid habes? filia mea captiua tenetur. Quid illi est? male a demonio uexatur. Et quid nunc? miserere mei, Domine. Pignus meum consumitur, et pars corporis uiolatur. Opinio, inquam, exiit de filia mea; noli me uidere peccatricem et miseram: tu es Deus qui secreta consideras. Filia mea male uexatur. Quid  desideras? ut liberetur de plaga. Miserabilis luctus consumpsit uterum meum, et animam meam perturbat seua tempestas. Quid faciam nescio. Patitur misera, nec sentit tormenta: nec mortem scit timere, nec uitam sperare. Miserere mei. Iacet confusa, et causam tormenti ignorat. Me aspice, Domine, me exaudi, uide diurna uulnera mea. Illa patitur, et ego deficio: passio eius pauorem incutit cunctis, facta sum omnibus spectaculum: quid faciam, aut quo uadam? non possum ab illa quoquam diuelli, non potest sola derelinqui. Non enim deforis uenit, sed intus est expugnator, in se habet hostem et gladium; nauis est que de se concitat tempestatem, non inuenio nomen passionis eius. Miserere mei, Domine, fili Dauid. Utinam defuncta fuisset filia mea, quam  sic uiueret! Si enim mortua fuisset et sepulta, exacto iam tempore oblita fuissem, nec meminissem uulneris aut doloris. Nunc uero cadauer semper in domo est: causa mea, sepulcrum eius; augetur quotidie uulnus meum, et crescit opprobrium. Quomodo? uideo oculis meis; istorum aspectu, torqueri manus, crinium uittas exsolui ac spargi, spumas ex ore diffundi, dare mugitum horrendum, seuire intus inuisibilem inimicum, improuisum hostem et pugnam manifestam. Miserere mei, Domine, quoniam filia mea erat, et facta est demonis esca. Non audeo illi proximare, non possum contingere, prohibet me pauor, expellit ipsa passio dira. Miserere mei, Domine, fili Dauid. Qui ex uobis patres fuerunt, adiuuent  uerba mea: que matres, lacryment una mecum. Non sufficio exponere dolorem, quem mulier ista sustinuit. Miserere mei, Domine, fili Dauid. O prudentia femine! non utitur hominibus seductoribus, non secuta est uates fallaces, non quesiuit inanes ligaturas, aut ad falsa confugit presidia: sed omnem relinquens diaboli cultum, uenit ad Dominum Iesum omnium saluatorem, et dicit: Miserere mei, filia mea male uexatur.

uidisti sensum mulieris probantis sapientiam eius: sed uide aliud nouum et inexpertum negotium. Petit et obsecrat, et lamentum suum producit in clamorem: et amator omnium Deus non ei respondit uerbum. Tacet fons uite, et pius medicus contulit medicinam, et abnegat curam. Quid est hoc, Domine?  nescio, si non suscipis pulsantem mulierem! O sapientia medici! Dominus, inquit, non respondit ei uerbum. Quapropter, nisi ut detegeret sapientia eius uirtutem? Propterea dicunt discipuli: Dimitte illam, quia clamat post nos. Sed humanus Deus uitam mulieris uirtutemque pulsabat. Et quid ait? Non sum missus, nisi ad oues que perierant domus Isrel. Nihil proficiunt, nec ipsi apostoli suggerentes. uerus medicus differt magis curam, exulcerat uulnus, et potestatem suam arte quadam excusat, ut latentia panderet sacramenta. Non sum, inquit, missus, nisi ad oues que perierant domus Isrel.

Hinc hunc considerate sermonem, et ad uerba mea dirigite intellectum, quoniam profundam uolo comparationem exsoluere. Non sum missus, nisi ad  oues perditas Isrel. Quid est hoc uerbum? que est ista excusatio tua? et multa in te mysteria reuelasti, ut unum tantummodo angulum liberares, et integrum relinqueres orbem? Pontum, et Asiam, et Aegyptum, Ciliciam et Cappadociam, et reliquas nationes relinqueres, et de Isrel tantummodo curares? relinques terram desertam, nationes despectas, et solis Iudeis factus es liberator? Non uides iniurias Patris tui in falsis simulacris, et in demonum cerimoniis exerceri? Annon hec etiam prophete uulgauerunt? Quid dicit affinis tuus Dauid? Postula a me, et dabo tibi gentes hereditatem tuam, et possessionem tuam terminos terre . Quid Esaïas, qui seraphin oculis suis respexit? Exsurget uirga de radice Iesse, qui dominatur omnibus, et in eum fines  terre sperabunt . Quid Iacob patriarcha dicit? Non deficiet princeps ex Iuda, nec de senioribus eius dominator, donec ueniat, cui destinatum est; et hic est exspectatio gentium . Quid etiam Zacarias propheta? Propter uos, inquit, claudentur porte eree, quoniam ab ortu solis usque ad occasum glorificabitur nomen Domini, in omni loco effundent libamina ante ipsum . Dauid ipse quid iterum dicit? Omnes gentes, plaudite manibus, quoniam Deus excelsus terribilis et rex magnus super omnem terram . Denique quando natus es in carne, quos uocasti? nonne Magos? Nunquid prophetas uenisti uocare, qui ipsam salutem gentibus cecinerunt? Apostolos etiam cum mitteres,  quid eis dixisti? Docete omnes gentes, baptizantes eos in nomine Patris et Filii et Spiritus sancti . Et nunc quando misera hec mulier acribus doloribus et stimulis coarctata rogat te et obsecrat pro filia sua, ut eam a funesta passione absoluas, modo dicis: Non sum missus, nisi ad oues perditas domus Isrel. uenit ad te centurio, rogans pro puero suo, et dixisti: Ego ueniens curabo eum. Pendenti latroni paradisum reparasti, paralytico imperasti dicens: Surge, tolle lectum tuum et ambula. Lazarus de monumento te uocans rediuiuus surrexit, uaria quoque languorum genera uerbo sanasti, latrones liberasti, meretrices uirginibus pretulisti, solam hanc miseram Chananeam respuisti deprecantem. Quid est hoc uerbum miraculi inauditum? Nunc intendite,  ut sciatis, quale compendium incipit reuelare. Quando liberatus Isrel a plagis Aegyptiorum, et a Pharaone extractus transiit populus per desertum, precepit ei Dominus in lege ut non communicarent Chananeis nec conuenirent cum eis, quoniam sine lege erant, idola immunda colentes. Precepit ergo Deus in lege Iudeis ut non mercarentur cum eis, nec connubia in semine eorum miscerent, ne per hec a suis legitimis priuarentur, et profanis idolorum cultibus iungerentur. Aspice, et considera, et intende que dico, quia adhuc in textura est tela. Mulier ista Chananea erat de gente immunda, quibus non licebat communicare cum eis. Quid ergo? sub lege uenerat Dominus, ut adimpleret, et non solueret legem. Igitur si ad momentum audisset mulierem,  dicerent Iudei: Ideo te non audimus nec sequimur, quoniam soluis legem. Precipit enim lex abstinere a Chananeis. Propter hoc tacet Dominus: propter hoc non respondit mulieri. uide quomodo seruat legem, ut Iudeos confunderet, dicens: Quisnam uestrum me arguit de peccato? Ecce non respicio ad mulierem Chananeam; ecce clamat sine causa; ecce obsecrat, et non exauditur: ecce quomodo teneo legis formam, ne dicatis quoniam preteriui legem. Ideo non credimus in te. Non ex me, sed ex uobis est error. Obmutescite itaque propter obseruantiam legis: ecce nationes ad me ueniunt, ecce populus quem non noui, mihi seruire festinat: nolite argumentosis occasionibus uti. Ecce a non cognoscentibus me cognitus sum, et a cognitis ignoratus:  ecce alienigene obsecundant, et domestici seuiunt. Hec est itaque prima causa, quod distulit Dominus respondere mulieri.

Interea persistit in clamore mulier, dicens: Adiuua me, Domine. Et ipse tantum respondit: Non licet tollere panem filiorum, et mittere canibus.O prudentia medici! multis difficultatibus suspendit mulierem, ut duplici postremo honore cumularet, dicens: Non licet tollere panem filiorum, et mittere canibus. Qui sunt filii? quos uides. Confundens eos hoc dicit, quia fuerunt filii, et facti sunt canes, de quibus Paulus dicit: uidete canes, uidete malos operarios, uidete interfectores. Nos autem qui uelut canes eramus, de gentibus facti sumus filii in eorum radice,  quos ita exhortatur Paulus: Filioli mei, quos iterum parturio, donec Christus formetur in uobis. Accusat ergo Iudeos, cum dicit: Non licet tollere panem filiorum, et mittere canibus.

Sed quid respondit mulier? Etiam, Domine, potes, si uolueris. O mulier uiolenta! Dominus dicit: Non licet; et illa dicit: Etiam, Domine, potes, si uolueris. Oblita est uerecundie, et intermisso pudore conatur uincere Dominum. Dominus dicit: Non licet tollere panem filiorum, et mittere canibus; et illa respondit: Etiam, Domine, sum quod dicis. Canem me uocas, canis sum: agnosco nomen meum: confundis me tu; sed ego non recedo a te. Canis sum, sequar te, quasi canis; porrige mihi aliquid. Non quero panem filiorum: da mihi uel micas, quoniam  et catuli manducant de micis que cadunt de mensa dominorum suorum. O certamen pietatis! o prudentia femine! Canem me dicis, Domine: sum ego. Ergo nutri me uelut canem: non possum relinquere mensam domini mei. Canem me appellas: porrige micas. Dixisti causam meam, distulisti petitiones meas, manifestasti conditionem meam: adiuua me nunc, quoniam et catuli edunt de micis que cadunt de mensa dominorum suorum. O mulier! accepisti subito laudem, et inuenta es electis electior. Idcirco tacet Dominus, ideo distulit et protraxit, ut mentem tuam perpenderet, et uiuam de te produceret uocem. Si enim, statim ut cepisti petere, accepisses, recessisses, et nemo fidem tuam probasset, nullus mentis tue cognouisset arcanum. Num autem quia intelligis  Dei uirtutem, et sic te cognoscis ut dicas: Etiam catuli edunt de micis que cadunt de mensa dominorum suorum; laudo te ego et dico: O mulier, magna est fidas tua, fiat tibi sicut uis.

Audiant hec inertes et improbi qui dicunt: Orauimus, et non impetrauimus. Quid loqueris, homo? instanter ora, importune obsecra, siquidem pulsanti aperietur. Sed dicis: Deprecatus sum semel, iterum, et ter, et quater, et septies, et decies, et uicies, et non exaudiuit Deus. O stulta inuentio! et quid nunc, quia nos es exauditus, iam recedis a Domino, et desistis a prece? aut non uides perseuerantiam mulieris Chananee, quomodo magis aporiata insistit, et repulsa importunius obsecrat; nec ante cessauit quam quod quesiuit inuenit? Sunt multi  quidem qui intrant in ecclesiam, et strepunt in oratione, confuse atque intemperata uoce dispergunt uerba sua, et egressi foras obliti sunt omnia. Hi sunt qui labiis hinniunt, et corde non concipiunt. Si tu ipse dicta tua et preces ignoras, quomodo te exaudit Deus? Dicis: Inclinaui genua mea, et oraui. Genua tua inclinasti in terram: et mens tua foris per diuersa discurrit. Corpus quidem intus, sed cogitatio foris; lingua tua pecunias numerat et usuras. Diabolus malus et inuidus inimicus, quando oramus, tunc magis incumbit et obstrepit. Non nos pulsat cum securi iacemus in lectulis: uenimus ad orationem, et ille nos cogitationum stimulis turbat.

Huius uersutias cogitantes reuertimur ad mulierem  Chananeam, que sic obsecrat: Miserere mei, Domine, fili Dauid, filia mea male a demonio uexatur. Dic et tu, Miserere, Domine, quia anima mea pulsatur a demonio. Magnus demon est peccatum anime. Nam demon exstinguitur; peccatum uero stat, nisi satisfactionibus absoluatur. Grandis sermo est, Miserere mei, Deus: breuis quidem, sed uirtute plenus. Nam etsi foris fueris, clama, et dic, Miserere mei, Deus. Clama, non uoce, sed mente; nam et tacentes exaudit Deus, nec tam locus queritur, quantum sensus. Hieremias in carcere confortatur; Daniel inter leones exsultat; tres pueri in fornace tripudiant; Iob nudus sub diuo triumphat; paradisum de cruce latro inuenit. Quid ergo si fueris in publico foro? ora intra te: noli querere locum; locus ipse  es. Ibi, ubi fueris, ora. Si fueris in balneo, ora, et ibi templum est. Si steteris ante iudicem, ora; insurgit iudex contra te, ora. Mare ante te est, et post te sequitur Pharao, ora. Nihil loquitur Moyses, et Dominus ei dixit: Quid clamas ad me? Os eius tacet, et precordia clamant. Et tu cum steteris ante iudicem furiosum, ubi sunt crudeles ministri, ora intra te, et turbines illi protinus resoluentur. Iudex contra te est, tu te ad Dominum confer; proximat te penis affligere, tu ora intrepidus, et sedabitur insania. Nunquid homo est Deus, ut labore queratur per loca diuersa? Deus est qui adest ubique. Si queris hominem, dicitur tibi: Non est hic, aut non illi uacat. Non est sic in causa Dei: hoc tantum est ut dicas, Miserere mei, Deus; et ipse prope est, ut te liberet: et  adhuc loquente te dicit, Ecce adsum.

Quid ergo Chananea? Utique, Domine, nam et catuli edunt de micis que cadunt de mensa dominorum suorum. Et quid Deus? O mulier, magna est fides tua, fiat tibi sicut uis. Ubi sunt disceptatores iniqui? Nunquid dixit, Exspecta mulier, donec oro Patrem meum. Sed quid dixit? Fiat tibi sicut uis. Quantum elegantior illa in fide, tantum Christus eminentior in uirtute, qui gratiam suam sensibus eius infudit. O mulier, magna est fides tua. Quomodo magna? non uidisti mortuos resurgentes, non uidisti leprosos mundari; non cognouisti legem, non audisti prophetas; sed audisti improperia, et meruisti repulsam; refutaui te, et non recessisti a me. O mulier, magna est fides tua.

Mortua est mulier, et laus eius speciosa est plusquam  margaritis intexta corona. Quocunque ieris, audies Christum predicantem: O mulier, magna est fides tua. In Gothorum concilio, in Sidoniorum uel Persarum conuentu, clamat hodie Dominus iehsu et dixit, O mulier, magna est fides tua. Et quid deinde? Fiat tibi sicut uis. Non dixit: Sano filiam tuam; sed, Fiat tibi sicut uis: id est, tu ipsa sana filiam tuam; tibi eam trado; tu eam cura, in tuo arbitrio pono et medicinam: uade in pace, et pone super eam manus tuas, et fiat tibi sicut uis, cum tua uoluntate a passione purgetur. Non iussit, non imperauit demonem ut exiret, sed fiat tibi sicut uis. uoluit enim ut ipsa mater sanaret filiam suam, et demonem effugaret. Ubi sunt qui dicunt, non uirtute, sed prece  omnia impetrauit? Si minor est Patre, quomodo dicit: Fiat tibi sicut uis: et sanata est filia eius ex illa hora? ueniebat enim mater deforis, sed antequam ueniret, sanata est. Intrauit et inuenit filiam suam ab immundo demone liberatam. Consummata est uoluntas eius, et facta est sanitas; et pro eis omnibus gratias agamus Deo uiuo, cui est honor et gloria in secula seculorum. Amen.





ANNOTATIO.

LAURENTIUS episcopus, cuius libellum seu homiliam mox retuli ex ms. codice Germanensi, is est quem laudat Sigebertus Gemblacensis monachus in lib. de Scriptoribus ecclesiasticis cap. 120. Laurentius Mellifluus scripsit librum De duobus temporibus, id est uno ab Adam usque ad Christum, altero a Christo usque ad finem seculi. Declamauit etiam homilias ore quasi mellito: unde agnominatur Mellifluus.  Laurentii liber De duobus temporibus typis uulgatus est in tomo uI Bibliothece Patrum, prefixo hoc titulo: Sancti Laurentii episcopi Nouarum homilia de Penitentia. Que homilia in exemplari nostro subiicitur superiori libro seu homilie cum hac inscriptione: INCIPIT LIBER SECUNDUS SANCTI LAURENTII DE DUOBUS TEMPORIBUS. Duo sunt tempora ab Altissimo prestituta, etc. Nemo igitur ambigere debet eum esse Laurentium qui Sigeberto cognominatur Mellifluus, quique utriusque libri seu homilie est auctor. At quis iste Laurentius episcopus? Margarinus Binius suspicatur esse »Laurentium priorem, qui ex Nouariensi factus sit Mediolanensis episcopus uigesimus quintus ad annum Christi 507, cuius encomia uideatur celebrare Ennodius Ticinensis episcopus in dictione missa Honorato Nouariensi in dedicatione basilice Apostolorum.« Binio facile assentio, quibusdam adductus coniecturis, que tum ex libro seu sermone hic edito, tum ex Ennodii dictione prima in  Natali Laurentii episcopi Mediolanensis desumuntur. Laurentius quippe in sermone de muliere Chananea, quem de nocte in foro habuit, mentionem facit quorumdam aduersariorum suorum, quorum improbitate non solum ipse uexatus sit, sed etiam alii partium ipsius fautores. Atqui Ennodius in dictione prima Laurentium laudat ob patientiam malorum, que ipsi ex aduersariorum factione semel et iterum contigerunt: primum quidem cum ab hostibus expugnata ciuitate inter suas et populi iniurias stetit infractus, tum in exsilium missus, ac demum urbi sue redditus est; deinde uero cum Romam in synodum accitus anno 502 pro absolutione Symmachi pape, aduersantium procellas sustinuit. Expugnatio illa et direptio urbis Mediolanensis, simulque Laurentii exsilium contigere per Odoacrem, uti Sirmondus opinatur, quando Tufa duce aduersus Theodericum Ostrogothorum regem rebellauit. Theodorico uictoria potito, Laurentius Mediolanum rediit, urbemque ex pristinis erumnis recreauit. Tum uero superiorem homiliam  de muliere Chananea habuisse mihi uidetur, cuius reditum ita celebrat Ennodius in dictione prima: Cum ex alto benignis oculis celestis Dominator aspexit, Mediolanensium urbi lux est proprii reddita sacerdotis. Tunc cum rarus habitator, tunc cum error in domibus, et per dulcia cubiculorum limina confusa discursio; tunc cum ubique pauor et luctus, et Dei templa ferarum habitationi deputata sordebant; cum marcens incuria splendidissima dudum atria situ uetusti humoris obnuberat, letitiam ceteris tuo dedisti de reditu, tu regressus ad lacrymas, etc. Melliflui etiam nomen quadamtenus inferius indicat Ennodius ubi ait Laurentium in synodo Romana minantium impetus blandimentorum melle domuisse. Porro in homiliis suis Laurentius in id potissimum incumbit, ut peccatoribus fiduciam obtinende a Deo remissionis ingeneret; sicque de penitentia loquitur, quasi eam solis humani arbitrii uiribus ascribere uideatur.




ANNO DOMINI DXLIII.
S. P. BENEDICTUS MONACHORUM OMNIUM OCCIDENTALIUM CAPUT ET SOSPITATOR.





PROLEGOMENA. uita S. Benedicti

. [1Kb] 

 , , , , , , [1 17Kb] , , . , . , , [2 16Kb] [3 10Kb] .  , , , . , , . , , , , , [4 12Kb] , [5 12Kb] , , .

 Fuit uir uite uenerabilis, gratia Benedictus et nomine, ab ipso sue pueritie tempore cor gerens senile. [a 1Kb] Aetatem quippe moribus transiens, nulli animum uoluptati dedit: sed dum in hac terra adhuc esset, quo temporaliter libere uti potuisset, despexit iam quasi aridum mundum cum flore. Qui liberiori genere ex prouincia Nursie [b 1Kb] exortus, Rome liberalibus litterarum studiis traditus fuerat. Sed cum in eis multos ire per abrupta uitiorum cerneret, eum quem quasi in ingressu mundi posuerat, retraxit pedem: ne si quid de scientia eius attingeret, ipse quoque postmodum in immane precipitium totus iret. Despectis itaque litterarum studiis, relicta domo rebusque patris, soli Deo placere desiderans, sancte conuersationis habitum quesiuit. Recessit igitur  scienter nescius, et sapienter indoctus. Huius ego omnia gesta non didici, sed pauca que narro, quatuor discipulis illius referentibus agnoui: Constantino [c 1Kb] scilicet reuerentissimo ualde uiro, qui ei in monasterii regimine successit; ualentiniano [d 1Kb] quoque, qui annis multis Lateranensi monasterio prefuit; Symplicio, qui congregationem illius post eum tertius rexit; Honorato etiam, qui nunc adhuc celle eius, in qua prius conuersatus fuerat, preest.




[CAPUT PRIMUM.]



. '. , .


 [1 16Kb] , , [2 10Kb] , . , [3 6Kb] , , , , [4 16Kb] , [] [5 15Kb] ,  . , . , , , . , , , , . , , , , ,  [6 12Kb] , . , , , . [7 11Kb] . , , , . ,  [F. ] , , , ,  . [1 13Kb] , , , [2 11Kb] , , , [3 12Kb] , . [4 17Kb] , . , , , , , [5 9Kb] . , ,  [6 8Kb] , , . [7 12Kb] , . , , , , . [8 9Kb] , , , ,  , . , . [9 23Kb] , , [10 20Kb] , , [11 8Kb] , . , , , , , » , , , [12 9Kb] .« [13 43Kb] , , , , , , . , , , . , », , , .« , »  , .« , . » , , , . [1 15Kb] » , . , , [2 7Kb] , , .

 isubgr , , , , . . . [3 10Kb] .



CAPUT PRIMUM. De capisterii fracti reparatione


Hic itaque cum iam relictis litterarum studiis petere deserta decreuisset, nutrix que hunc arctius amabat, sola secuta est. Cumque ad locum uenisset qui Enfide [a 1Kb] dicitur, multisque honestioribus uiris caritate se illic detinentibus, in beati Petri apostoli ecclesia demorarentur, predicta nutrix illius ad purgandum triticum a uicinis mulieribus prestari sibi capisterium [b 6Kb] petiit, quod super mensam incaute de relictum, casu accidente fractum est, sic ut in duabus partibus inueniretur diuisum. Quod mox rediens nutrix illius, ut ita inuenit, uehementissime flere cepit, quia uas quod prestitum acceperat, fractum ui debat. Benedictus autem religiosus et pius puer  cum nutricem suam flere conspiceret, eius dolori compassus, ablatis secum utrisque fracti capisterii partibus, sese cum lacrymis in orationem dedit: qui ab oratione surgens, ita iuxta se uas sanum reperit ut in eo inueniri fracture nulla uestigia potuissent Mox autem nutricem suam blande consolatus, et sanum capisterium reddidit, quod fractum tulerat Que res in eodem loco a cunctis est agnita, atque in tanta admiratione habita, ut hoc ipsum capisterium eius loci incole in ecclesie ingressu suspenderent: quatenus presentes et secuturi omnes agnoscerent, Benedictus [c 1Kb] puer conuersationis gratiam a quanta perfectione cepisset, quod annis multis illic ante omnium oculos fuit, et usque ad hec Langobardorum tempora super fores ecclesie pependit. Sed Benedictus  plus appetens mala mundi perpeti [d 1Kb] quam laudes, et plus pro Deo laboribus fatigari quam uite huius fauoribus extolli, nutricem suam occulte fugiens, deserti loci secessum petiit cui Sublacus [e 1Kb] uocabulum est, qui ab Romana urbe quadraginta fere millibus distans, frigidas atque perspicuas emanat aquas. Que illic uidelicet aquarum abundantia in extenso prius lacu colligitur, ad postremum uero in amnem [f 1Kb] deriuatur. Quo dum fugiens pergeret, monachus quidam Romanus [g 1Kb] nomine, hunc euntem reperit, quo tenderet requisiuit. Cuius cum desiderium cognouisset, et secretum tenuit, et adiutorium impendit, eique sancte conuersationis habitum tradidit, et in quantum licuit, ministrauit. uir autem  Dei ad eumdem locum perueniens, in arctissimum specum se tradidit, et tribus annis, excepto Romano monacho, hominibus incognitus mansit: qui uidelicet Romanus non longe in monasterio sub Adeodati [h 1Kb] patris regula degebat. Sed pie eiusdem Patris sui  oculis furabatur horas, et quem sibi ad manducandum subripere poterat, diebus certis Benedicto panem ferebat. Ad eumdem uero specum a Romani cella iter non erat, quia excelsa desuper rupes eminebat; sed ex eadem rupe in longissimo fune religatum Romanus deponere panem consueuerat; in qua [a 1Kb] etiam resti paruum tintinnabulum inseruit, ut ad sonum tintinnabuli uir Dei cognosceret quando sibi Romanus panem preberet, quem exiens [b 1Kb] acciperet. Sed antiquus hostis unius caritati inuidens, et alterius refectioni, cum quadam die submitti panem conspiceret, iactauit lapidem, et tintinnabulum fregit. Romanus tamen modis congruentibus [c 1Kb] ministrare non desiit. Cum uero iam Deus omnipotens et Romanum uellet a labore quiescere, et Benedicti uitam  in exemplum hominibus demonstrare, ut posita supra candelabrum lucerna claresceret, quatenus omnibus qui in domo Dei sunt luceret, cuidam presbytero longius manenti, qui refectionem sibi in Paschali festiuitate parauerat, per uisum Dominus apparere dignatus est, dicens: Tu tibi delicias preparas, et seruus meus illo in loco fame cruciatur. Qui protinus surrexit, atque in ipsa solemnitate Paschali cum alimentis que sibi parauerat, ad locum tetendit, et uirum Dei per abrupta montium, per concaua uallium, per defossa terrarum quesiuit, eumque latere in specu reperit. Cumque oratione facta, benedicentes Dominum omnipotentem consedissent, post dulcia uite colloquia, is qui aduenerat presbyter dixit: Surge, sumamus cibum, quia hodie Pascha  est. Cui uir Dei respondit, dicens: Scio quia Pascha est, quia uidere te merui. Longe quippe ab hominibus positus, quia die eodem Paschalis solemnitas esset ignorabat. uenerabilis autem presbyter rursus asseruit, dicens: ueraciter hodie Resurrectionis Dominice Paschalis dies est; abstinere tibi minime congruit, quia et ego ad hoc missus sum, ut omnipotentis dona Dei pariter sumamus. Benedicentes igitur Dominum sumpserunt cibum. Expleta itaque refectione et colloquio, ad ecclesiam presbyter recessit.

 Eodem quoque tempore hunc in specu latitantem etiam pastores inuenerunt: quem dum uestitum pellibus inter fruteta cernerent, aliquam bestiam esse crediderunt: sed cognoscentes Dei famulum, eorum multi ad pietatis gratiam a bestiali mente mutati sunt. Nomen itaque eius per uicina loca innotuit cunctis: factumque est ut ex illo iam tempore a multis frequentari cepisset, qui cum ei cibum afferrent corporis, ab eius ore in suo pectore alimenta referebant uite.



[CAPUT II.]



. ' .


, , ,  [4 9Kb] , , , . , , . , [5 12Kb] , , , ,  , . , [6 12Kb] . , , , , , , , , [7 9Kb]  , , ,  , , . , , . , , , , .

. , , .

. , , , , [1 5Kb] .  . , , [2 52Kb] . , , , [3 1Kb] , .

. , , [4 29Kb] , , .



CAPUT II. De tentatione carnis superata.


Quadam uero die dum solus esset, tentator adfuit. Nam nigra paruaque auis, que [a 1Kb] uulgo merula nominatur,  circa eius faciem uolitare cepit, eiusque uultui importune [b 1Kb] insistere, ita ut manu capi posset, si hanc uir sanctus tenere uoluisset: sed signo crucis edito recessit auis. Tanta autem carnis tentatio aue eadem recedente secuta est, quantam uir sanctus nunquam fuerat expertus. Quamdam namque aliquando feminam uiderat, quam malignus spiritus ante eius mentis oculos reduxit: tantoque igne serui Dei animum in specie illius accendit, ut [c 1Kb] se in eius pectore amoris flamma uix caperet, et iam etiam pene deserere eremum uoluptate uictus deliberaret. Cum subito superna [d 1Kb] gratia respectus ad semetipsum reuersus est, atque urticarum et ueprium iuxta densa succrescere fruteta conspiciens, exutus indumento nudum se in illis spinarum aculeis et  urticarum incendiis proiecit: ibique diu uolutatus, toto ex eis corpore uulneratus exiit, et per cutis uulnera eduxit a corpore uulnus mentis; quia uoluptatem traxit in dolorem. Cumque bene penaliter foris arderet, exstinxit quod intus illicite ardebat. uicit itaque peccatum, quia mutauit incendium. Ex quo uidelicet tempore, sicut post discipulis ipse perhibebat, ita in eo est tentatio uoluptatis edomita, ut tale aliquid in se minime sentiret. Ceperunt postmodum multi iam mundum relinquere, atque ad eius magisterium festinare. Liber quippe a tentationis uitio, iure iam factus est uirtutum magister. Unde  et per Moysen precipitur , ut leuite a uiginti quinque annis et supra ministrare  debeant: [a 2Kb] ab anno uero quinquagesimo custodes uasorum fiant.

Petrus. Iam quidem prolati testimonii mihi aliquantum intellectus interlucet: sed tamen hoc plenius [b 1Kb] exponi postulo.

Gregorius. Liquet, Petre, quod in iuuentute carnis tentatio ferueat, ab anno autem quinquagesimo calor corporis frigescat: uasa autem sacra sunt fidelium mentes. Electi ergo cum adhuc in tentatione sunt, subesse eos ac seruire necesse est, et obsequiis laboribusque  fatigari: cum uero iam mentis etate tranquilla calor recesserit tentationis, custodes uasorum sunt, quia doctores animarum fiunt.

Petr. Fateor, placet quod dicis: sed quia prolati testimonii claustra reserasti, queso ut de uita iusti debeas ea que sunt inchoata, percurrere.



[CAPUT III.]



'.


.

. [5 49Kb] , , , , [6 7Kb] . , . , , , . [7 1Kb]  , ,  , » .« , . , , [1 15Kb] , , , . , ,  , , , [2 9Kb] , , , [3 17Kb] , . , , . , » , , , , .« , , , , .

. , , [4 10Kb]

 . , , , , , [5 22Kb] , , , [6 9Kb] : , , , ,  [1 14Kb] . , , , , , , ohtigr , . , » , , « [melius ] , [2 22Kb] ; , , [3 19Kb] [4 1Kb] , » , , .«

 . , , » , , , .«

. , , , , [5 8Kb] . , , , , , , .  , . , . , , , .

. , , , .

. , , , , [6 27Kb] , , . ,  . , , . [1 36Kb] , , [2 23Kb] . [3 11Kb] , , . , , , » , « , , ,  , , , [4 96Kb] , , , . , . , , . , , , , .

. , , .

 . , , , , , . , [5 8Kb] , [6 30Kb] . , [7 15Kb] , . [8 8Kb] ,  , , [9 9Kb] .



CAPUT III. De uase uitreo crucis signo rupto.


Gregorius. Recedente igitur tentatione, uir Dei quasi spinis erutis exculta terra de uirtutum segete feracius fructus dedit. Preconio itaque eximie conuersationis celebre nomen eius habebatur. Non longe autem monasterium [c 1Kb] fuit, cuius congregationis Pater defunctus est, omnisque ex illo congregatio ad eumdem uenerabilem Benedictum uenit, et magnis precibus ut eis preesse deberet, petiit. Qui diu negando distulit, suis [d 1Kb] illorumque fratrum moribus se conuenire non posse predixit: sed uictus quandoque precibus assensum dedit. Cumque in eodem monasterio regularis uite custodiam teneret, nullique ut prius per actus illicitos in dexteram leuamque  partem deflectere a conuersationis itinere liceret;  suscepti fratres insane seuientes semetipsos prius accusare ceperunt, quia hunc sibi preesse poposcerant: quorum scilicet tortitudo [a 1Kb] in norma eius rectitudinis offendebat. Cumque sibi sub eo conspicerent illicita non licere, et se dolerent assueta relinquere, durumque esset quod in mente ueteri cogebantur noua meditari, sicut prauis moribus semper grauis est uita bonorum, tractare de eius morte aliqui [b 1Kb] conati sunt, qui inito consilio uenenum uino miscuerunt. Et cum uas uitreum, in quo ille pestifer potus habebatur, recumbenti Patri, ex more [c 1Kb] monasterii, ad benedicendum fuisset oblatum, extensa manu Benedictus signum crucis edidit, et uas quod longius tenebatur, eodem signo rupit: sicque confractum est, ac si in illo uase mortis, pro  cruce lapidem dedisset. Intellexit protinus uir Dei, quia potum mortis habuerat, quod portare non potuit signum uite: atque illico surrexit, et uultu placido, mente tranquilla conuocatos fratres allocutus est, dicens: Misereatur uestri, fratres, omnipotens Deus; quare in me facere ista uoluistis? Nunquid non prius dixi uobis, quia uestris ac meis moribus minime conueniret? Ite, et iuxta uestros mores Patrem uobis querite, quia posthac me habere minime potestis. Tuncque ad locum dilecte solitudinis rediit, et solus in superni spectatoris [d 1Kb] oculis habitauit secum.

Petr. Minus patenter intelligo, quidnam sit, Habitauit secum.

 Gregor. Si sanctus uir contra se unanimiter conspirantes, sueque conuersationi longe dissimiles, coactos diu sub se [e 1Kb] tenere uoluisset, fortassis sui uigoris usum et modum tranquillitatis excederet [f 1Kb] , atque a contemplationis lumine sue mentis oculum declinasset. Dumque quotidie illorum incorrectione fatigatus minus curaret sua, et se forsitan relinqueret, et illos non inueniret. Nam quoties per cogitationis motum nimium extra nos ducimur, et [g 1Kb] nos sumus, et nobiscum non sumus, quia nosmetipsos minime uidentes, per alia uagamur. An illum secum fuisse dicimus, qui in longinquam regionem abiit, portionem quam acceperat consumpsit, et uni in ea  ciuium adhesit, porcos pauit, quos et manducare siliquas uiderit, et esuriret, qui tamen cum postmodum cepit cogitare bona que perdidit, scriptum de illo est: In se reuersus dixit: Quanti mercenarii in domo patris mei abundant panibus ! Si igitur secum fuit, unde ad se rediit? Hunc ergo uenerabilem uirum secum habitasse dixerim, quia in sua semper custodia circumspectus, ante oculos Conditoris se semper aspiciens, se semper examinans, extra se mentis sue oculum non diuulgauit [a 1Kb] .

 Petr. Quid ergo quod de apostolo Petro scriptum est, dum de carcere ab angelo eductus fuisset? Qui ad se reuersus dixit: Nunc scio uere quia misit Dominus angelum suum, et eripuit me de manu Herodis, et de omni exspectatione plebis Iudeorum .

Gregor. Duobus modis, Petre, extra nos ducimur: quia aut per cogitationis lapsum sub nosmetipsos recidimus [b 1Kb] , aut per contemplationis gratiam super nosmetipsos leuamur. Ille itaque qui porcos pauit, uagatione mentis et immunditia sub semetipsum cecidit; iste uero quem angelus soluit, eiusque mentem in exstasim rapuit, extra se quidem, sed super semetipsum fuit. Uterque ergo ad se rediit, quando et ille ab errore operis se collegit ad cor, et iste a  contemplationis culmine ad hoc rediit, quod in intellectu communi et prius fuit. uenerabilis igitur Benedictus in illa solitudine habitauit secum, in quantum se intra cogitationis claustra custodiuit: nam quotiescunque hunc contemplationis ardor in altum rapuit, se procul dubio sub se reliquit.

Petr. Placet quod dicis: sed queso respondeas, si deserere fratres debuit, quos semel suscepit.

 Gregor. Ut ego, Petre, existimo, ibi adunati equanimiter portandi sunt mali, ubi inueniuntur aliqui qui adiuuentur boni. Nam ubi omnimodo de bonis fructus deest, fit aliquando de malis labor superuacuus; maxime si e uicino cause suppetant, que fructum Deo ferre ualeant meliorem. uir itaque sanctus propter quem custodiendum staret, qui omnes unanimiter se persequentes cerneret? Et sepe agitur  in animo perfectorum , quia cum laborem suum sine fructu esse considerant, in locum alium ad laborem cum fructu migrant. Unde ille quoque egregius predicator qui dissolui cupit, et cum Christo esse, cui uiuere Christus est, et mori lucrum , qui passionum certamina non solum ipse appetiit, sed ad toleranda hec et alios accendit, Damasci persecutionem passus, ut posset euadere, murum, funem, sportamque quesiuit , seque latenter deponi uoluit. Nunquidnam Paulum mortem dicimus timuisse, quam se ipse pro amore Iesu testatur appetere ? Sed cum in eodem loco minorem sibi fructum adesse conspiceret et grauem laborem, ad laborem se alibi cum fructu seruauit. Fortis etenim preliator Dei teneri intra claustra noluit, certaminis campum  quesiuit. Unde idem quoque uenerabilis Benedictus, si libenter audis, citius agnoscis, quia [a 1Kb] non tantos ipse indociles deseruit, quantos in locis aliis a morte anime suscitauit.

Petr. Ita esse ut doces, et manifesta ratio, et prolatum congruum testimonium declarat. Sed queso ut de uita tanti Patris ad narrationis ordinem redeas.

 Gregor. Cum sanctus uir diu in eadem solitudine uirtutibus signisque succresceret, multi ab eo in eodem loco ad omnipotentis Dei sunt seruitium congregati: ita ut illic duodecim [b 1Kb] monasteria cum omnipotentis Iesu Christi Domini opitulatione construeret, in quibus statutis Patribus duodenos monachos deputauit; paucos uero secum retinuit, quos adhuc in sua presentia aptius [c 1Kb] erudiri iudicauit. Cepere etiam tunc ad eum Romane urbis nobiles et religiosi concurrere suosque ei filios omnipotenti Deo nutriendos dare. Tunc quoque bone spei suas soboles, Equitius [d 1Kb] Maurus, Tertullus uero patricius Placidum tradidit; e quibus Maurus iunior cum bonis polleret moribus, magistri adiutor cepit existere; Placidus uero puerilis adhuc indolis gerebat annos.



[CAPUT Iu.]



. '. .


, , , , , . , , , , , isubgr  , . [1 9Kb] , , » [2 19Kb] .« , , , , , . , , » «  , », ,« » .« , , , , , , .



CAPUT Iu. De monacho uage mentis ad salutem reducto.


In uno autem ex eis monasteriis que circumquaque construxerat, quidam monachus erat qui ad orationem stare non poterat: sed mox ut se fratres ad studium orationis inclinassent, ipse egrediebatur foras, et mente uaga terrena aliqua et transitoria agebat. Cumque ab abbate suo sepius fuisset admonitus, ad uirum Dei deductus est, qui ipse quoque stultitiam eius uehementer increpauit, et ad monasterium reuersus, uix duobus diebus uiri Dei admonitionem tenuit: nam die tertia ad usum proprium reuersus, uagari tempore orationis cepit. Quod cum seruo Dei ab eodem monasterii Patre quem constituerat, nuntiatum fuisset, dixit: Ego uenio, eumque per memetipsum emendo. Cumque uir Dei uenisset  ad idem monasterium, et constituta hora, expleta psalmodia sese fratres [a 1Kb] in orationem dedissent, aspexit quod eumdem monachum qui in oratione manere non poterat, quidam niger puerulus per uestimenti fimbriam foras traheret. Tunc eidem Patri monasterii Pompeiano nomine, et Mauro Dei famulo secreto dixit: Nunquid non aspicitis quis est qui istum monachum foras trahit? Qui respondentes dixerunt: Non. Quibus ait: Oremus ut uos etiam uideatis quem iste monachus sequitur. Cumque per biduum esset oratum, Maurus monachus uidit; Pompeianus uero eiusdem monasterii Pater uidere non potuit. Die igitur alia, expleta oratione uir Dei oratorium egressus, stantem foris monachum reperit, quem pro cecitate cordis sui uirga  percussit: qui ex illo die nil persuasionis ulterius a nigro iam puerulo pertulit, sed ad orationis studium immobilis permansit: sicque antiquus hostis dominari [b 1Kb] non ausus est in eius cogitatione, ac si ipse percussus fuisset ex uerbere.



[CAPUT u.]



. '. [3 22Kb] .


, [4 43Kb] ,  , [5 20Kb] , , .  , » , , [1 10Kb] , .« . , , , , , , , .  », , [2 17Kb] , . .« , . , , [3 12Kb] .



CAPUT u. De aqua uiri Dei oratione in montis uertice ex petra producta.


Ex his autem monasteriis que in eodem loco construxerat, tria sursum in rupibus montis erant,  et ualde erat fratribus laboriosum, semper ad lacum descendere, ut aquam haurire debuissent [c 1Kb] : maxime quia e deuexo montis latere erat graue descendentibus in timore periculum. Tunc collecti fratres ex eisdem tribus monasteriis, ad Dei famulum Benedictum uenerunt, dicentes: Laboriosum nobis est propter aquam quotidie usque ad lacum descendere,  et idcirco necesse est ex eodem loco monasteria mutari. Quos blande [a 1Kb] consolans dimisit, et nocte eadem cum paruo puerulo nomine Placido, cuius superius memoriam feci, eiusdem montis rupem ascendit, ibique diutius orauit. Et oratione completa, tres petras in loco eodem pro signo posuit, atque ad suum cunctis illic nescientibus [b 1Kb] monasterium rediit. Cumque die alia ad eum pro necessitate aque predicti fratres rediissent, dixit: Ite, et rupem illam in qua tres super inuicem positas petras inueneritis, in modico cauate: ualet enim omnipotens Deus etiam in illo montis cacumine aquam producere, ut uobis [c 1Kb] laborem tanti itineris dignetur auferre. Qui euntes, rupem montis quam Benedictus predixerat, iam sudantem inuenerunt. Cumque in ea concauum locum fecissent, statim aqua repletus est, que tam sufficienter  emanauit, ut nunc usque ubertim defluat, atque ab illo montis cacumine usque ad inferiora deriuetur.



[CAPUT uI.]



. '. [4 27Kb] .


, ,  , . , [5 18Kb] , , , , , , , . , , . [6 9Kb] . ,  , [7 10Kb] , , , . , » , , ,



CAPUT uI. De ferro ex profundo aque ad manubrium reuerso.


Alio quoque tempore Gothus quidam pauper spiritu ad conuersionem uenit: quem Dei uir Benedictus  libentissime suscepit. Quadam uero die ei dari ferramentum iussit, quod ad falcis similitudinem [d 1Kb] falcastrum uocatur, ut de loco quodam uepres abscinderet, quatenus illic hortus fieri deberet. Locus autem ipse quem [e 1Kb] mundandum Gothus susceperat, super ipsam laci ripam iacebat. Cumque Gothus idem densitatem ueprium totius uirtutis annisu succideret, ferrum de manubrio prosiliens in lacum cecidit, ubi scilicet tanta erat aquarum profunditas, ut spes requirendi ferramenti nulla iam esset. Itaque ferro perdito, tremebundus ad Maurum monachum cucurrit Gothus: damnum [f 1Kb] quod fecerat nuntiauit, et reatus sui egit penitentiam. Quod Maurus quoque monachus mox Benedicto famulo Dei curauit indicare. uir igitur Domini Benedictus hec audiens accessit ad lacum [g 1Kb] : tulit de manu Gothi manubrium,  et misit in lacum: et mox ferrum de profundo rediit, atque in manubrium intrauit. Qui statim ferramentum Gotho reddidit, dicens: Ecce labora, et noli contristari.



[CAPUT uII.]



. ' .


, [1 19Kb] , , , , , , , . , , »  , , .« [2 158Kb] , , , , , [3 9Kb] , , ,  [4 53Kb]  , . , , , . [5 9Kb] , » , .

. , [6 8Kb] , , .



CAPUT uII. De Mauro eius discipulo qui super aquas pedibus ambulauit.


Quadam uero die dum idem uenerabilis Benedictus in cella consisteret, predictus Placidus puer sancti uiri monachus ad hauriendam de lacu aquam egressus est: qui uas quod tenuerat in aquam incaute submittens, ipse quoque cadendo secutus est. Quem mox unda rapuit, et pene ad unius sagitte cursum eum a terra introrsus traxit. uir autem Dei intra cellam positus, hoc protinus agnouit, et Maurum festine uocauit, dicens: Frater Maure, curre, quia puer ille qui ad hauriendum aquam perrexerat, in lacum cecidit, iamque eum longius unda trahit. Res mira, et post Petrum apostolum inusitata. Benedictione  etenim postulata atque percepta, ad Patris sui imperium concitus perrexit Maurus; atque usque ad eum locum quo ab unda deducebatur puer, per terram se ire existimans, super aquam cucurrit, eumque per capillos tenuit [a 1Kb] , rapido quoque cursu rediit. Qui mox ut terram tetigit, ad se reuersus post terga respexit, et quia super aquas cucurrisset agnouit, et quod presumere non potuisset ut fieret, miratus extremuit [b 1Kb] factum. Reuersus itaque ad Patrem, rem gestam retulit. uir autem uenerabilis Benedictus hoc non suis meritis, sed illius obedientie deputare cepit. At econtra Maurus pro solo eius imperio factum dicebat: seque conscium in illa uirtute non esse, quam nesciens fecisset. Sed in hac mutue humilitatis amica contentione [c 1Kb] accessit arbiter  puer qui ereptus est; nam dicebat: Ego cum ex aqua traherer, super caput meum [d 1Kb] melotem abbatis uidebam, atque ipsum me ex aquis educere considerabam.

Petr. Magna sunt ualde que narras, et ad multorum edificationem profutura: ego autem boni uiri miracula quo plus bibo, eo plus sitio.



[CAPUT uIII.]



. '. .


. [7 14Kb] ,  , , . , , , , [F. ] , , . , , , ,  . , , , , , [1 29Kb] , isubgr . , isubgr , , , , . [2 16Kb]  , , , , , . , , , , » , , .« , , . » , ,  .« , , , , , . [3 6Kb] , , . , .  , . , , , , . . , , , , [1 15Kb] . [2 9Kb] , , , , . , , . , [3 13Kb] , , , [4 7Kb] , , . , , », , , .« , , , , , [5 17Kb] .

 . [6 11Kb] . , , , , , , . , .

. , , [7 23Kb] , . » .  , » .« , . , , , , , [8 22Kb] , ,  . , , .

. , , , , .

. , . . [1 12Kb] . , .  , , , , . [2 8Kb] . . , , , , [3 18Kb] , , , ,  . , [4 23Kb] . . , , , , , , , . », , [5 22Kb] ,  , « , . [6 10Kb] . ,  , , », « , », , « , [Forte ].



CAPUT uIII. De pane ueneno infecto per coruum longius proiecto.


Gregorius. Cum iam loca eadem in amorem Domini Dei nostri Iesu Christi longe lateque feruescerent,  secularem uitam multi relinquerent, et sub leni Redemptoris iugo ceruicem cordis edomarent, sicut mos prauorum est inuidere aliis uirtutis bonum quod ipsi habere non appetunt, uicine ecclesie presbyter, Florentius nomine, huius nostri subdiaconi Florentii auus, antiqui hostis malitia percussus [a 1Kb] , sancti uiri studiis cepit emulari, eiusque conuersationi derogare: quosque etiam posset, ab illius uisitatione compescere. Cumque iam se conspiceret eius profectibus obuiare non posse, et conuersationis illius opinionem crescere, atque multos ad statum uite melioris, ipso quoque opinionis eius preconio indesinenter uocari [b 1Kb] , inuidie facibus magis magisque succensus, deterior fiebat: quia conuersationis illius appetebat habere laudem, sed habere laudabilem uitam nolebat.  Qui eiusdem inuidie tenebris cecatus, ad hoc usque perductus est, ut seruo omnipotentis Dei infectum ueneno panem quasi pro benedictione transmitteret. Quem uir Dei cum gratiarum actione suscepit, sed eum que pestis lateret in pane non latuit. Ad horam uero refectionis illius ex uicina silua coruus uenire consueuerat, et panem de manu eius accipere. Qui cum more solito uenisset, panem quem presbyter transmiserat, uir Dei ante coruum proiecit, eique precepit, dicens: In nomine Iesu Christi Domini nostri tolle hunc panem, et tali eum in loco proiice, ubi a nullo hominum possit inueniri. Tunc coruus aperto ore, expansis alis circa eumdem panem cepit discurrere, crocitare, ac si aperte diceret, et obedire se uelle, et tamen iussa implere non posse. Cui uir  Domini precipiebat iterum atque iterum, dicens: Leua, leua securus, atque ibi proiice ubi inueniri non possit. Quem diu demoratus, quandoque coruus momordit, leuauit, et recessit. Post trium uero horarum spatium abiecto pane rediit, et de manu hominis Dei annonam quam consueuerat accepit. uenerabilis autem Pater contra uitam suam inardescere sacerdotis animum uidens, illi magis quam sibi doluit. Sed predictus Florentius, quia magistri corpus necare non potuit, se ad exstinguendas discipulorum animas accendit: ita ut in horto celle, cui Benedictus inerat, ante eorum oculos nudas septem puellas mitteret, que coram eis sibi inuicem manus tenentes [c 1Kb] , et diutius ludentes, illorum mentes ad peruersitatem libidinis inflammarent. Quod uir sanctus de cella conspiciens,  lapsumque adhuc tenerioribus discipulis pertimescens, idque pro sua solius [d 1Kb] persecutione fieri pertractans, inuidie locum dedit, atque oratoria cuncta que construxerat, substitutis prepositis [e 1Kb] adiunctis fratribus ordinauit, et paucis secum monachis ablatis habitationem mutauit loci. Moxque ut uir Dei eius odia humiliter declinauit, hunc omnipotens Deus terribiliter percussit. Nam cum predictus presbyter stans in solario [f 8Kb] Benedictum discessisse  cognosceret et exsultaret, perdurante immobiliter tota domus fabrica, hoc ipsum in quo stabat solarium cecidit, et Benedicti hostem conterens exstinxit. Quod uiri Dei discipulus, Maurus nomine [a 1Kb] , statim uenerabili Patri Benedicto qui adhuc a loco eodem uix decem millibus aberat, estimauit esse nuntiandum, dicens: Reuertere, quia presbyter qui te persequebatur, exstinctus est. Quod uir Dei Benedictus audiens, sese in grauibus lamentationibus dedit, uel quia inimicus occubuit, uel quia de inimici morte discipulus exsultauit. Qua de re factum est, ut eidem quoque discipulo penitentiam indiceret, quod mandans talia, gaudere de inimici interitu presumpsisset.

 Petr. Mira sunt et multum stupenda que dicis. Nam in aqua ex petra producta, Moysen ; in ferro uero, quod ex profundo aque rediit, Eliseum ; in aque itinere, Petrum ; in corui obedientia, Eliam ; in luctu autem mortis inimici, Dauid uideo . Ut perpendo, uir iste spiritu iustorum omnium plenus fuit.

Gregor. uir Dei Benedictus, Petre, unius Dei spiritum habuit [b 1Kb] qui per concesse redemptionis gratiam electorum corda omnium impleuit, de quo Ioannes dicit: Erat lux uera que illuminat omnem hominem uenientem in hunc mundum . De  quo rursus scriptum est: De plenitudine eius nos omnes accepimus . Nam sancti Dei homines potuerunt a Domino uirtutes habere, non etiam aliis tradere. Ille autem signa uirtutis dedit subditis, qui se daturum signum Ione promisit inimicis : ut coram superbis mori dignaretur, coram humilibus resurgere: quatenus et illi uiderent quod contemnerent, et isti quod uenerantes amare debuissent. Ex quo mysterio actum est, ut dum superbi  aspiciunt despectum mortis, humiles contra mortem acciperent [a 1Kb] gloriam potestatis.

Petr. Queso te post hec, ad que loca uir sanctus migrauerit, uel si aliquas in eis uirtutes postmodum ostenderit, innotesce.

Gregor. Sanctus uir ad alia demigrans [b 1Kb] loca non hostem mutauit. Nam tanto post grauiora prelia pertulit, quantum contra se aperte pugnantem ipsum malitie magistrum inuenit. Castrum [c 1Kb] namque quod Cassinum dicitur, in excelsi montis latere situm est, qui uidelicet mons distenso sinu hoc idem castrum recepit, sed per tria millia in altum se subrigens, uelut ad era cacumen tendit: ubi uetustissimum  fanum fuit, in quo ex antiquorum more gentilium a stulto rusticorum populo Apollo colebatur. Circumquaque etiam in cultu demonum luci succreuerant, in quibus adhuc eodem tempore infidelium insana multitudo sacrificiis sacrilegis insudabat. Illuc itaque uir Dei perueniens, contriuit idolum, subuertit aram, succendit [d 16Kb] lucos, atque in ipso templo Apollinis [e 1Kb] oraculum beati Martini, ubi uero ara eiusdem Apollinis, fuit oraculum sancti Ioannis [f 9Kb] construxit, et commorantem circumquaque multitudinem predicatione continua ad fidem uocabat [g 1Kb] . Sed hec antiquus hostis tacite non ferens, non occulte uel per somnium, sed aperta uisione eiusdem Patris oculis sese ingerebat, et magnis clamoribus uim se perpeti conquerebatur, ita ut uoces illius etiam fratres audirent,  quamuis imaginem minime cernerent. Ut enim discipulis suis uenerabilis Pater dicebat, corporalibus eius oculis idem antiquus hostis teterrimus et succensus apparebat, qui in eum ore oculisque flammantibus seuire uidebatur. Iam uero que diceret audiebant omnes: prius enim hunc uocabat ex nomine. Cui cum uir Dei minime responderet, ad eius mox contumelias erumpebat. Nam cum clamaret, dicens: Benedicte, Benedicte, et eum sibi nullo modo respondere conspiceret, protinus adiungebat: Maledicte, non Benedicte, quid mecum habes? quid me persequeris? Sed iam nunc spectanda [h 1Kb] sunt contra Dei famulum antiqui hostis noua certamina, cui pugnam quidem uolens intulit, sed occasiones uictorie ministrauit inuitus.



[CAPUT IX.]



. '. .


, , [1 25Kb] , , . , . , [2 17Kb] , , . , , . , [3 9Kb]  , . , , . , , .



CAPUT IX. De ingenti saxo per uiri Dei orationem leuato.


Quadam die dum fratres habitacula eiusdem celle [a 1Kb] construerent, lapis in medio iacebat quem in edificium leuare decreuerant. Cumque eum duo uel tres mouere non possent, plures adiuncti sunt, sed ita immobilis mansit, ac si radicitus in terra teneretur: ut palam daretur intelligi, quod super eum ipse per se antiquus hostis sederet, quem tantorum uirorum manus mouere non possent. Difficultate igitur facta, ad uirum Dei missum est ut ueniret, et orando hostem repelleret ut lapidem leuare possent. Qui mox uenit, et orationem faciens benedictionem dedit, et tanta lapis celeritate leuatus est, ac si nullum prius pondus habuisset.



[CAPUT X.]



. '. [4 24Kb] , .


, , , , , , , ,  , . , . , , , , , , [5 66Kb] . , , . [6 44Kb] .



CAPUT X. De phantastico coquine incendio.


Tunc in conspectu uiri Dei placuit ut in eodem loco terram foderent. Quam dum fodiendo altius penetrarent, ereum illic idolum fratres inuenerunt. Quo ad horam casu in coquinam proiecto, exire ignis repente uisus est, atque in cunctorum monachorum  oculis quia omne eiusdem coquine edificium consumeretur ostendit. Cumque iaciendo aquam, et ignem quasi exstinguendo perstreperent, pulsatus eodem tumultu uir Dei aduenit. Qui eumdem ignem in oculis fratrum esse, in suis uero non esse considerans, caput protinus in orationem flexit, et eos quos phantastico reperit igne deludi, reuocauit fratres, ut oculos suos signarent monuit, ut et sanum [b 1Kb] illud coquine edificium assistere cernerent, et flammas quas antiquus hostis finxerat, non uiderent.



[CAPUT XI.]



. '. .


, , , [1 9Kb] , . », .« , [2 52Kb] , [3 8Kb] , , [4 9Kb] ,  . [5 18Kb] , , , , . , , , . , , , [6 9Kb] , . , ,  . , . , . , , , , , [7 17Kb] . , .



CAPUT XI. De puerulo monacho parietis ruina confracto, et eius oratione sanato.


Rursus dum fratres parietem, quia res ita exigebat, paulo altius edificarent, uir Dei in orationis studio intra celle sue claustra morabatur. Cui antiquus hostis insultans apparuit, et ei quod ad laborantes fratres pergeret indicauit. Quod uir Dei per nuntium celerrime fratribus indicauit, dicens: Fratres, caute uos agite, quia ad uos hac hora malignus spiritus uenit. Is qui mandatum detulit, uix uerba compleuerat, et malignus spiritus eumdem parietem qui edificabatur euertit, atque unum puerulum monachum cuiusdam curialis filium opprimens, ruina contriuit. Contristati omnes ac uehementer afflicti non damno  parietis, sed contritione fratris, uenerabili Patri Benedicto studuerunt celeriter cum graui luctu nuntiare. Tunc idem Pater Benedictus dilaceratum puerum ad se deferri iubet. Quem portare non nisi in sago [a 1Kb] potuerunt: quia collapsi saxa parietis, non solum eius membra, sed etiam ossa contriuerant. Precepitque uir Dei statim eum in cella sua in psiathio [b 1Kb] , quod uulgo matta uocatur [c 1Kb] , in quo orare consueuerat, proiici, missisque foras fratribus cellam clausit: qui orationi instantius quam solebat incubuit. Mira res, eadem hora hunc incolumem, atque ut prius ualentem ad eumdem iterum laborem misit, ut ipse quoque parietem cum fratribus perficeret, de cuius se interitu antiquus hostis Benedicto insultare credidisset.



[CAPUT XII.]



. '. .


, , , ,  . , , , , , , , [1 118Kb] » « , », « » [2 9Kb] , «  [3 23Kb] , [4 6Kb] [5 13Kb] , , [6 32Kb] , , , . , , . [7 1Kb]



CAPUT XII. De monachis qui extra cellam comederant.


Cepit uero inter ista uir Dei prophetie etiam spiritu pollere, uentura predicere, presentibus etiam absentia nuntiare [d 1Kb] . Mos etenim celle fuit, ut quoties ad responsum [e 1Kb] aliquod egrederentur fratres, cibum  potumque extra cellam minime sumerent. Cumque hoc de usu regule sollicite seruaretur, quadam die ad responsum fratres egressi sunt, et in eo tardiori compulsi sunt hora demorari. Qui manere iuxta religiosam feminam nouerant, cuius ingressi habitaculum sumpserunt cibum. Cumque iam tardius ad cellam rediissent, benedictionem Patris ex more petierunt. Quos ille protinus percontatus est, dicens: Ubi comedistis? Qui responderunt: Nusquam. Quibus ille ait: Quare ita mentimini? Nunquid illius talis femine habitaculum non intrastis? nunquid hos atque illos cibos non accepistis? nunquid tot calices non bibistis? Cumque eis uenerabilis Pater et hospitium mulieris, et genera ciborum, et numerum potionum diceret, recognoscentes cuncta que egerant,  ad eius pedes tremefacti ceciderunt, et se deliquisse confessi sunt. Ipse autem protinus culpam pepercit [a 1Kb] , perpendens quod in eius absentia ultra non facerent, quem presentem sibi esse in spiritu scirent.



[CAPUT XIII.]



. '. .


, , ,  , . , . , , , . , , , . , », , , « », , , «  , , , . , , , [8 12Kb] , .  » , , , , .« , , . , [1 22Kb] . , . [2 16Kb] , , » , , , . , , [3 14Kb] [4 12Kb] , , .

 . , , , , , .



CAPUT XIII. De fratre ualentiniani monachi, quem uir Dei in uia comedisse cognouit.


Frater quoque ualentiniani eius monachi, cuius superius memoriam feci, uir erat laicus, sed religiosus.  Qui ut serui Dei orationem perciperet, et germanum fratrem uideret, annis singulis de loco suo ad cellam eius ieiunus uenire consueuerat. Quadam igitur die dum iter ad monasterium faceret, sese illi alter uiator adiunxit, qui sumendos cibos in itinere portabat. Cumque iam hora tardior excreuisset, dixit: ueni frater, sumamus cibum, ne lassemur in uia. Cui ille respondit: Absit, frater, hoc non faciam, quia ad uenerabilem Patrem Benedictum ieiunus semper peruenire consueui. Quo responso percepto, ad horam conuiator tacuit. Sed cum post hoc aliquantulum itineris spatium egissent, rursus admonuit ut manducarent. Noluit consentire qui ieiunus peruenire decreuerat. Tacuit quidem qui ad manducandum inuitauerat, et cum eo ieiunus adhuc pergere  ad modicum consensit. Cumque iter longius agerent, et eos tardior hora fatigaret ambulantes, inuenerunt in itinere pratum et fontem, et queque poterant ad reficiendum corpus delectabilia uideri. Tunc conuiator ait: Ecce aqua, ecce pratum, ecce amenus locus, in quo possumus refici et parum quiescere, ut ualeamus iter nostrum postmodum incolumes explere. Cum igitur et uerba hec auribus, et loca oculis  blandirentur, tertia admonitione persuasus, consensit et comedit: uespertina uero hora peruenit ad cellam. Presentatus autem uenerabili Benedicto Patri, sibi orationem dari petiit: sed mox ei uir sanctus hoc quod in uia egerat improperauit, dicens: Quid est, frater, quod malignus hostis, qui tibi per conuiatorem tuum locutus est, semel tibi persuadere non potuit, secundo non potuit, at tertio suasit [a 1Kb] , et te ad hoc quod uoluit superauit? Tunc ille reatum infirme sue mentis agnoscens, eius pedibus prouolutus, tanto magis cepit culpam deflere et erubescere, quanto se cognouit etiam absentem in Benedicti Patris oculis deliquisse.

 Petr. Ego sancti uiri precordiis Elisei  spiritum uideo inesse, qui absenti discipulo presens exstitit.



[CAPUT XIu.]



. '. .


. , , , [5 16Kb] . , , , , . , .  . [6 9Kb] , . , , , , , , , . , , , , [7 9Kb] , . ,  , , », ,  , « , , , . . , , .



CAPUT XIu. De simulatione regis Totile deprehensa.


Gregorius. Oportet, Petre, ut interim sileas, quatenus adhuc maiora cognoscas. Gothorum namque temporibus, cum rex eorum Totila sanctum uirum prophetie habere spiritum audisset, ad eius monasterium pergens, paulo longius substitit, eique se uenturum esse nuntiauit. Cui dum protinus mandatum de monasterio fuisset ut ueniret, ipse, sicut perfide  mentis fuit, an uir Dei prophetie spiritum haberet explorare conatus est. Quidam uero eius spatharius [b 1Kb] Riggo dicebatur, cui calceamenta [c 1Kb] sua prebuit, eumque indui uestibus regalibus fecit, quem quasi in persona sua pergere ad Dei hominem precepit. In cuius obsequio tres qui sibi pre ceteris adherere consueuerant, comites misit, scilicet, uult, Ruderic, et Blidin, ut ante serui Dei oculos ipsum regem Totilam esse simulantes, eius lateribus obambularent; cui alia quoque obsequia atque spatharios prebuit [d 1Kb] , ut tam ex eisdem obsequiis quam ex purpureis uestibus rex esse putaretur. Cumque idem Riggo decoratus uestibus, obsequentum frequentia comitatus monasterium fuisset ingressus, uir Dei eminus sedebat. Quem uenientem conspiciens, cum  iam ab eo audiri potuisset, clamauit, dicens: Pone, fili, pone hoc quod portas: non est tuum. Qui Riggo protinus in terram cecidit, et quia tanto uiro illudere presumpsisset, expauit: omnesque qui cum eo ad  hominem Dei ueniebant, terre consternati sunt. Surgentes autem, ad eum propinquare minime presumpserunt, sed ad suum regem reuersi, nuntiauerunt trepidi in quanta uelocitate fuerant deprehensi.



[CAPUT Xu.]



. '. .


[1 10Kb] . , , , . ,  [2 32Kb] , , . [3 10Kb] , » , , , , , .« , , , , , , .  , , , , . . [* 16Kb] , , , » , .« » , [4 31Kb] , .« ,  , , , . , .



CAPUT Xu. De prophetia eidem regi Totile et Canusine ciuitatis antistiti facta.


Tunc per se idem Totila ad Dei hominem accessit: quem cum longe sedentem cerneret, non ausus accedere sese in terram dedit. Cui cum uir Dei bis terue diceret: Surge, sed ipse ante eum de terra erigi non auderet, Benedictus Christi Iesu famulus per semetipsum dignatus est accedere ad regem prostratum:  quem de terra leuauit, et de suis actibus increpauit, atque in paucis sermonibus cuncta que illi erant uentura prenuntiauit, dicens: Multa mala facis, multa mala fecisti, iam aliquando ab iniquitate compescere [a 1Kb] . Equidem Romam ingressurus es, mare transiturus, nouem annis regnabis, decimo morietis [b 1Kb] . Quibus auditis rex uehementer territus, oratione petita recessit, atque ex illo iam tempore minus crudelis fuit: et non multo post Romam adiit, ad Siciliam perrexit [c 1Kb] ; anno autem regni sui decimo, omnipotentis Dei iudicio regnum cum uita perdidit. Preterea Canusine [d 1Kb] antistes Ecclesie ad eumdem Dei famulum uenire consueuerat, quem uir Dei pro uite sue merito ualde diligebat. Is itaque dum cum illo de ingressu regis Totile et Romane  urbis perditione colloquium haberet, dixit: Per hunc regem ciuitas ista destruetur, ut iam amplius non inhabitetur. Cui uir Domini respondit: Roma a gentibus non exterminabitur, sed tempestatibus coruscis, et turbinibus, ac terre motu fatigata, in semetipsa marcescet. Cuius prophetie mysteria nobis iam facta sunt luce clariora, qui in hac urbe dissoluta menia, euersas domos, destructas ecclesias turbine cernimus, eiusque edificia longo senio lassata, quia ruinis crebrescentibus prosternantur, uidemus. Quamuis hoc Honoratus eius discipulus, cuius mihi relatione compertum est; nequaquam ex ore illius audisse se perhibet; sed quia hoc dixerit, dictum sibi a fratribus fuisse testatur.



[CAPUT XuI.]



. ' [1 12Kb] , .


, , . , , , ,  », , , [2 19Kb] , .« , , , , , , , , , , , .

 . , , , , , [3 23Kb] .

. » .«

. [4 14Kb] , , » « , .

. ,  , , [1 29Kb] » , , .« , » , « » , , , , .«

. , , » ,  , .« » .« , , ,

. , , , . , [2 9Kb]  , . , , , , , . , , [3 11Kb] [4 22Kb] . , , , , »  « » « , , , . , , , , , .

 , , , .



CAPUT XuI. De clerico a demonio ad tempus liberato.


Eodem quoque tempore quidam Aquinensis [a 1Kb] Ecclesie clericus demonio uexabatur, qui a uenerabili uiro Constantio [b 1Kb] eiusdem Ecclesie antistite per multa fuerat martyrum [c 1Kb] loca transmissus, ut sanari potuisset. Sed sancti Dei martyres noluerunt ei sanitatis donum tribuere, ut quanta esset in Benedicto gratia demonstrarent. Ductus itaque est ad omnipotentis Dei famulum Benedictum: qui Iesu Christo Domino preces fundens, antiquum hostem de obsesso homine protinus expulit. Cui sanato precepit, dicens: uade, et posthac carnem non comedas; et ad sacrum ordinem nunquam accedere presumas; quacunque autem die sacrum ordinem temerare presumpseris  [d 1Kb] statim iuri diaboli iterum mancipaberis. Discessit igitur clericus sanus, et sicut terrere solet animum pena recens, ea que uir Dei preceperat, interim custodiuit. Cum uero post annos multos omnes priores illius de hac luce migrassent, et minores suos sibimet superponi in sacris ordinibus cerneret, uerba uiri Dei quasi ex longo tempore oblitus postposuit, atque ad sacrum ordinem accessit: quem mox is qui reliquerat diabolus tenuit, eumque uexare quousque animam eius excuteret, non cessauit.

 Petr. Iste uir Dei Diuinitatis, ut uideo, etiam secreta penetrauit, quia perspexit hunc clericum idcirco diabolo traditum, ne ad sacrum ordinem auderet accedere.

Gregor. Quare Diuinitatis secreta non nosset, qui Diuinitatis precepta seruauit, cum scriptum sit: Qui adheret Domino, unus spiritus est [e 1Kb] ?

Petr. Si unus fit cum Domino spiritus qui Domino adheret, quid est quod iterum idem egregius predicator dicit: Quis nouit sensum Domini, aut quis consiliarius eius fuit ? ualde enim esse inconueniens uidetur eius sensum cum quo unus factus fuerit [f 1Kb] , ignorare.

Gregor. Sancti uiri in quantum cum Deo unum  sunt, sensum Domini non ignorant. Nam idem quoque apostolus dicit: Quis enim scit hominum que hominis sunt, nisi spiritus hominis qui est in ipso? Ita et que Dei sunt, nemo cognouit, nisi Spiritus Dei . Qui, ut se ostenderet nosse que Dei sunt, adiunxit: Nos autem non spiritum huius mundi accepimus, sed spiritum qui ex Deo est . Hinc iterum dicit: Quod oculus non uidit, nec auris audiuit, nec in cor hominis ascendit, que preparauit Deus diligentibus se; nobis autem reuelauit per Spiritum suum .

Petr. Si ergo eidem apostolo ea que Dei sunt, per Dei Spiritum fuerant reuelata, quomodo super hoc quod proposui [a 1Kb] , premisit dicens: O altitudo diuitiarum sapientie et scientie Dei! quam incomprehensibilia  sunt iudicia eius, et inuestigabiles uie eius ! Sed rursum mihi hec dicenti alia suboritur questio. Nam Dauid propheta Domino loquitur, dicens: In labiis meis pronuntiaui omnia iudicia oris tui . Et cum minus sit nosse quam etiam pronuntiare, quid est quod Paulus incomprehensibilia esse Dei iudicia asserit, Dauid autem hec se omnia non solum nosse, sed etiam in labiis pronuntiasse testatur?

Gregor. Ad utraque hec tibi superius sub breuitate respondi, dicens, quod sancti uiri inquantum cum Domino unum sunt, sensum Domini non ignorant. Omnes enim qui deuote Dominum sequuntur, etiam deuotione cum Deo sunt, et adhuc carnis corruptibilis grauati pondere, cum Deo non sunt. Occulta itaque  Dei iudicia inquantum coniuncti sunt, sciunt; inquantum disiuncti sunt, nesciunt. Quia enim secreta eius adhuc perfecte non penetrant, incomprehensibilia eius iudicia esse testantur: quia uero mente ei inherent, atque inherendo, uel sacris Scripture eloquiis uel occultis reuelationibus inquantum accipiunt agnoscunt, et nouerunt hec et pronuntiant. Iudicia itaque que Deus tacet nesciunt, que Deus loquitur sciunt. Unde et Dauid propheta cum dixisset: In labiis meis pronuntiaui omnia iudicia , protinus addidit, oris tui, ac si aperte dicat: Illa ego iudicia et nosse et pronuntiasse potui, que te dixisse cognoui. Nam ea que ipse non loqueris, nostris procul dubio cognitionibus abscondis. Concordat ergo prophetica apostolicaque sententia: quia et incomprehensibilia  sunt Dei iudicia, et tamen que de ore eius prolata fuerint, humanis labiis pronuntiantur: quoniam sciri ab hominibus et prolata per Deum possunt, et occulta non possunt [b 1Kb] .

 Petr. In obiectione mee questiuncule patuit causa rationis [a 1Kb] . Sed queso te, si qua sunt adhuc de huius uiri uirtutibus, subiunge.



[CAPUT XuII.]



. '. .


. , [1 10Kb] , , .  , , , , , , , , . , , [2 13Kb] , » , , [3 23Kb]  .« , , [4 16Kb] , , , , ohtigr , , . , , .



CAPUT XuII. De destructione monasterii [b 1Kb] uiri Dei ab ipso predicta.


Gregorius. uir quidam nobilis Theoprobus nomine, eiusdem Benedicti Patris fuerat admonitione conuersus, qui pro uite sue merito magnam apud eum familiaritatis fiduciam habebat. Hic cum quadam die eius cellam fuisset ingressus, hunc amarissime flentem reperit. Cumque diu subsisteret, eiusque non finiri lacrymas uideret, nec tamen ut uir Dei consueuerat  orando plangeret, sed merendo, quenam causa tanti luctus existeret, inquisiuit. Cui uir Dei illico respondit: Omne hoc monasterium quod construxi, et cuncta que fratribus preparaui, omnipotentis Dei iudicio gentibus tradita sunt. uix autem obtinere potui ut mihi ex hoc loco anime concederentur. Cuius uocem tunc Theoprobus audiuit, nos autem cernimus, qui destructum modo a Langobardorum gente [c 1Kb] eius monasterium scimus. Nocturno enim tempore et quiescentibus fratribus, nuper [d 2Kb] illic Langobardi [e 1Kb] ingressi sunt; qui diripientes omnia, ne unum quidem hominem illic tenere potuerunt: sed impleuit omnipotens Deus quod fideli famulo Benedicto promiserat, ut si res gentibus traderet,  animas custodiret. Qua in re Pauli  uicem uideo tenuisse Benedictum, cuius dum nauis rerum omnium iacturam pertulit, ipse in consolatione uitam omnium qui eum comitabantur, accepit.



[CAPUT XuIII.]



. '. , .


, , , , [1 18Kb] , [2 1Kb] , , », , , , , , .«  , , , , . , .



CAPUT XuIII. De flascone abscondito, et a uiro Dei per spiritum cognito.


Quodam quoque tempore Exhilaratus noster, quem ipse conuersum nosti, tranmissus a domino suo fuerat, ut Dei uiro in monasterium uino plena duo lignea uascula que uulgo [a 1Kb] flascones uocantur, deferret: qui unum detulit, alterum uero pergens in itinere abscondit. uir autem Domini, quem facta absentia latere non poterant, unum cum gratiarum actione suscepit, et discedentem puerum monuit, dicens: uide, fili, ne de illo flascone quem abscondisti bibas, sed inclina illum caute, et inuenies quid intus habet. Qui confusus ualde a Dei homine exiuit. Et reuersus uolens adhuc probare quod [b 1Kb] audierat,  cum flasconem inclinasset, de eo protinus serpens egressus est. Tunc predictus Exhilaratus puer, per hoc quod in uino reperit, expauit malum quod fecit.



[CAPUT XIX.]



. '. , .


, [3 12Kb] . , . ,  , , . , , , . , , », « , [4 10Kb] , . » , , « , , , .



CAPUT XIX. De mappularum receptione ab eodem cognita.


Non longe autem a monasterio uicus erat in quo non minima [c 1Kb] multitudo hominum ad fidem Dei ab idolorum cultu Benedicti fuerat exhortatione conuersa. Ibi quoque quedam sanctimoniales femine inerant, et crebro illuc pro exhortandis animabus fratres suos mittere Benedictus Dei famulus curabat.  Quadam uero die misit ex more; sed is qui missus fuerat monachus, post admonitionem factam, a sanctimonialibus feminis rogatus mappulas accepit [d 1Kb] . sibique eas abscondit in sinu. Qui mox ut reuersus est, eum uir Dei uehementissima amaritudine cepit increpare, dicens: Quomodo ingressa est iniquitas in sinum tuum? At ille obstupuit, et quid egisset oblitus, unde corripiebatur ignorabat. Cui ait: Nunquid ego illic presens non eram quando ab ancillis Dei mappulas accepisti, tibique eas in sinum misisti? Qui mox eius uestigiis prouolutus, stulte se egisse penituit, et eas quas in sinu absconderat, mappulas proiecit.



[CAPUT XX.]



. '. .


 , , , . , , [Sic pro ], , » , « , [1 12Kb] , , » , .« .  [2 9Kb] : , , , , , [3 22Kb] . [4 13Kb] , , , .



CAPUT XX. De cogitatione monachi superba a Dei uiro cognita.


Quadam quoque die dum uenerabilis Pater uespertina  iam hora corporis alimenta perciperet, eius monachus cuiusdam defensoris [a 1Kb] filius fuerat, qui ei ante mensam lucernam tenebat. Cumque uir Dei ederet, ipse autem cum lucerne ministerio astaret, cepit per superbie spiritum [b 1Kb] in mente sua tacitus uoluere, et per cogitationem dicere: Quis est hic cui ego manducanti assisto, lucernam teneo, seruitium impendo? Quis sum ego, ut isti seruiam? Ad quem uir Dei statim conuersus, uehementer cepit eum increpare, dicens: Signa cor tuum, frater, quid est quod loqueris? signa cor tuum. uocatisque statim fratribus, precepit ei lucernam de manibus tolli, ipsum uero iussit a ministerio recedere, et sibi hora eadem quietum sedere. Qui requisitus a fratribus quid habuerit in corde, per ordinem narrauit  quanto superbie spiritu intumuerat, et que contra uirum Dei uerba per cogitationem tacitus dicebat. Tunc liquido omnibus patuit quod uenerabilem Benedictum latere nil posset, in cuius auribus tacite etiam cogitationis uerba sonuissent [c 1Kb] .



[CAPUT XXI.]



. '. .


,  . , , » , .« [5 13Kb] , , . , , , , [6 9Kb] .

 . , , ,

. , , » [1 6Kb] ,« , , . , , » , ,  , .« , , , , , , , .

. , , , .



CAPUT XXI. De ducentis farine modiis famis tempore ante uiri Dei cellam inuentis.


Alio quoque tempore in eadem Campanie regione fames incubuerat [d 1Kb] , magnaque omnes alimentorum indigentia coangustabat. Iamque in Benedicti monasterio triticum deerat: panes uero pene omnes consumpti  fuerant, ut non plus quam quinque ad refectionis horam fratribus inueniri potuissent. Cumque eos uenerabilis Pater contristatos cerneret, eorum pusillanimitatem studuit modesta increpatione corrigere, et rursum promissione [e 1Kb] subleuare, dicens: Quare de panis inopia uester animus contristatur? Hodie quidem minus est, sed die crastina abundanter habebitis. Sequenti autem die ducenti farine modii [f 1Kb] ante fores celle [g 1Kb] in saccis inuenti sunt, quos omnipotens Deus quibus deferentibus transmisisset, nunc usque manet incognitum. Quod cum fratres cernerent, Domino gratias referentes, didicerunt iam de abundantia nec in egestate dubitare.

 Petr. Dic, queso te: nunquid non credendum est huic Dei famulo semper prophetie spiritum adesse potuisse? an per interualla temporum eius mentem prophetie spiritus implebat?

Gregor. Prophetie spiritus, Petre, prophetarum mentes non semper irradiat: quia sicut de sancto Spiritu scriptum est: Ubi uult spirat [a 1Kb] ; ita sciendum est, quia et quando uult aspirat. Hinc est enim quod Nathan  a rege requisitus si construere templum posset, prius consensit [b 1Kb] et postmodum prohibuit. Hinc est quod Eliseus cum flentem mulierem cerneret, causamque nescisset, ad prohibentem hanc puerum dicit: Dimitte eam, quia anima eius in amaritudine est, et Dominus celauit a me, et non indicauit mihi . Quod  omnipotens Deus ex magne pietatis dispensatione disponit: quia dum prophetie spiritum aliquando dat, et aliquando subtrahit, prophetantium mente et eleuat in celsitudine, et custodit in humilitate; ut et accipientes spiritum inueniant quid de Deo sint, et rursum prophetie spiritum non habentes cognoscant quid sint de semetipsis.

Petr. Ita hoc esse, ut asseris, magna ratio clamat. Sed, queso, de uenerabili Patre Benedicto quidquid adhuc animo occurrit, exsequere.



[CAPUT XXII.]



. '. , eegr .


. , , , [* 4Kb] , . , , , [2 4Kb] , , , . » , , [3 8Kb] ,  , , .« , [4 1Kb]  , , . , , , . [1 10Kb] , . , ohtigr  . , , . , , » , , .« [2 15Kb] , », , « , » , , ,« » , , , .« , , , , , .

 . , , .

. , , . , , agr , [3 8Kb] ,  , , , , , ,

. [4 9Kb] , .



CAPUT XXII. De fabrica monasterii Tarracinensis per uisionem ab eo disposita.


Gregorius. Alio quoque tempore a quodam fideli uiro fuerat rogatus ut in eius predio iuxta Tarracinensem [c 1Kb] urbem missis discipulis suis construere monasterium debuisset. Qui roganti consentiens, deputatis fratribus Patrem constituit, et quis ei secundus esset [d 1Kb] ordinauit. Quibus euntibus spopondit [e 1Kb] dicens: Ite, et die illo ego uenio, et ostendo uobis in quo loco oratorium, in quo refectorium fratrum, in quo susceptionem hospitum, uel queque sunt necessaria, edificare debeatis. Qui benedictione percepta illico perrexerunt, et constitutum diem magnopere prestolantes, parauerunt omnia que his qui cum  tanto Patre uenire potuissent, uidebantur esse necessaria. Nocte uero eadem qua promissus illucescebat dies, eidem seruo Dei quem illic Patrem constituerat, atque eius preposito uir Domini in somnis apparuit, et loca singula ubi quid edificare debuissent [f 1Kb]  subtiliter designauit. Cumque utrique a somno surgerent, sibi inuicem quod uiderant, retulerunt. Non tamen uisioni illi omnimodo fidem dantes, uirum Dei sicut se uenire promiserat, exspectabant. Cumque uir Dei constituto die minime uenisset, ad eum cum merore reuersi sunt, dicentes: Exspectauimus, Pater, ut uenires sicut promiseras, et nobis ostenderes ubi quid edificare deberemus, et non uenisti. Quibus ipse ait: Quare, fratres, quare ista dicitis? Nunquid sicut promisi, non ueni? Cui cum ipsi dicerent: Quando uenisti? respondit: Nunquid utrisque uobis dormientibus non apparui, et loca singula designaui? Ite, et sicut per uisionem audistis [a 1Kb] , omne habitaculum monasterii ita construite. Qui hec audientes, uehementer admirati, ad predictum predium sunt  reuersi, et cuncta habitacula sicut ex reuelatione [b 1Kb] didicerant construxerunt.

 Petr. Doceri uelim quo fieri ordine potuit ut longe iret, responsum dormientibus diceret, quod ipsi per uisionem audirent et recognoscerent.

Gregor. Quid est quod perscrutans rei geste ordinem ambigis, Petre? Liquet profecto, quia mobiliolioris [c 1Kb] nature est spiritus quam corpus. Et certe Scriptura teste nouimus quod propheta ex-Iudea subleuatus , repente est cum prandio in Chaldea depositus, quo uidelicet prandio prophetam refecit, seque repente in Iudea iterum inuenit. Si igitur tam longe Habacuc potuit sub momento corporaliter ire et prandium deferre, quid mirum si Benedictus Pater obtinuit quatenus iret per spiritum, et fratrum quiescentium spiritibus necessaria narraret, ut sicut ille ad cibum corporis corporaliter  perrexit, ita iste ad institutionem spiritalis uite spiritaliter pergeret?

Petr. Manus tue locutionis tersit a me, fateor, dubietatem mentis; sed uelim nosse in communi locutione qualis iste uir fuerit.



[CAPUT XXIII.]



. '. .


. , , , . , . , , , . ,  , . , [1 25Kb] , , . [2 9Kb] , , ,  . , , » , , .« , , , . , . , » , ,« ,  ,  , , . , , , , , , [1 11Kb] , [2 6Kb] , , , , . , , [3 8Kb] , », , .« , , , . , , , .

 . [redundat ] [4 38Kb] .

. , , , » « , , . , , , , [* 1Kb] .  .

.



CAPUT XXIII. De sanctimonialibus que post mortem per eius oblationem communioni Ecclesie sunt reddite.


Gregorius. uix ipsa, Petre, communis eius locutio a uirtutis erat pondere uacua: quia cuius cor sese in alta suspenderat, nequaquam uerba de ore illius incassum cadebant. Si quid uero unquam non iam decernendo, sed minando diceret, tantas uires sermo illius habebat, ac si hoc non dubie atque suspense, sed iam per sententiam protulisset. Nam non longe ab eius monasterio due quedam sanctimoniales femine nobiliori genere exorte, in loco proprio conuersabantur; quibus quidam religiosus uir ad exterioris uite usum prebebat obsequium. Sed sicut nonnullis solet nobilitas generis parere ignobilitatem  mentis, ut minus se in hoc mundo despiciant, qui plus se ceteris aliquid fuisse meminerunt; necdum predicte sanctimoniales femine perfecte linguam suam sub habitus sui freno restrinxerant, et eumdem religiosum uirum qui ad exteriora necessaria eis obsequium prebebat, incautis sepe sermonibus ad iracundiam prouocabant. Qui dum diu ista toleraret, perrexit ad Dei hominem, quantasque pateretur uerborum contumelias, enarrauit. uir autem Dei hec de illis audiens, eis protinus mandauit, dicens: Corrigite linguam uestram; quia si not emendaueritis, excommunico [a 1Kb] uos. Quam uidelicet excommunicationis sententiam non proferendo intulit, sed minando [b 1Kb] . Ille autem a pristinis moribus nichil mutate, intra paucos dies defuncte sunt, atque  in ecclesia sepulte [c 1Kb] . Cumque in eadem ecclesia missarum solemnia celebrarentur, atque ex more diaconus clamaret: Si quis non communicat, de locum, nutrix earum que pro eis oblationem Domino offerre consueuerat, eas de sepulcris suis progredi et exire de ecclesia uidebat. Quod dum sepius cerneret, quia ad uocem diaconi clamantis exibant foras, atque intra ecclesiam permanere non poterant, ad memoriam reduxit que uir Dei illis adhuc uiuentibus mandauit. Eas quippe se communione priuare dixerat, nisi mores suos et uerba corrigerent. Tunc seruo Dei cum graui merore indicatum est, qui manu sua protinus oblationem dedit, dicens: Ite et hanc oblationem [d 1Kb] pro eis offerri Domino facite, et ulterius excommunicate non erunt  Que dum oblatio pro eis fuisset immolata, et a diacono  iuxta morem clamatum est, ut non communicantes ab ecclesia exirent, ille exire ab ecclesia ulterius uise non sunt. Qua ex re indubitanter patuit quia dum inter eos qui communione priuati sunt, minime recederent, communionem a Domino per seruum Domini recepissent

 Petr. Mirum ualde, quamuis uenerabilem et sanctissimum uirum, adhuc tamen in hac carne corruptibili degentem, potuisse animas soluere in illo iam inuisibili iudicio constitutas.

Gregor. Numquidnam, Petre, in hac adhuc carne non erat, qui audiebat: Quodcunque ligaueris super terram, erit ligatum et in celis: et que solueris super terram, soluta erunt et in celis ? Cuius nunc uicem in ligando et soluendo [a 1Kb] obtinent qui locum sancti regiminis fide et moribus tenent [b 1Kb] . Sed ut tanta ualeat homo de terra, celi et terre Conditor in terram uenit e celo, atque ut iudicare caro etiam de spiritibus possit, hoc ei largiri dignatus est, factus pro hominibus Deus caro: quia inde surrexit ultra se infirmitas nostra, unde sub se infirmata  est firmitas Dei.

Petr. Cum uirtute signorum concorditer loquitur ratio uerborum.



[CAPUT XXIu.]



. '. , .


. , , , [5 1Kb] , , . , ,  . , . , [6 20Kb]  , , . , , », .« , [1 28Kb] , , . , , [2 26Kb] , .

 . , .



CAPUT XXIu. De puero monacho quem sepultum terra proiecit.

Gregorius. Quadam quoque die dum quidam eius puerulus monachus parentes suos ultra quam deberet diligens, atque ad eorum habitaculum tendens, sine benedictione de monasterio exiisset, eodem die mox ut ad eos peruenit, defunctus est. Cumque esset sepultus, die altero proiectum foras corpus eius inuentum est, quod rursus tradere sepulture curauerunt. Sed sequenti die iterum proiectum exterius  atque inhumatum sicut prius inuenerunt. Tunc concite ad Benedicti Patris uestigia currentes, cum magno fletu petierunt ut ei suam gratiam largiri dignaretur. Quibus uir Dei manu sua protinus communionem  dominici corporis dedit [a 2Kb] dicens: Ite, atque hoc dominicum corpus super pectus eius cum magna reuerentia ponite, et sic sepulture eum tradite. Quod dum factum fuisset, susceptum corpus eius terra tenuit, nec ultra proiecit. Perpendis, Petre, apud Iesum Christum Dominum cuius meriti iste uir fuerit, ut eius corpus etiam terra proiecerit, qui Benedicti gratiam non haberet.

 Petr. Perpendo plane, et uehementer stupeo.



[CAPUT XXu.]



. '. , .


. , , [3 23Kb] . , . , , . [4 9Kb]  , . , [5 59Kb] , . [6 1Kb] », , .« [7 22Kb] , , , , . , . , , , , .



CAPUT XXu. De monacho qui de monasterio discedens, draconem in itinere inuenit.


Gregorius. Quidam autem eius monachus mobilitati mentem dederat [b 1Kb] , et permanere in monasterio nolebat. Cumque eum uir Dei assidue corriperet, et frequenter admoneret, ipse uero nullo modo consentiret in congregatione persistere, atque importunis precibus ut relaxaretur immineret, quadam die idem uenerabilis Pater, nimietatis eius tedio affectus, iratus iussit ut discederet. Qui mox ut monasterium exiit, contra se assistere aperto ore draconem in itinere inuenit. Cumque eum idem draco qui apparuerat  deuorare uellet, cepit ipse tremens et palpitans magnis uocibus clamare, dicens: Currite [c 1Kb] , currite, quia draco iste me deuorare uult. Currentes autem fratres draconem minime uiderunt, sed trementem atque palpitantem monachum ad monasterium reduxerunt. Qui statim promisit nunquam se esse a monasterio recessurum, atque ex hora eadem in sua promissione permansit: quippe qui sancti uiri orationibus contra se assistere draconem uiderat, quem prius non uidendo sequebatur.



[CAPUT XXuI.]



. '. .


, [1 9Kb] , , , . . , , .



CAPUT XXuI. De puero a morbo elephantino curato.


Sed neque hoc silendum puto, quod illustri uiro Antonio [a 1Kb] narrante cognoui, qui aiebat patris sui puerum morbo elephantino fuisse correptum [b 1Kb] , ita ut iam pilis cadentibus cutis intumesceret, atque increscentem saniem [c 1Kb] occultare non posset. Qui ad uirum Dei ab eodem patre eius missus est et saluti pristine sub omni celeritate restitutus.



[CAPUT XXuII.]



. ' .


 [2 14Kb] . , , [3 9Kb] , , , , . », , , , [4 8Kb] .«  . , , .  , , . , , », , [5 12Kb] , .

[6 11Kb] , , . , . , , [7 12Kb] ,  . [8 22Kb] , . , . .



CAPUT XXuII. De solidis per miraculum debitori redditis.


Neque illud taceam quod eius discipulus Peregrinus  nomine narrare consueuerat: quia die quadam fidelis uir quidam necessitate debiti compulsus, unum sibi fore remedium credidit, si ad Dei uirum pergeret, et que eum urgeret debiti necessitas, indicaret. uenit itaque ad monasterium, omnipotentis Dei famulum reperit, et quia a creditore suo pro duodecim solidis grauiter affligeretur, intimauit. Cui uenerabilis Pater nequaquam se habere duodecim solidos respondit, sed tamen eius inopiam blanda locutione consolatus, ait: uade, et post biduum reuertere, quia deest hodie quod tibi debeam dare. In ipso autem biduo more suo in oratione fuit occupatus. Cumque die tertio is qui necessitate debiti affligebatur, rediret, super arcam monasterii, que erat frumento plena, subito tredecim solidi sunt inuenti.  Quos uir Dei deferri iussit, et afflicto petitori tribui, dicens, ut duodecim redderet, et unum in expensis propriis haberet.

Sed ad ea nunc redeam, que eius discipulis in libri huius exordio predictis referentibus agnoui. Quidam uir grauissima aduersarii sui emulatione laborabat, cuius ad hoc usque odium prorupit, ut ei nescienti in potu uenenum daret [d 1Kb] . Quod quamuis uitam auferre non ualuit, cutis tamen colorem mutauit, ita ut diffusa in corpore eius uarietas lepre morem imitari uideretur. Sed ad Dei hominem deductus salutem pristinam citius recepit: nam mox ut eum  contigit, omnem cutis illius uarietatem fugauit.



[CAPUT XXuIII.]



. '.  , , .


, [1 9Kb] , , . , , , , ,  , , . , , . , . , » , .« , , , , . . [2 5Kb]  , , . , . , , . , .



CAPUT XXuIII. De ampulla uitrea in saxis proiecta et non fracta.


Eo quoque tempore quo alimentorum inopia Campaniam grauiter affligebat, uir Dei diuersis indigentibus monasterii sui cuncta tribuerat, ut pene nichil in cellario nisi parum quid olei in uitreo uase remaneret. Tunc quidam subdiaconus Agapitus nomine aduenit, magnopere postulans ut sibi aliquantulum olei dari debuisset. uir autem Domini, qui cuncta decreuerat in terra tribuere, ut in celo omnia reseruaret, hoc ipsum parum quod remanserat olei, iussit petenti dari. Monachus uero qui cellarium tenebat audiuit quidem iubentis uerba, sed implere distulit. Cumque post paululum si id quod iusserat datum  esset inquireret, respondit monachus se minime dedisse; quia si illud ei tribueret, omnino nichil fratribus remaneret. Tunc iratus, aliis precepit ut hoc ipsum uas uitreum in quo parum olei remansisse uidebatur, per fenestram proiicerent, ne in cella aliquid per inobedientiam remaneret. Factumque est. Sub fenestra autem eadem ingens precipitium patebat saxorum molibus asperum. Proiectum itaque uas uitreum uenit in saxis [a 1Kb] , sed sic mansit incolume ac si proiectum minime fuisset: ita ut neque frangi, neque oleum effundi potuisset. Quod uir Domini precepit leuari, atque, ut erat integrum, petenti tribuit. Tunc collectis fratribus, inobedientem monachum de infidelitate sua et superbia coram omnibus increpauit.



[CAPUT XXIX.]



. '. .


, . , , . , [3 17Kb] , .  , , . . », « , , ,  , , , . , .



CAPUT XXIX. De dolio uacuo, oleo repleto.

Qua increpatione completa, sese cum eisdem fratribus in orationem dedit. In eo autem loco ubi cum fratribus orabat, uacuum erat ab oleo dolium [b 1Kb] et coopertum. Cumque sanctus uir in oratione persisteret, cepit operimentum eiusdem dolii oleo excrescente subleuari. Quo commoto atque subleuato, oleum quod excreuerat, ora dolii transiens, pauimentum  loci in quo incubuerat [c 1Kb] inundabat. Quod Benedictus Dei famulus ut aspexit, protinus orationem compleuit, atque in pauimentum oleum defluere cessauit. Tunc diffidentem inobedientemque fratrem latius admonuit, ut fidem habere disceret et humilitatem. Idem uero frater salubriter correptus erubuit: quia uenerabilis Pater uirtutem omnipotentis Dei, quam admonitione intimauerat, miraculis ostendebat; nec erat iam ut quisquam de eius promissionibus dubitare posset, qui in uno eodemque momento  pro uitreo uase pene uacuo plenum oleo dolium reddidisset.



[CAPUT XXX.]



. '. , [1 13Kb] .


, [2 18Kb] , , [3 12Kb] . , » « ,  » , .« , , , . [4 6Kb] , , , . , , , , .

. , ,

. ,  , , . » , , , .« , [5 15Kb] , , , . , , . , , . , , , .  , . , , .



CAPUT XXX. De monacho a demone liberato.


Quadam die dum ad beati Ioannis oratorium, quod in ipsa mantis celsitudine situm est, pergeret, ei antiquus hostis in mulomedici specie [a 1Kb] obuiam factus est, cornu et tripedicam [b 1Kb] ferens. Quem cum requisisset, dicens: Quo uadis [c 1Kb] ? ille respondit: Ecce ad fratres uado potionem eis dare. Itaque perrexit uenerabilis  Pater Benedictus ad orationem; qua completa concitus rediit. Malignus uero spiritus unum seniorem monachum inuenit aquam haurientem, in quem statim ingressus est, eumque in terram proiecit, et uehementissime uexauit. Quem cum uir Dei ab oratione rediens tam crudeliter uexari conspiceret, ei solummodo alapam dedit, et malignum ab eo spiritum protinus excussit, ita ut ad eum redire ulterius non auderet.

Petr. uelim nosse, si hec tanta miracula uirtute semper orationis impetrabat, an aliquando etiam solo uoluntatis exhibebat nutu.

Gregor. Qui deuota mente Deo adherent, cum rerum necessitas exposcit, exhibere signa modo utroque  solent, ut mira queque aliquando ex prece faciant, aliquando ex potestate. Cum enim Ioannes dicat: Quotquot autem receperunt eum, dedit eis potestatem filios Dei fieri . Qui filii Dei [d 1Kb] ex potestate sunt, quid mirum si signa facere ex potestate ualeant? Quia enim utroque modo miracula exhibeant, testatur Petrus , qui Thabitham mortuam orando suscitauit, Ananiam uero et Sapphiram  mentientes morti increpando tradidit. Neque enim orasse in eorum exstinctione legitur, sed solummodo culpam quam perpetrauerant increpasse. Constat ergo quod aliquando hec ex potestate, aliquando uero exhibent ex postulatione, dum et istis uitam increpando abstulit, et illi reddidit  orando. Nam duo quoque fidelis famuli Dei Benedicti facta nunc replico, in quibus aperte clareat, aliud hunc accepta diuinitus ex potestate, aliud ex oratione potuisse.



[CAPUT XXXI.]



. '. , .


, [1 16Kb] , . , , [2 42Kb] , , , , , . , , ,  , [3 15Kb] . , , . [4 22Kb] , . , , , . [F. ]  , . , , » , .« , , , [5 13Kb] , . , », , , , .« , , , ,  . [6 9Kb] , , [* 51Kb] . ,  , . , , . . , , , . , , , , , . , , , , , . , .



CAPUT XXXI. De rustico ligato et solo aspectu uiri Dei soluto.


Gothorum quidam Zalla [a 1Kb] nomine perfidie fuit Ariane, qui Totile regis eorum temporibus, contra catholice Ecclesie religiosos uiros ardore immanissime crudelitatis exarsit; ita ut quisquis ei clericus monachusue ante faciem uenisset, ab eius manibus uiuus nullo modo exiret. Quadam uero die auaritie sue estu succensus, in rapinam rerum inhians, dum quemdam rusticum tormentis crudelibus affligeret, eumque per supplicia diuersa laniaret, uictus penis rusticus, sese res suas Benedicto Dei famulo commendasse professus est, ut dum hoc a torquente creditur, suspensa interim crudelitate ad uitam hore  raperentur [b 1Kb] . Tunc idem Zalla cessauit rusticum tormentis affligere, sed eius brachia loris fortibus astringens, ante equum suum cepit impellere, ut quis esset Benedictus qui eius res susceperat demonstraret. Quem ligatis brachiis rusticus antecedens, duxit ad sancti uiri monasterium, eumque ante ingressum celle solum sedentem reperit et legentem. Eidem autem subsequenti et seuienti Zalle rusticus dixit: Ecce iste est de quo dixeram tibi Benedictus Pater. Quem dum feruido spiritu cum peruerse mentis insania fuisset intuitus, eo terrore quo consueuerat, acturum se existimans, magnis cepit uocibus clamare, dicens: Surge, surge, et res istius rustici redde quas accepisti. Ad cuius uocem uir Dei protinus oculos leuauit a lectione, eumque intuitus, mox etiam  rusticum qui ligatus tenebatur, attendit: ad cuius brachia dum oculos deflexisset [c 1Kb] , miro modo tanta se celeritate ceperunt illigata brachiis lora deuoluere [d 1Kb] , ut dissolui tam concite nulla hominum festinatione potuissent. Cumque is qui ligatus uenerat, cepisset subito adstare solutus, ad tante potestatis uim tremefactus Zalla ad terram corruit, et ceruicem crudelitatis rigide ad eius uestigia inclinans, se orationibus illius commendauit. uir autem sanctus a lectione minime surrexit, sed uocatis fratribus, eum introrsus tolli, ut benedictionem [e 1Kb] acciperet, precepit. Quem ad se reductum, ut a tante crudelitatis insania quiescere deberet, admonuit. Qui fractus recedens, nil ulterius petere a rustico presumpsit, quem uir Domini non tangendo, sed respiciendo soluerat.  Ecce est, Petre, quod dixi: quia hi qui omnipotenti Deo familiarius seruiunt, aliquando mira facere etiam ex potestate possunt. Qui enim ferocitatem Gothi terribilis sedens repressit, lora uero nodosque ligature que innocentis brachia astrinxerant, oculis dissoluit, ipsa miraculi celeritate indicat, quia  ex potestate acceperat habere quod fecit. Rursum quoque quale quantumque miraculum orando uoluit obtinere, subiungam.



[CAPUT XXXII.]



. '. .


[1 13Kb] . , , , . , . , , [2 14Kb] . ,  [3 17Kb] . , , » , .« [4 9Kb] , », , « » , , , .« , , », , , , . , , [5 17Kb] , «  , » , .« , » « , » [6 12Kb] , .« , , , » , , ,  .« , , [1 22Kb] , [2 12Kb] . , , , , .

 . . , . , , .



CAPUT XXXII. De mortuo suscitato.


Quodam die cum fratribus ad agri opera fuerat egressus. Quidam uero rusticus defuncti filii corpus in ulnis ferens, orbitatis luctu estuans, ad monasterium uenit, Benedictum patrem quesiuit. Cui cum dictum esset quia idem Pater cum fratribus in agro moraretur, protinus ante monasterii ianuam corpus exstincti filii proiecit, et dolore turbatus, ad inueniendum uenerabilem Patrem sese in cursum concitus dedit. Eadem uero hora uir Dei ab agri opere iam cum fratribus reuertebatur. Quem mox ut orbatus rusticus aspexit, clamare cepit: Redde filium meum, redde filium meum. uir autem Dei in hac uoce substitit, dicens: Nunquid ego filium tuum tibi  abstuli? Cui ille respondit: Mortuus est, ueni, resuscita eum. Quod ut mox Dei famulus audiuit, ualde contristatus est, dicens: Recedite, fratres [a 1Kb] , recedite; hec nostra non sunt, sed sanctorum apostolorum. Quid nobis onera uultis imponere, que non possumus portare? At ille, quem nimius cogebat dolor, in sua petitione perstitit, iurans quod non recederet, nisi eius filium resuscitaret. Quem mox Dei famulus inquisiuit, dicens: Ubi est? Cui ille respondit: Ecce corpus eius ad ianuam monasterii iacet. Ubi cum uir Dei cum fratribus peruenisset, flexit genua, et super corpusculum infantis incubuit, seseque erigens, ad celum palmas tetendit dicens: Domine, non aspicias peccata mea, sed fidem huius hominis, qui resuscitari filium suum rogat, et redde  in hoc corpusculo animam quam abstulisti. uix in oratione uerba compleuerat, et regrediente anima ita corpusculum pueri omne contremuit, ut sub oculis omnium qui aderant, apparuerit concussione mirifica tremendo palpitasse. Cuius mox manum tenuit, et eum patri uiuentem atque incolumem dedit. Liquet, Petre, quia hoc miraculum in potestate non habuit, quod prostratus petiit, ut exhibere potuisset.  Petr. Sic cuncta esse, ut asseris, constat patenter: quia uerba que proposueras, rebus probas. Sed queso te, ut indices si sancti uiri omnia que uolunt possunt, et cuncta impetrant que desiderant obtinere.



[CAPUT XXXIII.]



. '. .

. , , , [3 10Kb] . , . , , [4 10Kb]  . , . [5 15Kb] , . , , , , [6 32Kb] , . , , . , » , ,  , , .« » , .« , . , , , , . , , , . ,  , ,  [1 6Kb] . , , igugr , , . , , , » , . « , » , . , [2 32Kb] , .«  , , . , igugr . . , . , , [3 13Kb] . , . , , . » .« , .

. , .



CAPUT XXXIII. De miraculo Scholastice sororis eius.


Gregorius. Quisnam erit, Petre, in hac uita Paulo sublimior, qui de carnis sue stimulo ter Dominum rogauit , et tamen quod uoluit, obtinere non ualuit? Ex qua re necesse est ut tibi de uenerabili Patre Benedicto narrem, quia fuit quiddam quod uoluit, sed non ualuit implere. Soror namque eius. Scholastica nomine, omnipotenti Domino ab ipso infantie tempore dedicata, ad eum semel per annum  uenire consueuerat. Ad quam uir Dei non longe extra ianuam in possessione monasterii [a 1Kb] descendebat. Quadam uero die uenit ex more, atque ad eam cum discipulis uenerabilis eius descendit frater: qui totum diem in Dei laudibus sacrisque colloquiis ducentes, incumbentibus iam noctis tenebris simul acceperunt cibos. Cumque adhuc ad mensam sederent, et inter sacra colloquia tardior se hora protraheret, eadem sanctimonialis femina soror eius eum rogauit, dicens: Queso te ne ista nocte me deseras, ut usque mane de celestis uite gaudiis loquamur. Cui ille respondit: Quid est quod loqueris, soror? Manere extra cellam nullatenus possum. Tanta uero erat celi serenitas, ut nulla in ere nubes appareret. Sanctimonialis autem femina, cum uerba fratris negantis  audisset, insertas digitis manus super mensam posuit, et caput in manibus omnipotentem Dominum rogatura declinauit. Cumque de mensa leuaret caput, tanta coruscationis et tonitrui uirtus, tantaque inundatio puluie erupit, ut neque uenerabilis Benedictus, neque fratres qui cum eo aderant, extra loci limen quo consederant, pedem mouere potuissent. Sanctimonialis quippe femina caput in manibus declinans, lacrymarum fluuios in mensam fuderat, per quas serenitatem eris ad pluuiam traxit. Nec paulo tardius post orationem inundatio illa secuta est, sed tanta fuit conuenientia orationis et inundationis, ut de mensa caput iam cum tonitruo leuaret: quatenus unum idemque esset momentum, et leuare caput, et pluuiam deponere. Tunc uir Dei inter coruscos et tonitruos  atque ingentis pluuie inundationem uidens se ad monasterium non posse remeare, cepit conqueri  contristatus, dicens: Parcat tibi omnipotens Deus, soror; quid est quod fecisti? Cui illa respondit: Ecce te rogaui, et audiri me noluisti; rogaui Dominum meum, et audiuit me. Modo ergo si potes, egredere, et me dimissa ad monasterium recede. Ipse autem exire extra tectum non ualens, qui remanere sponte noluit, in loco mansit inuitus. Sicque factum est ut totam noctem peruigilem [a 1Kb] ducerent, atque per sacra spiritalis uite colloquia sese uicaria relatione satiarent. Qua de re dixi eum uoluisse aliquid, sed minime potuisse: quia si uenerabilis uiri mentem aspicimus, dubium non est quod eamdem serenitatem uoluerit in qua descenderat permanere; sed contra hoc quod uoluit, in uirtute omnipotentis Dei ex femine pectore miraculum inuenit. Nec mirum quod  plus illo femina, que diu fratrem uidere cupiebat, in eodem tempore ualuit: quia enim iuxta Ioannis uocem, Deus caritas est , iusto ualde iudicio illa plus potuit, que amplius amauit.

Petr. Fateor, multum placet quod dicis.



[CAPUT XXXIu.]



. ', , , .

 . . , , , [4 9Kb] . , , . , , [5 16Kb] , .  , [6 18Kb] , .



CAPUT XXXIu. De anima sororis eius uisa qualiter e corpore sit egressa.


 Gregorius. Cumque die altero eadem uenerabilis femina ad cellam propriam recessisset, uir Dei ad monasterium rediit. Cum ecce post triduum [b 1Kb] in cella consistens, eleuatis in era oculis uidit eiusdem sororis sue animam de eius corpore egressam, in columba specie celi secreta penetrare. Qui tante eius glorie congaudens, omnipotenti Deo in hymnis et laudibus gratias reddidit, eiusque obitum fratribus denuntiauit. Quos etiam protinus misit, ut eius corpus ad monasterium deferrent, atque in sepulcro quod sibi ipse parauerat, ponerent. Quo facto contigit ut quorum mens una semper in Deo fuerat, eorum quoque corpora nec sepultura separaret.



[CAPUT XXXu.]



. ' .

 , , . [1 9Kb] . , , . , . , . , [2 18Kb] [3 18Kb] ,  . , . , ohgugr, , [4 5Kb] , , , . , , . , . , , ,  . , . , . , . , . , . [5 8Kb] , . . , [6 18Kb] , .

 . , [7 20Kb] , , ,  , , .

. , , . , [1 53Kb] . , , [2 9Kb] , , , . , . , [3 12Kb] .  , , , . , , [4 10Kb] , . . , [5 16Kb] , .

 . . , , .



CAPUT XXXu. De mundo ante oculos eius collecto, et de anima Germani Capuane ciuitatis episcopi.


Alio quoque tempore Seruandus [c 1Kb] diaconus atque abbas eius monasterii quod in Campanie partibus a  Liberio quondam patricio fuerat constructum [a 1Kb] , ad eum uisitationis gratia ex more conuenerat. Eius quippe monasterium frequentabat; ut quia idem quoque uir doctrina gratie celestis influebat, dulcia sibi inuicem uite uerba transfunderent, et suauem cibum celestis patrie, quia adhuc perfecte gaudendo non poterant, saltem suspirando gustarent. Cumque hora iam quietis exigeret [b 1Kb] , in cuius turris superioribus se uenerabilis Benedictus, in eius quoque inferioribus se Seruandus diaconus collocauit: quo uidelicet in loco inferiora superioribus peruius continuabat ascensus. Ante eamdem uero turrim largius erat habitaculum in quo utriusque discipuli quiescebant. Cumque uir Dei Benedictus, quiescentibus adhuc fratribus, instans uigiliis, nocturne orationis  tempora preuenisset, ad fenestram stans, et omnipotentem Deum deprecans, subito intempesta noctis hora respiciens, uidit fusam lucem desuper cunctas noctis tenebras effugasse, tantoque splendore clarescere, ut diem uinceret lux illa que inter tenebras radiasset. Mira autem res ualde in hac speculatione secuta est [c 1Kb] : quia, sicut post ipse narrauit, omnis etiam mundus uelut sub uno solis radio collectus, ante oculos eius adductus est. Qui uenerabilis Pater, dum intentam oculorum aciem in hoc splendore corusce lucis infigeret, uidit Germani Capuani episcopi animam in sphera [d 1Kb] ignea ab angelis in celum ferri. Tunc tanti sibi testem uolens adhibere miraculi, Seruandum diaconum iterato bis terque eius nomine, cum clamoris magnitudine uocauit. Cumque  ille fuisset insolito tanti uiri clamore turbatus, ascendit, respexit, partemque iam lucis exiguum uidit. Cui tantum hoc obstupescenti miraculum, uir Dei per ordinem que fuerant gesta narrauit, statimque in Cassinum castrum religioso uiro Theoprobo mandauit ut ad Capuanam urbem sub eadem nocte transmitteret, et quid de Germano episcopo ageretur agnosceret et indicaret. Factumque est, et reuerentissimum uirum Germanum episcopum is qui missus fuerat iam defunctum reperit, et requirens subtiliter agnouit eodem momento fuisse illius obitum quo uir Domini eius cognouit ascensum [e 1Kb] .

Petr. Mira res ualde, et uehementer stupenda.  Sed hoc quod dictum est, quia ante oculos ipsius quasi sub uno solis radio collectus omnis mundus adductus est, sicut nunquam expertus sum, ita nec  coniicere scio quonam ordine fieri potest, ut mundus omnis ab homine uno uideatur.

Gregor. Fixum tene, Petre, quod loquor: quia anime uidenti Creatorem angusta est omnis creatura. Quamlibet etenim parum de luce Creatoris aspexerit, breue ei fit omne quod creatum est: quia ipsa luce uisionis intime, mentis laxatur sinus, tantumque expanditur in Deo, ut superior existat mundo: fit uero ipsa uidentis anima etiam super semetipsam. Cumque in Dei lumine rapitur super se, in interioribus ampliatur; et dum se sub se [a 1Kb] conspicit exaltata, comprehendit quam breue sit quod comprehendere humiliata non poterat. uir ergo Dei, qui intuens [b 1Kb] globum igneum, angelos quoque ad celum redeuntes  uidebat, hec procul dubio cernere nonnisi in Dei lumine poterat. Quid itaque mirum si mundum ante se collectum uidit, qui subleuatus in mentis lumine extra mundum fuit? Quod autem collectus mundus ante eius oculos dicitur, non celum et terra contracta est, sed uidentis animus est dilatatus, qui in Deo raptus uidere sine difficultate potuit omne quod infra Deum est. In illa ergo luce que exterioribus oculis fulsit, lux interior in mente fuit, que uidentis animum cum ad superiora [c 1Kb] rapuit, ei quam angusta essent omnia inferiora monstrauit.

 Petr. uideor mihi utiliter non intellexisse que dixeras, quando ex tarditate mea tantum creuit expositio tua. Sed quia hec liquido meis sensibus infudisti, queso ut ad narrationis ordinem redeas.



[CAPUT XXXuI.]



. '. .

. , , , , [6 1Kb] , , , .  , . .



CAPUT XXXuI. Quod regulam monachorum scripserit.

Gregorius. Libet, Petre, adhuc de hoc uenerabili Patre multa narrare: sed quedam eius studiose pretereo, quia ad aliorum gesta euoluenda festino. Hoc autem nolo te lateat, quod uir Dei inter tot miracula, quibus in mundo claruit, doctrine quoque uerbo non mediocriter fulsit. Nam scripsit monachorum regulam, discretione precipuam, sermone luculentam [d 1Kb] . Cuius si quis uelit subtilius mores uitamque cognoscere,  potest in eadem institutione regule omnes magisterii illius actus inuenire: quia sanctus uir nullo modo potuit aliter docere quam uixit.



[CAPUT XXXuII.]



. '. , .


[1 11Kb] , , . , , . , , , . , , ,  [2 18Kb] . , , , , , [3 22Kb] . , , , . , eegr, , . ,  , » , « , » , .« . , . , , . , , , , .



CAPUT XXXuII. De prophetia sui exitus fratribus denuntiata.


Eodem uero anno quo de hac uita erat exiturus, quibusdam discipulis secum conuersantibus, quibusdam longe manentibus, sanctissimi sui obitus denuntiauit diem: presentibus indicens ut audita per silentium [a 1Kb] tegerent; absentibus indicans quod uel quale eis signum fieret quando eius anima de corpore exiret. Ante sextum uero sui exitus diem aperiri sibi sepulturam [b 1Kb] iubet. Qui mox correptus febribus, acri cepit ardore [c 1Kb] fatigari. Cumque per dies singulos languor ingrauesceret, sexta die portari se in oratorium a discipulis fecit, ibique exitum suum dominici corporis et sanguinis perceptione muniuit, atque inter discipulorum manus imbecillia membra sustentans,  erectis in celum manibus stetit, et ultimum spiritum inter uerba orationis efflauit. Qua scilicet die duobus de eo fratribus, uni in cella commoranti, alteri autem longius posito, reuelatio unius atque indissimilis uisionis apparuit. uiderunt namque quia strata palliis atque innumeris corusca lampadibus uia [d 1Kb] recto orientis tramite ab eius cella in celum usque tendebatur. Cui uenerando habitu uir desuper clarus assistens, cuius esset uia quam cernerent, inquisiuit. Illi autem se nescire professi sunt. Quibus ipse ait: Hec est uia qua dilectus Domino celum Benedictus ascendit. Tunc itaque sancti uiri obitum sicut presentes discipuli uiderunt, ita absentes ex signo quod eis predictum fuerat, agnouerunt. Sepultus uero est in oratorio beati Ioannis Baptiste, quod destructa  ara Apollinis ipse construxit. Qui et in eo specu [e 1Kb] in quo prius Sublacus habitauit, nunc usque si petentium fides exigat, miraculis coruscat.



[CAPUT XXXuIII.]



. '. .

. ,  , [4 13Kb] . , . [5 9Kb] , , , , .  .

. , , , , , . , , .

. , , , , , . , . [1 23Kb] , , ,  , . , , , . , » , .« [2 72Kb] , , . , , .  » , « , , , , .

. .

. , , .



CAPUT XXXuIII. De insana muliere in eius specu sanata.

Nuper namque est res gesta quam narro; quia quedam mulier mente capta, dum sensum funditus perdidisset,  per montes et ualles, siluas et campos die noctuque uagabatur; ibique tantummodo quiescebat, ubi hanc quiescere lassitudo cegisset. Quadam uero die dum uaga nimium erraret, ad beati uiri Benedicti specum deuenit, ibique nesciens ingressa mansit. Mane autem facto ita sanato sensu egressa est, ac si eam nunquam insania capitis ulla tenuisset; que  omni uite sue tempore in eadem quam acceperat salute permansit.

Petr. Quidnam esse dicimus, quod plerumque in ipsis quoque patrociniis martyrum [a 16Kb] sic esse sentimus, ut non tanta per corpora sua, quanta beneficia per reliquias ostendant, atque illic maiora signa faciunt, ubi minime per semetipsos iacent?

Gregor. Ubi in suis corporibus sancti martyres iacent, dubium, Petre, non est quod multa ualeant signa demonstrare, sicut et faciunt, et pura mente querentibus innumera miracula ostendunt. Sed quia ab infirmia potest mentibus dubitari, utrumne ad exaudiendum ibi presentes sint, ubi constat quia in suis corporibus non sint; ibi necesse est eos maiora signa ostendere, ubi de eorum presentia potest mens  infirma dubitare. Quorum uero mens in Deo fixa est, tanto magis habet fidei meritum, quanto illic eos nouit et non iacere corpore, et tamen non deesse ab exauditione. Unde ipsa quoque ueritas, ut fidem discipulis [b 1Kb] augeret, dixit: Si non abiero, Paracletus non ueniet ad uos . Cum enim constet quia Paracletus Spiritus a Patre [c 1Kb] semper procedat et Filio, cur se Filius recessurum dicit, ut ille ueniat, qui a Filio nunquam recedit? Sed quia discipuli in carne Dominum cernentes, corporeis hunc oculis semper uidere sitiebant, recte eis dicitur: Nisi ego abiero, Paracletus non ueniet; ac si aperte diceretur: Si corpus non subtraho, quis sit amor [d 1Kb] Spiritus non ostendo; et nisi me desieritis corporaliter cernere, nunquam me discetis spiritaliter amare.

 Petr. Placet quod dicis.

Gregor. Aliquantum iam a locutione cessandum est, ut si ad aliorum miracula enarranda tendimus, loquendi uires interim per silentium reparemus.





PRAEFATIO IN REGULAM S. BENEDICTI.

 Quanto apud omnes in pretio S. Benedicti Regula fuerit hactenus, nulli non exploratum esse existimo. Hec sui uel solo auctoris nomine omni commendatione maior, non solum in conciliis Regula sancta dicta est, ab eodemque quo sacri canones Spiritu condita, et in omnibus monachorum promulgata cenobiis, uerum etiam ab ipsis seculi principibus singulari studio perlecta, profitentibus se ex tam prudentibus sancti Patris prescriptionibus ad populos sue fidei concreditos ualde accommodata media percipere. Quapropter nullum mihi dubium est quin a piis religiosisque lectoribus cum ea qua par est animi reuerentia ac religione suscipiatur, perlegatur, ac memorie commendetur.

At uero quam hic exhibeo eiusdem Regule expositionem  quo uultu, quoue animo accepturi sint, res in ancipiti est: maxime cum id genus argumenti toties hactenus tractatum sit, ut qui illud iterum retractare cogitauerit, is iam actum agere prorsus censeatur. uerum qui me ab hac scribendi ratione deterrere debuerat magnus commentatorum numerus, is ad hoc opus suscipiendum me potius induxit. Nam etsi et ex antiquis et ex recentioribus non pauci, tam auctoritate quam uite merito grauissimi scriptores , id magna cum laude exsecuti sint, unum tamen ad perfectam et absolutam Regule notitiam desiderandum uidebatur. Cum enim ueterum  Regule commentatorum exemplaria aut perrara sint, aut in obscuris bibliothecarum forulis, pene incognita, cum blattis et tineis rixentur; ex recentioribus uero nonnulli adeo alienam a mente S. Benedicti doctrinam tradiderint, ut nichil minus quam eius Regulam explicuisse uideantur, illos e tenebris eruere, hos uero aliquo modo reuincere, uiris aliquot pietate doctrinaque conspicuis opere pretium uisum est. Quapropter cum eiusmodi commentarium pro modulo meo paucis abhinc annis proprios in usus adornassem, iidem mihi auctores fuerunt ut id publici iuris facerem: ut tam ex auctoritate ueterum, quorum hic testimonia de uerbo traduntur, quam ex praxi, que legum optima est interpres, appareat quam longe a uero ac genuino sancti Benedicti sensu  aberrauerint, qui laxiores docent et approbant opiniones; simulque perspici possit quid de his sentiendum sit quorum seueriores sententie, minusque Regule discretione precipue conformes, proferuntur.

Nonnullos fortasse moueat frequens ac numerosa ueterum auctorum propriis uerbis expressio, que festinantibus ad ulteriora lectoribus, aut auctorum lectione imbutis fastidium non raro generare solet. uerum cum Regulam S. Benedicti auctoritate et praxi ueterum hic fulcire et exponere fuerit animus,  fieri uix potuit quin auctoritates et testimonia eorum magno numero non congererem; que scribendi ratio etsi animum minus recreet, longe tamen efficacior ad persuadendum uidetur, quod unum hic pre oculis habui; neque enim delectandi lectoris, sed edificandi gratia hec a me scripta sunt; atque utinam id in aliquibus saltem experiri liceat! Si cui uero commentationes nostre quidpiam durius, austeriusue, seu restrictius uidebuntur exhibere, nemo mihi iure succenseat, qui non meam doctrinam refero, sed sanctorum exempla ueterumque testimonia simpliciter expono; non eo quidem animo ut eas traducam et configam obseruationes que tantillum ab exacta et litterali Regule intelligentia pro tempore et loco, cogente necessitate, recesserunt. Nam  etsi non ad unguem, ut dicitur, eam totam custodiunt, etsi qua pro sui claustri ritu uel mutant uel pretermittant, a regulari tamen omnino professione non discedunt, donec tamen sobrie et iuste et pie pro suorum moribus uiuere non desistunt . Sed e re nostra non erit fortassis alienum, si de his qui suam in Regulam S. Benedicti impenderunt operam breui disseramus.

Hos inter primus occurrit S. Benedictus abbas Anianensis, omnibus ordinis monastici alumnis singulari ueneratione colendus, ab antiquis Benedictus secundus merito appellatus; et certe post sanctum legislatorem nulli secundus. Is, testante Ardone eius discipulo, omne desiderium suum in obseruationem Regule conuerterat, suumque hoc permaxime erat studium,  ut nichil intellectui eius excederet . . . . . et ut ostenderet contentiosis nulla friuola cassaque a B. Benedicto edita fore, sed suam ex aliorum fultam esse Regulam, unum collectis regularum sententiis composuit librum, cui nomen Concordia Regularum dedit, ita ut B. Benedicti precederet sententia, ei uero rationabiliter conuenientes iungerentur deinceps.

Eo opere non parum profecit Smaragdus, abbas S. Michelis in agro uirdunensi, in condendo suo super Regulam sanctam commentario, quem non solum ex uariis antiquarum regularum sententiis, sed ex diuersis insuper SS. Patrum dictis, suppresso auctorum nomine, contexuit, opus tanto scriptore dignum, quamuis in assignando uero et genuino illius parente non omnes consentiant. Nonnulli enim  Rabano Moguntinensi archiepiscopo illud ascribunt; sed quam perperam, probat noster Mabillonius in ueterum Analectorum tomo II, cuius ad probationes hanc etiam addere licet, quod sub Smaragdi ueri auctoris nomine citetur a Gratiano. Eumdem librum Smaragdo Ardoni, Benedicti Anianensis discipulo, tribuit Menardus; et quidem consentiunt nomen, etas, tempusque auctoris, atque usus Concordie Regularum; at refragatur abbatialis dignitas, quam commentarii scriptori tribuunt codices mss., nec assecutus est Smaragdus Anianensis. Alii denique Smaragdum  abbatem Luneburgensem huius commentarii agnoscunt auctorem, qui etiam exstat in Parisiensi S. Germani bibliotheca sub nomine S. Dunstani scriptus; sed illi tardius uixerunt, decimo scilicet seculo, quam ut eis possit tribui fetus quem longo ante tempore emissum fuisse constat.

Smaragdum excipere debet Hildemarus, Francigena monachus, qui Ludouici Pii imperatoris temporibus florebat. Is ab Angelberto Mediolanensi archiepiscopo accersitus in Italiam, et ad Rampertum Brixiensem episcopum missus, uite seuerioris normam in monasterio SS. Faustini et Iouite restituit. Ibi optimum omnium  commentarium in Regulam S. Benedicti composuit, quem Paulo Diacono iam ante annos sexcentos ascripserunt Leo  Marsicanus et Petrus Diaconus, astipulantibus Bernardo Cassinensi, et Petro Boherio. At Paulo Diacono recentiorem esse exinde manifestum est, quod citetur in eo celebratum Aquisgrani sub Ludouico Pio concilium, cum tamen Paulus seculo uIII uiuere desierit. Eumdem Ruthardo Hirsaugiensi monacho, Rabani et Strabi auditori ascribit Trithemius; Ruthardo monasterii Eremi B. Marie in Heluetiis Menardus. At neque Germanus, neque Heluetus fuit auctor, qui monasterii sui in Francia non semel facit mentionem. Eumdem etiam in Augiensi monasterio reperit Mabillonius noster cum hac inscriptione: Incipit Expositio Basilii abbatis super Regulam S. Benedicti abbatis primitus. At genuinum Hildemari fetum esse probant Gallicani codices mss. plurimi,  maxime uetustissimus ex bibliotheca S. Benigni Diuionensis, ab annis circiter octingentis exaratus, cui hec prefigitur inscriptio: Incipit Traditio super Regulam S. Benedicti, quam magister Hildemarus monachus tradidit et docuit discipulis suis. Cui fauet epistola ipsius Hildemari, que capite 38 integra refertur. Adde quod in caput 14, agens de sanctorum festiuitatibus, in exemplum adducit festa SS. Ambrosii, Protasii et Geruasii, Naboris, Nazarii et Celsi, sanctorum diecesis Mediolanensis, cui preerat Angilbertus, qui Hildemarum ex Francia aduocauerat. Denique in Romanis monasterii sancti Pauli Consuetudinibus, ante annos sexcentos descriptis, sub nomine Hildemari hic commentarius laudatur, ut nulli dubium superesse debeat quin uulgata Pauli  diaconi nomine commentatio Hildemaro genuino auctori sit uindicanda.

Non multo post, sub finem nimirum seculi noni, Hugboldus Elnonensis monachus, Remensibus scholis a Fulcone archiepiscopo prefectus, ex diuersis SS. Patrum sententiis in unum collectis, expositionem in Regulam S. Benedicti composuit, que ms. asseruatur in percelebri S. Amandi apud Belgas monasterio.

Subsequentibus duobus seculis X et XI, uix ullum Regule Benedictine interpretem reperire est. Nam qui recensentur S. Dunstanus et S. Athelwoldus, non tam Regulam exposuisse quam recognouisse et emendasse, aut in Anglicum, idioma transtulisse dicendi  sunt. Exeunte tamen seculo XI, beatus Theuzo, Ioannis Gualberti discipulus, et abbas S. Pauli de Razzolo, scripsit in eamdem Regulam commentarium, qui ms. habetur in locupletissima magni ducis Etrurie bibliotheca.

Paulo fecundius exstitit seculum XII, in quo quatuor tam pietate quam doctrina insignes Regule nostre expositores sese nobis obiiciunt: Rupertus abbas Tuitiensis cenobii iuxta Coloniam Agrippinam, uir in diuinis Scripturis a Spiritu sancto per uisum eruditus; Petrus Diaconus monachus Cassinensis et bibliothecarius; S. Hildegardis, prima Montis-Sancti Ruperti Bingensis in diecesi Moguntinensi abbatissa, Bernardo abbati Clareuallensi bene nota, cuius scripta ab Eugenio Papa III coram eodem S. Bernardo,  episcopis et cardinalibus lecta, in conuentu Treuirensi confirmata sunt; ac tandem magister Stephanus Parisiensis. Et quidem duo priores, Rupertus scilicet et Petrus, quatuor hac de re libros scripserunt, S. Hildegardis unicum et breuem, Stephanus Parisiensis item unicum, quem Roffredo Insulano, SS. Marcellini et Petri presbytero cardinali, Cassinensis cenobii abbati, eiusque fratribus, inscripsit: quod opus manu exaratum asseruatur in Ursiniensi Germanie monasterio prope Augustam uindelicorum.

His subiicere possemus Edmundum Stoutton Glasconie monachum, et Guillelmum Peraldum ordinis Predicatorum et episcopum Lugdunensem, qui expositiones in Regulam S. Benedicti scripsisse traduntur in Posseuini apparatu sacro. Sed Guillelmi lucubratio  aliud nichil est quam optimus tractatus de professione monachorum, tres in partes diuisus, qui Parisiis anno 1512, cum tractatu Ioannis Nider De reformatione religiosorum, prodiit in lucem. Exstat ms. in bibliotheca S. Germani a Pratis sub nomine Guillelmi Pictauiensis: in Gemmeticensi et Lyrensi absque auctoris nomine.

uenio ad scriptores Cassinenses Bernardum, Nicolaum et Richardum de S. Angelo, quibus annumerare possumus Petrum Boherium, episcopum Urbeuetanum, ut pote qui aliquando Cassini et Sublaci uersatus sit.

Bernardus natione Gallus, in Scripturis sanctis studiosus et eruditus, regularis discipline zelosus amator,  ingenio subtilis, consilio promptus, sententia solidus, eloquio apertus et compositus, ut ait Trithemius, monachus primum et abbas monasterii S. Honorati Lerinensis, in Gallia; deinde iussu Urbani Pape Iu in locum cuiusdam Theodini monachi Cassinensis, Acerrarum episcopi electi, de mandato Manfredi Tarentini principis abbas quinquagesimus nonus monasterii Cassinensis creatus anno 1263, quemadmodum scribit Arnoldus Wion, ac postea S. R. E. cardinalis, ad preces et petitionem Thome decani et fratrum Cassinensium, scripsit egregium super Regulam S. Benedicti commentarium, quem tanti fecere posteri, ut illum pene ad uerbum transcripserit in suo primo commentario Petrus Boherius, eumque Ioannes de Précis, abbas S. Germani Parisiensis, Gallico idiomate  donauerit, cuius uersione etiam aliquoties usi fuimus.

Nicolaus de Fractura, Arnoldo Wion dictus Nicolaus de S. Germano, I. u. doctor monachus primum Cassinensis, deinde abbas monasterii S. uincentii iuxta uulturnum, anno Domini 1299 scripsit expositionem satis perspicuam et doctam secundum iura canonica et ciuilia super Regulam S. P. N. Benedicti, ut testatur idem Arnoldus. Codex quo usi sumus ita desinit: Explicit Expositio Regule S. Benedicti secundum Nicolaum abbatem S. uincentii, decretorum doctorem, quam exposuit in monasterio Cassinensi, sub anno Domini 1299, sub abbate Gallardo, qui eo tempore monasterio Cassinensi presidebat.

Hic liber est scriptus, exponens sit benedictus,
 Ut rosa flos florum, sic est liber iste librorum.
Tres Richardos de S. Angelo Regule nostre commentatores reperio. Unum Cassinensem abbatem, teste Placido Cassinensi monacho in Supplemento uirorum illustrium sui monasterii, qui anno 1240 a Gregorio IX creatus est cardinalis. Alterum monachum Cassinensem et postea tempore Celestini pape u abbatem S. Iustine de Padua, cuius opus laudat aliquando Paulus Augustinus a Ianua. Tertium monachum item Cassinensem et prepositum uallislucis, ac Capellanum Landulfi S. Angeli diaconi cardinalis, cui etiam librum suum dedicauit. Duorum priorum lucubrationes mihi percurrere non licuit, sed tantum tertii, in cuius commentario intacta aliquot capita tanquam omnibus nota, aut a peritioribus  exponenda, uti se ipse explicat, reperi, scilicet ab octauo ad decimum nonum.

Petrus Boherius, decretorum doctor, primum abbas monasterii S. Aniani in diecesi S. Pontii Thomeriarum, et postea episcopus Urbeuetanus, post medium seculum XIu duplicem in Regulam S. Benedicti edidit expositionem: unam ad petitionem fratrum suorum, quam presidentibus in capitulo prouinciali abbatibus obtulit corrigendam et emendandam. De ea ita scribit Trithemius: Petrus Boherius scripsit super Regulam S. P. Benedicti opus certe laboriosum et commendabile, in quo ipsam Regulam iuri et canonibus pene in singulis uerbis concordare ostendit. Sed cum in ista SS. Patrum scita aliquo modo neglexisset, alteram iam factus episcopus ex  uariis SS. Pachomii, Basilii, Hieronymi, Cassiani, et ex uitis Patrum sententiis composuit, quam in sacra S. Benedicti spelunca corpore collocatus, ministrato candele lumine, cum tremore subscribendam incepit. Hunc secundum commentarium Carolo Francie regi nuncupauit, in cuius preliminari ad eumdem Carolum epistola hec leguntur: Oro igitur, heros noster et inclyte princeps, eamdem monachorum excipe Regulam, per me tue maiestatis oratorem humillimum, in specu ubi ipse Benedictus eam edidisse, et in qua diu mansisse penitentie gratia legitur, sanctorum Patrum dictis saluificis nouiter commentatam. Ipsamque enim dextera sacra tua, cum tu ea minime egeas, porrige, precor, abbati uenerabili S. Dionysii,  suoque sacro conuentui, meis in Christo Patribus, ueraque caritate et professione parili fratribus preamandis. Eamdem etiam Sublacensibus monachis Petrum transmisisse docent uersus initio libri ipsius appositi.

Cassinenses proxime sequuntur plures ex Germania doctissimi grauissimique scriptores, qui suas in exponenda S. Benedicti Regula curas adhibuerunt. In his Ioannes Castellensis in palatinatu superiori monachus prope Ambergam, de quo Trithemius: Ioannes monachus Castellensis in diecesi Eistetensi, uir in diuinis Scriptuis ualde studiosus et secularis litterature non ignarus, ingenio subtilis et disertus eloquio, edidit uenerande lectionis non parua uolumina, de quibus ista feruntur: In Regulam S. Benedicti libri  duo, etc. Idque iuxta Wionem anno 1390. Eius expositio ms. asseruatur in monasterio S. Petri Salzburgensis, ad cuius calcem habetur glossa in Regulam eodem auctore, que forsitan pro secundo illius libro habenda est. Ioannes Keck Tegernsensis in Baioaria monachus, uir imprimis doctus, qui etiam interfuit concilio Basileensi, ubi coram summo pontifice orationem habuit, eruditum etiam composuit in Regulam S. Benedicti commentarium, quem Gaspari de Grandesen abbati nuncupauit, exstatque ms. in bibliotheca Tegernsensi. Symbolam quoque contulit Ioannes Ulitpacher, Mellicensis in Austria monachus, cuius lucubratio ms. asseruatur in Weingartensi bibliotheca, cum hac inscriptione: Commentarius in Regulam S. Benedicti, auctore Ioanne  Ulitpacher Mellicensi monacho, post reformationem monasterii sui, hoc est post annum 1420, quo reformatum est Mellicense monasterium. Exstat etiam in bibliotheca Tegernsensi commentarius alterius Ioannis, Mellicensis item monachi, Schlippacher dicti, cuius titulus ita effertur: Manuale uiaticum super Regulam S. P. N. Benedicti, editum per uenerabilem Patrem et magistrum Ioannem Schlippacher in cenobio Mellicensi monachum professum. Hoc fac et uiues. Eo usus est Chrysostomus abbas Altahe Superioris in expositione quam, ut ipse ait, ex diuersis qui super eamdem scripserunt Regulam uiris egregiis, uidelicet Bernhardo abbate Cassinensi, Stephano Parisiensi, Hildemaro abbate, domino reuerendissimo Ioanne cardinali dicto de Turrecremata, nec non magistro  Ioanne Keck Tegernsensi, Ioanne Castellensi, et Ioanne Schlippacher Mellicensi, dicte Regule professoribus collegit. Ea habetur etiam in monasterio Scheyrensi anno 1491, scripta in die S. Marci euangeliste. Ioannes Trithemius abbas Spanheimensis, uir pietatis et doctrine non uulgaris, suum commentarium ediderat paulo post annum 1484, quo primum creatus est abbas. Hoc opus reconditiorem uiri eruditionem multigenamque SS. Patrum lectionem exhibet; sed quod satis doleri non potest, decurtatum, septem duntaxat continens capita cum prologo, in quibus uix aliquid ad accendendum fouendumque religiose discipline studium ac feruorem aptius aut fortius desideres.

 His adiicere possemus auctores Hispanos non paucos, qui eo quoque stylum admouerunt. Nam preter Ioannem cardinalem de Turrecremata dictum, si Manriquo credimus, in capitulo generali congregationis reformate ordinis Cisterciensis anni 1557, iniunctum est Ludouico de Estrada, insigni uerbi Dei concionatori, ut commentarios in S. Benedicti Regulam ederet, quibus abbates in capitulis priuatis ad illam exponendam uti possent; quos cum in generalibus comitiis anni 1560 Hispana lingua representasset, iussus est in Latinam uertere, dignos qui legerentur uniuersum per orbem, ut loquitur Manriquus. Ex eadem congregatione Ludouicus Bernardus de Quiros, reformator generalis XXI, scripsit quoque Reipublice monastice, siue Commentariorum  in Regulam S. Benedicti libros duodecim; quos tamen non exstare asserit Nicolaus Brauus, eiusdem congregationis abbas monasterii Oliue, in notis litteralibus, quas pro genuina Regule intelligentia et conscientie obligatione typis mandauit Oliue anno 1648, una cum Lacinia aduersus Ioannis Caramuelis placita.

Ex congregatione uero uallisoletana duos habemus superiores generales, quorum unus Latine, alter Hispanice scripsit in Regulam S. Benedicti. Primus Antonius Perezius, qui postea fuit Urgellensis episcopus ac postmodum archiepiscopus Tarraconensis; secundus Alphonsus de San-uitorez, uir non exigui meriti.

Denique, ut paucis absoluam, commemorare nichil  iuuat Theobaldum Artaldum, Petrum Crespetium Celestinos, et Matthiam Lambertum Alnensis monasterii priorem, qui tres Regule Gallicas expositiones ediderunt; nec non et Ioannem Berthelium, Ioannem Cresbreckum, Columbanum Urancem, pluresque alios, quorum catalogum texuit Benedictus Heftenus in Disquisitionibus monasticis. Ioannem uero Caramuelem quod attinet, tametsi aliquoties eius uerba protulimus, tantum abest ut nobis commendatur, quin potius omni obliuione dignus uideatur. Alia est ratio Gerardi Belge monachi, cuius pium deuotumque commentariolum cum notis edidit Gabriel Bucelinus in monasterio S. Galli. Neque etiam sua laude priuandum existimo Iulianum Warnerium strictioris obseruantie Cisterciensis ord. generalem, cuius  preter Gallicum librum De antiqua praxi Regule S. Benedicti, Parisiis anno 1645 impressum, commentarium insuper in eamdem Regulam citat Iulianus Parisius, abbas Fulcardi Montis. Sed neque Pauli Augustini a Ianua congregationis Cassinensis monachi, qui eamdem Regulam ad mss. Cassinenses recognouit et doctissimis notis exornauit, opus prorsus spernendum uidetur. His omnibus duos ceteris longe anteponendos adiicio, Hugonem Menardum, et Benedictum Heftenum, uiros eterna memoria dignos. Primus ex monacho S. Dionysii in Francia, zelo strictioris obseruantie congregationi S. Mauri dans nomen, doctrinam cum pietate ita coniunxit, ut non solum inter perfectissimos monastice uite cultores  numerari debeat, uerum etiam et doctissimis eui nostri scriptoribus equiparari possit, ecclesiastica, monastica, profanaque eruditione refertissimus. Inter alia que plurima edidit, Benedicti abbatis Anianensis Regularum Concordiam publici iuris fecit, quam ad plures mss. codices exegit et notis exquisitissimis illustrauit. Quo ex fonte hauserunt quicunque momenti alicuius opus aliquod in Benedictinam Regulam post eum scripserunt: maxime uero Carolus Cointius, Oratorii Domini Iesu presbyter, in obseruationibus ad eamdem Regulam, quam in Annalium ecclesiasticarum Francorum tomo I integram inseruit.

Benedictus uero Heftenus, Affligeniensis monasterii prepositus, in rebus monasticis quantopere  uersatus fuerit, probant duodecim monasticarum Disquisitionum libri, opus imprimis laudandum et utile, cui nonnulla si detraxeris correxerisue, nescio an prestantius aliquid in S. Benedicti Regulam exquiras. Edidit insuper commentarium in uitam S. Benedicti, et alia non pauca, que sinceram pietatem nec uulgarem eruditionem ex equo spirant. Eius Disquisitiones monasticas compendio redactas Auguste uindelicorum typis mandari curauit Carolus Stengelius abbas Anhusanus, cuius epitome iis presertim sufficere posset, quibus per otium minime uacat prolixas Hefteni lucubrationes studiose perlegere. uiuos superstitesque Regule commentatores silentio pretermittere animus fuit, ne quis forsitan eorum fame uel modestie non satis a me consultum  existimaret. Sed neque defunctos omnes hic a me commemoratos fuisse affirmo, quorum plurimos presertim manu exaratos curam diligentiamque nostram fugisse non diffiteor.

Ex his omnibus commentarios sex nondum editos ante aliquot annos typis mandare cogitauerat noster Mabillonius, et ex illis continuam et quasi concatenatam Regule commentationem facere. uerum cum me aliquid in Regulam S. Benedicti meditari rescisset, ipse, maioribus et utilioribus occupatus, auctor fuit ut saltem illorum concordiam satagerem edere. Id quod tam ex illis quam ex editis longe pluribus, aliisque probatis auctoribus innumeris ita prestare conatus sum, ut quidquid in his alicuius momenti existeret, in hoc uno commentario nostro pene totum comprehenderem.  His omnibus addidi praxim qualem in antiquis monachorum regulis, uetustissimis recentioribusque cenobiorum statutis, consuetudinibus et ordinariis siue manu exaratis siue impressis, et in uariis sanctorum actis ac historiis deprehendere potui. Qua in re si quid erraui , aut forte incautius excidit, candidos lectores precor, ut pro sua benignitate peccatis indulgeant, mendas corrigant et emendent, paratum me semper inuenturos certiora docentibus statim et ex animo consentire.

Denique ut in hoc opere nichil quod meum erat desiderari posset, sancte Regule textum ad mss. codices plurimos emendare studui, maxime ad uetustissimum  omnium ante annos mille uncialibus litteris scriptum, cuius uarias lectiones ex bibliotheca Bodleiana, que est Oxonii in Anglia, transmisit ad nostrum Mabillonium u. Cl. Eduardus Bernardus, et ad Narbonensem ante annos nongentos exaratum, cuius uarias item lectiones, uti et alterius monasterii S. Sabini Tarbeiensis annorum sexcentorum excepit noster Claudius Stephanotius. Alios etiam quinque consului, nempe duos Parisienses S. Germani a Pratis, tertium S. Cornelii Compendiensis, quartum S. Petri Conchensis, quintum B. Marie Lyrensis. Subsidio quoque fuerunt relati a uetustis commentatoribus sacre Regule textus, ab Hildemaro presertim  et Smaragdo Floriacensis monasterii, quorum characteres ad annos minimum octingentos accedunt. Quibus preire debuit Benedicti abbatis Anianensis Concordia Regularum. Nec insuper haberi uisum est antiquas editiones, uenetam anni 1489 et Parisiensem, aliasque recentiores Balduini Moreau, Hugonis Menardi, Benedicti Hefteni, et Pauli Augustini a Ianua Cassinatis monachi; quod ipsi Regulam ad plures codices mss. diligentissime correxerint: quorum tam editiones quam uariantes lectiones non parum lucis et adiumenti conatibus meis attulerunt. Hec paucis lectores premonendos existimaui.





TESTIMONIA uETERUM DE REGULA S. P. BENEDICTI.


Ex libro II Dialogorum S. Gregorii pape, c. 36.


Hoc autem nolo te lateat, quod uir Dei  inter tot miracula quibus in mundo claruit, doctrine quoque uerbo non mediocriter fulsit. Nam scripsit monachorum Regulam discretione precipuam, sermone luculentam. Cuius si quis uelit subtilius mores uitamque cognoscere, potest in eadem institutione Regule omnes magisterii illius actus inuenire; quia sanctus uir nullo modo potuit aliter docere quam uixit.


Ex Concilio Augustodunensi sub S. Leodegario anno 670 celebrato, can. 15.

De abbatibus uel monachis ita obseruare conuenit, ut quidquid Canonicus Ordo, uel Regula S. Benedicti docet, et implere, et custodire in omnibus debeant. Si enim hec omnia fuerint legitime apud abbates uel monasteria conseruata, et numerus monachorum Deo propitio augebitur, et mundus omnis per eorum orationes assiduas malis carebit contagiis.


Ex S. Ambrosii Autperti libro De Conflictu uitiorum in fine tom. uI operum S. Augustini noue edit.


Iuxta regulam Patrum uiuere semper stude, maxime autem secundum S. confessoris Benedicti: non declines ab ea in quoquam, nec illi addas quippiam; totum enim quod sufficit habet: cuius uerba atque imperia sectatores suos perducunt ad celi palatia.


Ex Ludouici Pii imperatoris; exhortatione ad Eigilem abbatem Fuldensem electum, in eius uita, auctore Candido, seculo Iu Bened., part. I.

S. Benedictus Regulam monachorum Spiritu sancto repletus cum magna discretione conscripsit.


Item ex eodem ibidem.

Regulam uero uir Dei Benedictus luculento sermone conscripsit, in qua nichil doctrine latentis, nichil obscuritatis comprehendit; quapropter non indiget expositione, sed admonitione. Hec est enim angusta  porta et arcta uia que sequentes se ducit ad Deum. Hec sane in tantum discretionem, mensuram et caritatem te docet habere, ut etiam cum caritate hortatus preualeas ipsa uitia resecare, agere cuncta propter pusillanimes mensurate, discretionem S. Iacob cogitare, et semper in his omnibus fragilitatem tuam tibimetipsi ad memoriam reuocare.


Ex Concilio Duziacensi II, celebrato anno 874.

Beatus gratia et nomine Benedictus, S. Spiritu inspiratus  consona sacris Scripturis et aliorum orthodoxorum Patrum predicationibus in sua Regula dicit.


Item ex eodem Concilio.

S. Spiritus per B. Benedictum eodem spiritu quo et sacri canones editi sunt, Regulam monachorum edidit.


Ex epistola Leonis archiepiscopi Rauennatis ad Durandum monachum.

S. Benedictus ab eodem Spiritu sancto edoctus, cum se de hac luce reuelante Deo sciebat esse transiturum, ad petitionem discipuli sui Mauri, hanc Regulam suis beatis manibus describens, eique tradidit, ut perfecte sciret qualiter se suosque discipulos imbueret.


Item ibidem

Tu uero, carissime, noli sequi reprobatum , sed imitare Regulam electam ab electo diuo  Benedicto editam, a sancto pioque Spiritu dictatam, et a preclaro doctore pontifice summo laudatam, et a perfectis uiris imitatam, que sectatores suos ad regnum celorum perducit.


Ex Ioanne monacho in uita S. Odonis abbatis Cluniacensis.

Thesauros in Regule obseruatione latentes monachis explicauit, nullumque illius apicem, prudenti inconsultum, proficienti inutilem, credenti difficilem, penitenti asperum esse, suo et multorum exemplo docuit.


Ex u. Benedicti abbatis Clusensis exhortatione, que refertur in eius uite cap. 4.

Quapropter hortor fraternitatem uestram ut postpositis quibusdam superstitionibus et humanis institutis, que ad rem non pertinent, et a uera religione abhorrent, Regule S. P. N. Benedicti studiis, in  qua omnis euangelica et apostolica perfectio constat animum ad purum intendatis.


Ex Petri Damiani opusculo 13, cap. 7.

Sancta Regula quasi ampla quedam capax et speciosa domus facta est, ad omnia hominum genera capienda, pueros uidelicet et senes, fortes et debiles, deliciosos et multimoda morum inequalitate diuersos.


Ex Gaufridi abbatis uindocinensis sermone de S. Benedicto.


Fuerunt ante sanctum Benedictum abbates et abbatum institutiones, sicut ante Christum legislator exstitit Moyses: bonam quidem et sanctam Iudaico populo Moyses attulit legem; sed, sicut Christus Christiano populo contulit meliorem, ita sancti uiri illius temporis secundum datam sibi a Deo gratiam monachorum leges statuerunt; sed Pater et legifer noster Benedictus, sicut a Deo maiorem gratiam percepit, ita meliorem legem instituit: nam quidquid illi minus uel amplius faciendum predixerunt uel fieri permiserunt, ipse post illos correxit.


Ex. S. Brunonis Signiensis episcopi lib. uI Sententiarum, cap. 2, serm. 4.

Quid dicam de B. Benedicto, qui tam egregium nobis puteum fecit , cuius aqua saluberrima atque dulcissima omnibus  sitientibus et bibere uolentibus refectioni proficit et saluti; nullus post apostolos et euangelistas puteus factus est qui tot homines satiasset et a mortis periculo cunctisque anime passionibus liberasset.


Dictum Richardi prioris Fontanensis in diecesi Eboracensi, relatum in epistola Turstini archiepiscopi Eboracensis ad Guillelmum Cantuariensem pontificem.

Quidquid B. Benedictus instituit, ita totum Spiritus sancti prouidentia destinatum est, ut nichil utilius, nichil sanctius, nichil felicius excogitari posset.


Ex Guerrici abbatis sermone 4 de S. Benedicto.

Moyses ad duritiam cordis Iudeorum dedit eis iustificationes non bonas, preter pauca moralia; S. Benedictus solam puritatem euangelicam simplicemque morum tradidit disciplinam. Ille tam multa scribit intellectu difficilia, factu impossibilia, uel inutilia; iste rectissimam uite scribit Regulam, sermone  luculentam, discretione precipuam.


Ex Gauffridi notarii S. Bernardi ac postea abbatis Clareuallensis homilia in euangelium Ecce nos.

Quod B. Patris nostri Regula docuit, hoc nobis lectio Euangelii commendat; nec aliud sonuit ueritatis preco quam ueritas ipsa predocuit.


Ex Odonis Cantuariensis monachi epistola ad Adam fratrem suum nouitium Igniacensem, ueterum Analect. tom. I, p. 349.


O admirabile mysterium, et admirabile sacramentum! Primum testamentum dedit Deus in cordibus hominum, quod uocatum est lex naturalis; quod si seruassent, secundo non indigerent. Sed quia nouitatum amatores sunt homines, per inueterationem primo testamento neglecto, secundum dedit in circumcisione, quod propter sui nouitatem paulo libentius amplexati sunt quidam. Sed hoc iterum inueterato atque neglecto, tertium dedit in baptismo, quod predestinatum est, ut stet in eternum. Sed quia longa consuetudine inueteratum cepit ab hominibus paulatim in negligentiam duci, quartum dedit in cuculla, ad cuius nouitatem amator nouitatum pene totus iam confluit mundus. Post hoc quintum non erit, quia in hoc nouo et mirabili modo omnium gentium benedictiones continentur. Quidquid enim religionis et sanctitatis in tribus precedentibus testamentis  continetur, totum in testamento Benedicti constringitur.


Ex S. Hildegarde in uita S. Disibodi.

Is enim S. Pater Benedictus Regulam que spiritualibus hominibus esset accommodata, e sanctorum uitis Spiritu sancto docente et ostendente condiderat.


Ex eiusdem commentario in Regulam S. P. B.

Ipse S. P. Benedictus in timore et pietate, in caritate et castitate doctrinam suam scripsit; adeo nichil eidem doctrine addendum uel auferendum est, quia ei nichil deest, quoniam a Spiritu sancto facta et completa est.


Ex sancti Antonini parte II, tit. 15, cap. 12, § 2.

Regula S. Basilii satis intricata est. Regula S. Augustini multum generalis et ad particularia parum descendens. Regula S. Francisci breuis, et propterea multa ibi precepta scrupulis plena; sed Regula sanctissimi Benedicti singula queque clare describit.


Ex Thome Galeti libro qui inscribitur Religiosus cap. 1.


Interrogatus Cosmus de Medicis, magnus Etrurie dux, cur assidue Regulam S. Benedicti uersaret in manibus, respondit istud se facere, quod scilicet ex tam prudentibus S. Patris prescriptionibus, ad populos sue fidei concreditos ualde accommodata media caperet. Is est qui sub eadem Regula ordinem Equitum instituit.





S. P. BENEDICTI REGULA, CUM COMMENTARIIS. 



PROLOGUS.

 1 Ausculta [a 1Kb] , o fili, precepta magistri, et inclina aurem cordis tui: et admonitionem pii Patris libenter excipe, et efficaciter comple: ut ad eum per obedientie laborem redeas, a quo per inobedientie desidiam recesseras. Ad te ergo nunc meus sermo dirigitur [b 1Kb] , quisquis abrenuntians propriis uoluntatibus  [c 1Kb] Domino Christo uero Regi militaturus, obedientie [d 1Kb] fortissima atque preclara arma assumis. Imprimis, ut quidquid agendum inchoas bonum, ab eo perfici instantissima oratione deposcas: ut qui nos iam in filiorum dignatus est numero computare, non debeat [e 1Kb] aliquando de malis actibus nostris contristari.  Ita enim ei omni tempore de bonis suis in nobis parendum est, ut non solum ut iratus [a 1Kb] pater, non aliquando filios suos exheredet, sed nec ut metuendus dominus irritatus malis [b 1Kb] nostris, ut nequissimos seruos perpetuam tradat ad penam, qui eum sequi noluerint ad gloriam.

Exsurgamus ergo tandem aliquando, excitante [c 1Kb] nos Scriptura ac dicente: Hora est iam nos de somno surgere . Et apertis oculis nostris ad deificium lumen, attonitis auribus 2 audiamus, diuina quotidie clamans quid nos admoneat uox, dicens: Hodie si uocem eius audieritis, nolite obdurare corda uestra . Et iterum: Qui habet aures audiendi, audiat quid Spiritus dicat Ecclesiis . Et quid dicit? uenite, filii, audite me, timorem Domini  docebo uos . Currite dum lumen uite habetis, ne tenebre mortis uos comprehendant .

Et querens Dominus in multitudine populi cui hec clamat [d 1Kb] operarium suum, iterum dicit: Quis est homo qui uult uitam, et cupit uidere dies bonos ? Quod si tu audiens respondeas, Ego, dicit tibi Deus: Si uis habere uitam, prohibe linguam tuam a malo, et labia tua ne loquantur dolum. Diuerte a malo, et fac bonum: inquire pacem et sequere [e 1Kb] eam. Et cum hec feceritis, oculi mei super uos, et aures mee ad preces uestras ; et antequam me inuocetis, dicam uobis: Ecce adsum. Quid dulcius nobis hac uoce Domini inuitantis nos, fratres karissimi? Ecce pietate sua demonstrat nobis Dominus  uiam uite.

Succinctis ergo fide uel obseruantia [f 1Kb] bonorum actuum lumbis nostris et calceatis pedibus [g 1Kb]  per ducatum Euangelii [h 1Kb] pergamus itinera eius, ut mereamur eum qui nos uocauit in regno suo uidere. In cuius regni tabernaculo si uolumus habitare, nisi illuc bonis actibus curritur [i 1Kb] , minime peruenitur. Sed interrogemus cum propheta Dominum, dicentes ei: Domine, quis habitabit in tabernaculo tuo, aut quis requiescet in monte sancto tuo ? Post hanc interrogationem, fratres [i 1Kb] , audiamus Dominum respondentem et ostendentem nobis uiam ipsius tabernaculi, ac dicentem: Qui ingreditur sine macula et operatur iustitiam, qui loquitur ueritatem in corde suo, qui non egit dolum in lingua sua, qui non fecit  proximo suo malum, qui opprobrium non accepit aduersus proximum suum . Qui malignum diabolum aliqua suadentem sibi, cum ipsa suasione sua a conspectibus cordis sui respuens, deduxit ad nichilum, et paruulos cogitatus eius tenuit, et illisit  ad Christum. Qui timentes Dominum de bona 3 obseruantia sua non se reddunt elatos; sed ipsa in se bona, non a se posse, sed a Domino fieri existimantes, operantem in se Dominum magnificant, illud cum propheta dicentes: Non nobis, Domine, non nobis, sed nomini tuo da gloriam . Sicut nec Paulus apostolus de predicatione sua sibi aliquid imputauit dicens: Gratia Dei sum id quod sum . Et iterum ipse dicit: Qui gloriatur, in Domino glorietur .

Unde et Dominus in Euangelio ait: Qui audit uerba mea hec et facit ea, similabo eum uiro sapienti, qui edificauit domum suam supra petram: uenerunt flumina, flauerunt uenti, et impegerunt in domum illam, et non cecidit; fundata enim erat supra petram .  Hec complens Dominus, exspectat quotidie, his suis sanctis monitis, factis nos respondere debere. Ideo nobis propter emendationem malorum, huius dies uite ad inducias relaxantur, dicente Apostolo: An nescis quia patientia Dei ad penitentiam te adducit ? Nam pius Dominus dicit: Nolo mortem peccatoris, sed ut conuertatur et uiuat .

Cum ergo interrogassemus Dominum, fratres, de habitatore tabernaculi eius, audiuimus habitandi [k 1Kb] preceptum: sed si compleamus habitatoris officium, erimus heredes regni celorum. [l 1Kb] Ergo preparanda sunt corda et corpora nostra sancte preceptorum obedientie militatura [m 1Kb] ; et, quod minus habet in nobis natura possibile, rogemus Dominum ut gratie sue iubeat nobis adiutorium ministrare [n 1Kb] . Et si fugientes  gehenne penas ad uitam perpetuam uolumus peruenire, dum adhuc uacat, et in hoc corpore sumus, et hec omnia per hanc lucis uitam [o 1Kb] uacat implere, currendum et agendum est modo quod in perpetuum nobis expediat.

Constituenda est ergo a nobis dominici schola seruitii, in qua institutione nichil asperum, nichilque graue nos constituros speramus. Sed et si quid paululum restrictius, dictante equitatis ratione, propter emendationem uitiorum, uel conseruationem [p 1Kb] caritatis processerit; non illico pauore perterritus refugias uiam salutis, que non est nisi angusto initio  incipienda. Processu uero conuersationis et fidei, 4 dilatato corde, inenarrabili dilectionis  dulcedine, curritur uia mandatorum Dei: ut ab ipsius nunquam magisterio discedentes, in eius doctrina usque ad mortem in monasterio perseuerantes, passionibus Christi per patientiam participemur [q 1Kb] , ut et regni eius mereamur esse consortes.





COMMENTARIUS.


 Ausculta, o fili.] Omnes hic S. P. Benedictus alloquitur sue sancte Regule cultores, quos quatuor potissimum de causis suaui filii nomine compellat dicens: Ausculta, o fili. Primo quia tot filiorum spiritalis pater exstitit, quot per suum sanctum institutum Deo peperit monachos; nam, ut dicit S. Dorotheus , »Filios uocant sancti uiri eos quos a prauitate et malitia ad uirtutem et bonam frugem sermone et predicatione conuerterunt, ut Apostolus ait: Filioli, quos iterum parturio, donec formetur Christus in uobis.« Unde et S. Basilius eos tanquam ueros parentes uult agnosci, qui nos hoc pacto Deo genuerunt: Parentes, inquit, eos qui talis est  ueros agnoscet, a quibus per Euangelium in Christo Iesu natus est .

Secundo quod eius sectando Regulam, sectentur et uitam; et ex receptissima SS. Patrum regula ii ueri sanctorum filii censeri debeant, qui eorum imitantur exempla: Hi filii sanctorum sunt, inquit Hieronymus, qui exercent opera eorum ; et Augustinus:  Omnis homo cuius opera facit, eius filius est; si ergo opera Dei facimus, Dei filii sumus . Unde et Christus in Euangelio Iudeos, qui se tantopere Abrahe filios predicarent, nec eius tamen fidem et uitam sectarentur, increpans ait: Si filii Abrahe estis, opera Abrahe facite , et Augustinus iterum seu quiuis alius: Similitudinem Patris actus indicent sobolis, similitudo operis similitudinem indicet generis .

Tertio ut singularem erga omnes uereque paternum demonstret affectum, et ut, si qui fortassis adhuc pueri sensibus effecti , quos discipline rigor ita deterreat, ut eius iugum tanquam asperum ac graue nimis refugiant, hos tam suaui, tam miti compellatione, ad illud fortiter subeundum accendat. Sic non insolito apud homines more paruulos, et omnes  5 quoscunque ad ea que concupiscunt pertrahere desiderant, filios appellare consueuerunt. Quo etiam uocabulo usos nonnunquam ueteres monachos, forte in signum puerilis illius simplicitatis quam ueri monastice perfectionis emulatores profitentur, constat ex uitis Patrum passim.

Quarto denique suos S. Benedictus appellat filios, ut pote qui non ut dominus supremum in eos imperium exercere, sed tanquam pius pater eos regere, et ad eterna celi gaudia perducere cuperet.

Precepta magistri.] Precepta dicit ea que tota passim continentur in Regula, ut sunt uoluntaria paupertas, abstinentia a carnibus, silentium fere perpetuum, et alia his similia, que secularibus quidem sunt monita, nobis uero monachis euaserunt in precepta: »Omnia S. Benedicti instituta, inquit S. Bernardus , exceptis sane nonnullis de spiritalibus, uerbi causa, caritate, humilitate, mansuetudine, que non tam constat ipsum instituisse quam Deum, et ob hoc  penitus non sunt mutanda; de cetero reliqua uniuersa non profitentibus monita tantum, seu consilia censenda sunt, cum tamen profitentibus in precepta, preuaricantibus in crimina fiant; siue ut uestra uobis reddam, illis uoluntaria uel factitia, istis necessaria et tanquam naturalia non immerito reputantur.

Et inclina aurem cordis tui.] Id est intellige que iam dicturus sum; auris quippe cordis est intelligentia: »Auris ab audiendo uel hauriendo uocatur, inquit Smaragdus; auris autem corporis hominis uoces; cordis autem auris intellectum haurit sermonis;« et sane frustra pulsatur auris corporis, nisi sonus uerborum exterior ad interiorem cordis intelligentiam perueniat; uel etiam auris cordis est affectus, desiderium et promptitudo audiendi; ita ut cordis aurem inclinare aliud nichil sit quam tota mentis  auiditate, toto desiderio, maxima animi attentione precepta docentis audire.

Et admonitionem pii Patris libenter excipe.] Libenter, id est sponte et animo, magno cum gaudio, sic denique pii Patris monita excipe, ut nulla unquam ea delere possit obliuio.

Querunt autem quis ille magister cuius audire precepta, quis pius ille Pater cuius consilia libenter excipere iubet S. legislator? Respondent nonnulli alium prorsus non esse ab ipso Spiritu sancto, quo afflante ac dictante suam S. Benedictus exarauit Regulam. Et certe quis estimet tante humilitatis uirum qualem fuisse S. Benedictum nullus sane dubitauerit, pii Patris ac magistri titulum sibi adsciscere uoluisse? Maxime cum Christus in Euangelio patrem sibi super terram uocare discipulis prohibuerit, neue magistri appellarentur; unum scilicet in celis nobis esse patrem, unum magistrum. Audiendus hac in re Petrus Damiani de S. Benedicto loquens in hec uerba : »Quod in ipso  libri principio manifeste colligitur, si ad quem sua uerba Spiritus sanctus dirigat, subtiliter attendatur: Spiritum 6 sanctum dico; neque enim uir sanctus tanteque cultor humilitatis protinus in hec uerba prorumperet, magisterii cathedram, et precipue pii Patris sibi priuilegium usurparet, dicens: Ausculta, o fili, precepta magistri, et inclina aurem cordis tui, et admonitionem pii Patris libenter excipe; sed ille seruum proprie uocis organum fecit, qui similiter in ipso uaticinii incipientis exordio clamare per Isaiam cepit: Filios enutriui et exaltaui.« At licet S. Benedictus pro summa que in eo enituit humilitate, et pii patris, et magistri titulum respuerit, hunc tamen omnes pro summa eius sanctitate, et in rebus monasticis experientia et doctrina ipsi facile concedunt, atque inter alios S. Gregorius papa , seu quiuis alius auctor commentarii in libros Regum, ubi eum arctissime uite magistrum optimum appellat.

 Et efficaciter comple.] Hoc est superata quamcunque offendes difficultate; offendes enim, audita Domini precepta exsequere. Tria ergo a discipulis hic requirit arctissime uite magister optimus et doctor; nam, sicut tria sunt precipue docentis munia, ut scilicet doceat, delectet et flectat, ut scribit Augustinus ; ita tria sunt etiam discipulorum auditorumque officia, ut nempe auscultent docentem, libenter excipiant delectantem, et efficaciter compleant id ad quod flectit orator, que tria respexisse uisus est S. Augustinus loco citato, cum de docente sic ait : Agat ergo, cum ista dicit, ut intelligenter, libenter, obedienter audiatur. uerum, sicut docere et delectare parum est, ni etiam flectat orator, ita etiam intelligere et memoria retinere que semel audita sunt nichil prodest, nisi opere compleantur; non enim auditores legis, sed factores iustificabuntur. Satius omnino fuisset, uiam uite, nisi ambulemus in ea, nunquam agnouisse; cessat quippe tunc omnis excusatio, et reos  nos propria conscientia constituit: Si non uenissem, inquit Christus, et locutus eis non fuissem, peccatum non haberent. Audiamus plane terribilem Apostoli sententiam: Melius enim erat illis non cognoscere uiam iustitie, quam post agnitionem retrorsum conuerti ab eo quod traditum est illis sancto mandato : Deus sane per prophetam dicit, quod uerbum suum non reuertetur ad se uacuum, sed prosperabitur, et faciet illud, ad quod misit illud . Ut ergo uerbum Domini non redeat ad se uacuum, bonis operibus illud implere satagamus: »Non reuertetur ad me uacuum, inquit S. Bernardus , uel ieiunum, sed quasi prospere in omnibus agens, saturabitur bonis actibus eorum qui in dilectione acquiescent illi. Denique usu loquendi sermo impletus tunc dicitur, cum fuerit mancipatus  effectui, quod uidelicet tandiu inanis, et macer, ac quodammodo famelicus sit donec onere compleatur.« Merito ergo S. Hieronymus : »Nec sufficere tibi putes mandata Dei memoria tenere, et operibus obliuisci, sed ideo illa cognosce, ut facias quidquid 7 faciendum didiceris; non enim auditores legis iusti erunt, sed factores legis iustificabuntur;« et S. Benedictus: efficaciter comple.

At forte mouebit aliquem quod omnes hic S. P. Benedictus alloquens, qui exstiterunt Regule sancte profitentes, quasi tamen ad unum duntaxat sermonem dirigeret, dicit: Ausculta, o fili, precepta magistri, etc. Sed indiuiduam hac loquendi ratione sanctos inter monachos commendat unitatem, quorum cor unum et anima una, quorum, inquam, etsi multa sint corpora, non tamen multa sunt corda; et de quibus, ut dicit S. Augustinus , egregie Psaltes regius cecinit: Ecce quam bonum et quam iucundum habitare fratres in unum! et S. Basilius : »Homines ex uariis generibus et locis  moti ad tantam similitudinis perfectionem conglutinati sunt, ut anima una in multis corporibus consideretur, et multa corpora unius animi organa spectanda exhibeantur.« Atque hanc nobis expositionem subministrat S. Odo Cluniacensis abbas, cuius hec uerba : »Monachorum gregem sicut uoluntarie auditu auris obedientem quasi una persona , propter unum cor alloquens filium nominat.« uel etiam quia, sicut omnes per totum orbem Christi fideles nonnisi unum mysticum corpus, scilicet Ecclesiam efficiunt, ita et omnes monachi, licet numero multi, natione longe diuersi, nonnisi unum constituunt corpus, cuius alii capitis, alii pedum, alii manuum uices referunt, ut docet S. Dorotheus : »Quid uobis uidentur esse cenobia? inquit; nonne unum uidentur esse corpus et inuicem membra? Qui autem administrant et gubernant, capitis loco habentur; qui uero speculantur et corrigunt, oculorum uicem tenent; at qui  sermone prosunt, oris munere funguntur; qui obediunt, aurium loco putantur; qui opera exercent, manibus comparantur; qui reddunt responsa, et huc atque illuc ad ministeria diriguntur, uicem exsequuntur pedum.«

Ut ad eum per obedientie laborem redeas a quo per inobedientie desidiam recesseras. Quid dulcius hac uoce, fratres karissimi? Ecce hic preclare dux noster nobis »proponit certamen, modum certandi, meritumque uincenti, ut loquitur Tritbemius. In eo namque quod ait laborem, certamen denotat; obedientie, modum; redeas, meritum.« Ecquid nobis suauius, quid utilius reditu ad Deum proponi posset? imo quid Deo ipsi optabilius? »Quid enim, inquit S. Augustinus, Dominus querit a te, nisi te? Quia in omni creatura terrena nichil melius fecit te, querit te a te, quia tu perdideras te.« Sed qua ad ipsum redibimus uia? non alia plane ab ea quam hic, sicut alibi S. legislator indicat dicens: Scientes se per hanc obedientie uiam ituros ad Deum. Hec est uia,  ambulemus in ea; unde Petrus Damiani : »Depulsus est homo, inquit, ab illa felici hereditate, exsilium sortitus est pro patria, mortem pro uita, pro gloria ignominiam: si uis 8 ergo ad tuam hereditatem reuerti, tuam abnega uoluntatem. Abnegatio igitur uoluntatis hereditatis est recuperatio:« et S. Bernardus : »Hec est uirtus que animam perfecte Deo subditam, sub umbra alarum ipsius secure facit uiuere.«

Quod autem non obedientiam simpliciter, sed obedientie laborem dicit, declarat non adeo facilem, sed multum laboriosam rem esse obedientiam; quod confirmat S. Gregorius papa homil. 32 in Euangelium hec scribens: »Fortasse non est laboriosum relinquere sua, sed ualde laboriosum est relinquere semetipsum; minus quippe est abnegare quod habet, ualde autem multum abnegare quod est.« Hinc plane uox illa celestis: Melior est obedientia quam uictime  ; quia, inquit, S. Gregorius, »per uictimas aliena caro, per obedientiam propria uoluntas mactatur.« Sed ne nos tantus labor deterreat, propositum labori premium intueamur, et facile uidebitur omne difficile: promittitur autem reditus ad Deum, ut ad eum per obedientie laborem redeas. O merces! O premium!

A quo per inobedientie desidiam recesseras.] A Deo recessimus cum per diuini mandati preuaricationem in Adam omnes peccauimus, uel cum propriis nos reatibus et inobedientiis principi tenebrarum mancipauimus. Signanter uero dicit inobedientie desidiam; quibus uerbis docet eos uere desides censendos esse et pigros qui, transgredientes mandata Dei, nec Deo nec proprie laborant saluti; licet enim multi multa operentur, hec nisi ad Deum puro ac sincero mentis affectu referant, non opera, sed operum destructiones rectius existimaueris. Preclare omnino Guillelmus abbas monasterii S. Theodorici ad Carthusienses monachos scribens : »Otiosum non est uacare Deo, imo negotium negotiorum omnium hoc est; quod quicunque in cella non agit fideliter et feruenter, quodcunque agit, quod propter hoc non agit, scilicet ut Deo seruiatur, in eo quod agit, otiatur.«

Ad te ergo nunc meus sermo dirigitur, quisquis abrenuntians propriis uoluntatibus. Sicut nullus in Ecclesia fidelis admittitur quin prius diabolo, pompis et operibus eius abrenuntiauerit, ita nec ullum in claustro monachum qui propriis non abrenuntiet uoluntatibus, S. P. Benedictus introduci uoluit, ut post Hildemarum recte notauit Bernardus Cassinensis. Ex his ergo liquet quem sibi scopum in Regula S. legislator, quem sibi finem proposuerit, obedientiam scilicet seu proprie uoluntatis abnegationem, ut docet imprimis S. Petrus Damiani, cum dicit : »uideamus cum scribere incipit  quibus uerba dirigit, ad quod hominum genus omnem uim secuture elocutionis intendit; ait enim: Ad te ergo  nunc meus sermo dirigitur, etc.« Refert hic integrum Regule textum, tum subdit: »Quantum ergo ex S. uiri uerbis colligere possumus, magis ad discendam obedientiam 9 quam ad peragendam penitentiam Regule huius schola cognoscitur instituta, non ut, siue peccatores, siue iustos excludat, uel unum genus hominum respuat, sed quia omnem uim et intentionem ad edocenda obedientie precepta constituat.« Et sane cum cenobitarum monachorum fortissimum genus sibi disponendum proposuerit S. Pater, non alium prorsus ab ipso cenobitarum fine intendere debuit; quis autem ille sit docet apud Cassianum abbas Ioannes his uerbis : »Finis cenobite est omnes suas mortificare et crucifigere uoluntates;« et Seuerus Sulpicius : »Hec illorum prima uirtus parere alieno imperio;« tandem S. Hieronymus de Cenobitis scribens: : »Prima, inquit, apud eos confederatio, est obedire maioribus, et quidquid iusserint facere.« Eadem habet Regula S. Posthumio ab angelo tradita  n. I, prout exstat in eius uita, cap. 8. Hinc uix ullum in tota S. P. Benedicti Regula caput exstat in quo obedientiam aliquo modo non commendet, ut facili negotio demonstrare possemus, nisi id muneris ante nos obiisset uir doctissimus Benedictus Heftenus in Disquisitionibus monasticis l. II Catech. monast., part. 2, disquisit. 12. Unde etiam Christus Dominus apud S. Brigittam : »Ille, inquit, est monachus Benedicti, qui plus obedit Regule quam carni.« Ex quibus omnibus liquido patet, quam apposite ad hunc locum Ioannes Trithemius dixerit: »Ante omnia tanquam titulum audientis premittit abnegationem proprie uoluntatis, quia nichil partis habet in hac Regula, qui adhuc propriis deseruit uoluntatibus; monachus enim qui non dimisit propriam uoluntatem, non est quod dicitur: imo irritator est Dei: primum namque instrumentum monachi est abdicatio proprie uoluntatis,  sine quo nullus monachus est. Relinque igitur propriam uoluntatem, si uis monachus fieri.«

Domino Christo uero regi militaturus.] Ergone milites, sumus, aut militia est professio nostra? Ita plane; nam militia est uita hominis super terram, quod potiori iure de monachorum uita affirmaueris, quorum omnis uita in conflictu et tentatione transigitur. Quare Scriptura: Fili, inquit, accedens ad seruitutem Dei sta in iustitia, et prepara animam tuam ad tentationem; quod usque adeo uerum est, ut Petrus Blesensis dixerit : »Scio quia sine tentationibus uix hora dimidia claustralis uita transigitur.« Hinc aduersus superfluas seculi cupiditates uoluntaria paupertate, illinc aduersus male delectantes carnis illecebras inuiolata castitate, isthinc aduersus superbas demonum suggestiones humili obedientia, aduersus inconstantis animi leuitatem stabilitate, denique aduersus omnia uitia morum conuersione iugiter decertandum, ut plane de nostris cenobiis dicere sit: Castra Dei sunt hec. Quid enim sic ea  cum Petro uenerabuli uocate uetat? »Claustralium, inquit , communiter uiuentium cohabitatio castrorum ad pugnam ordinatorum multitudini uidetur comparari, ubi quisque tanto securius aduersus aduersarium dimicat, quanto sibi uicinius adiutorium de commilitonis dextera sperat;« et alibi ad S. Bernardum 10 scribens : »Promittitis secundum Regulam B. Benedicti uos in castris celestibus militaturos.« Porro his in castris duplicis generis sunt milites, ut obseruat Heftenus : alii qui in acie pugnant, alii qui ad singulare certamen descendunt. Prioris generis sunt cenobite sub regula uel abbate militantes; posterioris anachorete, qui bene instructi fraterna ex acie ad singularem pugnam eremi descendunt.

Obedientie fortissima atque preclara arma assumis.] S. Benedictus obedientie arma fortissima appellat, quia reuera nichil obedientia fortius, cuius presidio monachus loquitur uictorias, »dum de diabolo per  obedientie bonum, de mundo ac de seipso triumphat in Christo,« inquit Petrus Blesensis ; hinc et S. Gregorius , seu quiuis alius: »Cum hominibus pro Deo subiicimur, superbos spiritus superamus: ceteris quidem uirtutibus demones impugnamus; per obedientiam uincimus: uictores sunt ergo qui obediunt, quia dum uoluntatem suam aliis perfecte subiiciunt, ipsi lapsis per inobedientiam angelis dominantur.« Merito ergo S. Ioannes Climacus : »Quemadmodum, inquit, arbores a uentis agitate altiores radices agunt, ita qui sub obedientia decertant, fortes et inuincibiles redduntur.«

Sed non solum fortissima, uerum etiam preclara obedientie arma dicuntur, quia preclaros nos et illustres ex reportatis de tot ac tantis hostibus uictoriis efficiunt, mirandum Deo, et angelis, et hominibus spectaculum factos; uel quia uirtute nichil pulchrius: »Quecunque uirtuosa sunt, inquit Boherius,  possunt dici preclara;« citatque Hieronymum ad Celantiam hec scribentem: »Summa quidem apud Deum nobilitas est, preclarum esse uirtutibus.«

Imprimis.] Id est ante et super omnia, uel, ut explicat Smaragdus, in primis, id est in initio conuersationis et inchoationis boni operis; quo tamen loquendi modo reliquum uite ipsiusque operis tempus haudquaquam excludit.

Ut quidquid agendum inchoas bonum, ab eo perfici instantissima oratione deposcas.] Quod S. Pater non sic dicit, quasi aliquid boni a nobis incipi posse, ut quondam uoluerunt Semipelagiani, sentiret; nam et discipulos iubet bonum aliquod in se cum uiderint, Deo applicent non sibi, et infra Deum ipsum ita loquentem inducit: Et antequam me inuocetis dicam, Ecce adsum.

Ut qui nos iam in filiorum dignatus est numero computare, non debeat aliquando de malis actibus nostris contristari. Hic reddit rationem cur bonum aliquod  inchoando, illud a Deo perfici instanti oratione postulare debeamus, scilicet ne Deo non orantibus nobis gratiam iustissime subtrahente, male operemur, et sic malis actibus nostris eum contristemus, qui nos iam in filiorum numero computare dignatus est: ubi duplici nos motiuo ad orandum impellit, uno amoris, altero gratitudinis: 11 amoris, quo ut ueri filii malis actibus Deum offendere et contristare timeamus; gratitudinis, in eum qui nos in filiorum dignatus est numero computare; quibus uerbis etiam et immensam erga nos Dei bonitatem, et summam hominis dignitatem commendat: bonitatem Dei, qui nos in filiorum dignatus est numero computare, de qua Ioannes apostolus: uidete, inquit, qualem caritatem dedit nobis Deus, ut filii Dei nominemur et simus; et Smaragdus in hunc locum: »Magna dignatio Dei Patris! nos in seruorum esse numero non meremur, ille nos in filiorum numero computare non dedignatur: grandis, inquam, dignatio est, ut cum simus naturaliter filii  ire, et ab infantia peccatores, filii Dei misericorditer uocemur.« Summam uero hominis dignitatem, ut qui natura sumus filii ire, per gratiam fiamus diuine consortes nature. Utrumque agnoscebat uenerabilis Gerardus Clareuallensis monachus et frater S. Bernardi abbatis, qui, ut ipse refert, extremum exhalaturus spiritum, exclamabat : »Quanta dignatio Dei, Patrem hominum esse! quanta hominum gloria, Dei filios esse et heredes! nam si filii, et heredes.«

Quod autem hic dicitur Deus contristari, non sic capiendum quasi immutabilis per naturam, apud quem non est transmutatio, aut uicissitudinis obumbratio, passionibus, obnoxius foret: sed quia homines hic alloquitur, humano etiam loquitur modo, et quoniam contristati solent homines a quibus iniuriam acceperunt secedere, eosque solitis priuare beneficiis, sic cum peccatores deserit Deus, et quas solet effundere subtrahit gratias, tunc contristari dicitur, sicut irasci cum punit.

 Ita enim ei omni tempore de bonis suis in nobis parendum est.] Parendum, id est seruiendum, ei, scilicet Deo, et quidem de bonis suis, idque omni tempore. De bonis, inquit, suis; quidquid enim boni habemus, ab eo tenemus cuius misericordia sumus: unde et uulgata illa sententia: Cum Deus coronat merita nostra, coronat dona sua; et S. Bernardus : »Hominis iustitia Dei indulgentia est;« et ex Petro Damiani : »Dicuntur iustitie Domini opera iustorum, unde et ipsi iusti appellantur, quia omne datum optimum, et omne donum perfectum desursum est a Patre luminum: quid enim habes, quod non accepisti?« Ergo de bonis et donis Domini seruiamus illi: seruiamus de corpore, quod ab eo benigne concessum est, ut membra eius que sunt super terram mortificantes, superflua eius desideria resecantes, carnem spiritui subiicientes, suaue Christi iugum et onus eius leue fortiter subeamus; seruiamus ei de anima, quam sola uoluntate  creauit, ut summas eius perfectiones iugi meditatione contemplantes, eius beneficia memoria retinentes, ipsumque sincero atque intimo cordis intuitu complectentes, diuine maiestati iugiter inhereamus; seruiamus ei de preceptis, de consiliis, de internis illis illustrationibus motionibusque quas anime misericorditer inspirat, ut uoluntates eius fideliter exsequentes, debitum seruitutis obsequium 12 exhibeamus. Idque, ut ait S. P. Benedictus, omni tempore, quod Smaragdus et alii communiter post eum interpretes intelligunt siue in prosperis, siue in aduersis, hoc est per totam uitam. In quo redarguas eos qui ad tempus credunt et in tempore tentationis recedunt, qui cum non nichil temporis sub suaui Christi iugo in monasteriis egerint, aut ad officium dignitatemue aliquam assumpti fuerint, tunc secum factum esse putant, nec se ad communia fratrum exercitia astringi, quod cum graui animi dolore quibusdam in  cenobiis uidemus. At non sic plane S. Benedictus, non sic, sed omni, inquit, tempore de bonis suis in nobis Domino parendum est. Ergo »sine timore de manu inimicorum nostrorum liberati seruiamus illi in sanctitate et iustitia coram ipso, omnibus diebus nostris,« ut is sit terminus obedientie qui est uite, ut cum S. Bernardo loquar. Notanda prorsus hunc in locum Hildemari uerba: »Egregia, infit, admonitio est, cum dicitur: Omni tempore, quia ubi dicitur seruitus Dei, monetur ea omni tempore esse; nam hominis seruitus non potest omni tempore esse, sed per interuallum temporis.«

Ut non solum ut iratus pater non aliquando filios exheredet.] Irascitur Deus cum punit, punit uero cum improbos filios pius pater exheredat: grauissima prorsus pena, ut qui heredes quidem Dei, coheredes autem Christi per adoptionem filiorum effecti sunt, in penam admisse in patrem offense, celesti priuentur hereditate.

Sed nec ut metuendus Dominus irritatus malis nostris,  ut nequissimos seruos perpetuam tradat ad penam, qui eum sequi noluerint ad gloriam.] Similiter Deus hic irritatus dicitur, cum nequissimos seruos perpetuam tradit ad penam, non solum propter peccatum, sed propter peccatum ex malitia commissum; »Plus enim est irritatus quam iratus, inquit Hildemarus; nam ille irritat, id est prouocat, qui ex studio male uoluntatis alterum facit irasci Nam irasci facere potest, qui simpliciter peccat.«

Exsurgamus ergo tandem aliquando.] Iusta ac legitima ex premissis illatio; si enim malis actibus nostris contristatur Deus, si pater iratus filios exheredat, si metuendus Dominus nequissimos seruos perpetuam tradit ad penam; quid, nisi hec serio cauenda, inferendum est? Quare exsurgamus ergo, inquit, tandem aliquando; qua loquendi ratione denotat nullum non esse penitentie tempus; etsi enim bonum sit uiro, cum portauerit iugum Domini ab adolescentia sua, non ideo tamen omnis prorsus spes  est abiicienda, si uel ad uirilem etatem aut ad senectutem usque suam quis distulerit conuersionem: nam et paterfamilias hora etiam undecima operarios ad uineam mittendos conducit, quos in premiorum retributione pares facit iis qui pondus et estum diei pertulerint; quamuis periculosum sit omnino diutius ad Dominum conuersionem differre, ut docet S. Augustinus serm. 87, de Scripturis, insinuatque hic S. P. Benedictus, 13 qui non simpliciter dicit ut surgamus, sed ut exsurgamus, id est sine mora surgamus, ut exponit Hildemarus, siue, ut aiunt Bernardus Cassinensis et Petrus Boherius, surgamus cum effectu.

Excitante nos Scriptura ac dicente: »Hora est iam nunc de somno surgere.« Iam nunc, id est eo ipso quo loquor tempore, sine ulla prorsus dilatione: quia, ut dicit apud Cassianum abbas Germanus , »ad profectum spiritualium rerum, uirtutemque tendentibus periculosa ac noxia est et parua dilatio;« et, ut ait S. Ambrosius ,  »nescit tarda molimina Spiritus sancti gratia.«

De somno surgere.] Somno hic torpor negligentie designatur, ut exponit S. Gregorius papa .

Et apertis oculis ad Deificum lumen.] Lumen Deificum est ipse Saluator Christus, qui illuminat omnem hominem uenientem in hunc mundum, quique de seipso dicit: Ego sum lux mundi. Lumen Deificum est ipsa sacra Scriptura, de qua Psaltes regius: Lucerna pedibus meis uerbum tuum. Lumen Deificum est superiorum magistrorumque doctrina, nam qui docti fuerint, fulgebunt quasi splendor firmamenti, et qui ad iustitiam erudiunt multos quasi stelle in perpetuas eternitates . Denique lumen Deificum est interna Spiritus sancti inspiratio. Apertis ergo oculis ad Deificum lumen, scilicet ad Christum, cuius exempla uitaque uiam salutis demonstrant; ad sacram Scripturam, cuius ueritas nos docet; ad superiorum  monita, quorum nos exhortationes illuminant; ad ipsam S. Spiritus inspirationem, cuius interne illustrationes mentis nostre tenebras fugant: apertis, inquam, oculis, id est relicta ueteri conuersatione, mentisque torpore discusso, uitiis peccatisque penitus deletis; »tunc enim dicitur quis aperire oculos, cum liberatur a peccato, quia per peccatum diuiditur aliquis a lumine, scilicet Christo,« inquit Richardus de S. Angelo. Recte autem postquam dixit: Hora est de somno surgere, subiungit: Et apertis oculis, etc.; quia prima hominis a somno excitati operatio est aperire oculos.

Attonitis auribus.] Scilicet mentis. Attonitis, id est attentis, »quasi ad uerba tonantis attentis, uel attonitis, id est ad tonum intentis,« inquit Bernardus Cassinensis, et post eum Boherius; seu potius attonitis, id est territis, et pre stupore ad tantam uocantis nos Dei benignitatem mirantibus.

Audiamus diuina quotidie clamans quid nos admoneat uox.] uocem diuina duobus possumus modis  intelligere: 1o in neutro genere, quasi diceret res diuinas, seu Deum sapientes, ita ut sensus sit: Audiamus quid uox quotidie clamans res diuinas nos admoneat; 2o in feminino, referendo diuina ad uox, quasi diceretur: Audiamus quid uox diuina quotidie clamans nos admoneat. Clamat autem uox diuina per uerbum Patris, scilicet Christum, cuius uerba in Euangelio; clamat per ora prophetarum, quorum oracula in sacris paginis; clamat per ora apostolorum, quorum doctrina in 14 eorum Epistolis in Ecclesia quotidie legitur; clamat per uitam et exempla sanctorum, quorum actus in collatione ante completorium recitantur; clamat per exhortationes SS. doctorum, iuxta illud: Qui uos audit me audit; clamat per creaturas, quarum beneficio res diuine, imo Deus ipse nobis innotescit; clamat denique per os Dauid dicens:

Hodie si uocem eius audieritis, nolite obdurare corda uestra.] Nihil enim obdurato corde deterius, cuius  sinceram nobis similitudinem representat S. Bernardus his uerbis : »Quid est cor durum? ipsum est quod nec compunctione scinditur, nec pietate mollitur, nec mouetur precibus: minis non cedit, flagellis duratur. Ingratum ad beneficia est, ad consilia infidum, ad iudicia seuum, inuerecundum ad turpia, impauidum ad pericula, inhumanum ad humana, temerarium ad diuina, preteritorum obliuiscens, presentia negligens, futura non prouidens; ipsum est cui preteritorum preter solas iniurias nichil omnino non preterit, presentium nichil perit, futurorum nulla nisi forte ad ulciscendum prospectio seu preparatio est, et ut breui cuncta horribilis mali mala complectar, ipsum est quod nec Deum timet, nec hominem reueretur.« Feda sane, genuina tamen, et uiua obdurati cordis imago, quam in se peruersa peccandi consuetudine, celesti deleta, exprimit peccator; ex quo fit, ut tanquam montes Gelbe nec rorem diuine gratie, nec pluuiam excipiat, nec ullas Solis iustitie illustrationes;  aut, si quis forte diuinus radius illuxerit, non emolliat, sed lutosum potius cor obduret, sicut patratis a Mose miraculis obduruit Pharao. Ergo ne nos tante calamitatis tam profunda abyssus absorbeat, hodie si uocem Domini audieritis nolite obdurare corda uestra. »Quante enim temeritatis et insanie est, ait S. Bernardus , si forte dum alloquitur nos Dominus maiestatis, nos insensati auertamus aurem, et ad nescio quas animum ineptias conuertamus! Quanta est hec iniuria, et quam grauiter uindicanda, cum uilissimus uermis clamantem ad se audire dedignatur creatorem uniuersitatis? Quanta uero, et quam ineffabilis diuine dignatio bonitatis, que quotidie conspicit nos infelices, auertentes aures, obdurantes corda, et nichilominus clamitat ad nos!«

Et iterum: Qui habet aures audiendi audiat quid Spiritus dicat Ecclesiis.] Aures audiendi sunt magnum  audiende ueritatis, cum sincera illius sectande uoluntate, desiderium. Quid Spiritus, scilicet Spiritus sanctus, dicat Ecclesiis, id est cunctis Christi fidelibus, ex quibus tanquam uiuis lapidibus una construitur Ecclesia. Notat porro Rabanus  quod »quoties hec admonitiuncula,« nempe: Qui habet aures audiendi audiat, »uel in Euangelio, uel in Apocalypsi Ioannis interponitur, mysticum est, quod dicitur, atque ad audiendum discendumque salubre insinuatur.«

Et quid dicit? uenite, filii, audite me.] uenite, caritatis nimirum gressibus: »Pedes tui, inquit S. Augustinus , caritas tua est; duos pedes habeto, noli esse claudus. Qui sunt duo pedes? 15 duo precepta caritatis, Dei et proximi; his pedibus curre ad Deum, accede ad illum, qui et ut curreres ipse hortatus est.«

Timorem Domini docebo uos.] Recte omnino, quia, ut dicit S. Ambrosius , »qui timet Dominum declinat errorem, ad uirtutis semitam uias  suas dirigit; nisi enim quis timuerit Deum, non potest renuntiare peccato;« et S. Bernardus : »In ueritate didici nichil eque efficax esse ad gratiam promerendam, retinendam, recuperandam, quam si omni tempore coram Deo inueniaris non altum sapere, sed timere.«

Currite.] Apposite admodum postquam uocantem nos ad se induxit Spiritum sanctum, monet ut curramus ad eum, qui uocauit nos; neque enim gradu lento, sed uelut gigantes ad currendam uiam exsultantes ad Deum accedere oportet, ut pote qui omnis more sit impatiens.

Dum lumen uite habetis, ne tenebre mortis uos comprehendant.] Hec uerba duplicem possunt sortiri intellectum, mysticum et litteralem. Secundum mysticum sensum lumen uite est ipsa gratia, per quam uere uia uite nobis innotescit; uel lumen uite est ipse Christus Dominus, uera lux mundi, uera anime nostre uita; quod lumen habemus cum per gratiam intus  eum in anima possidemus, et per sinceram animi conuersationem eius sectamur uestigia, sicut ipse dicit: Qui sequitur me non ambulat in tenebris, sed habebit lumen uite. Tenebre autem mortis sunt ipsa cecitas cordis, per quam in infelicem peccati foueam mortemque consequenter eternam miseri cadimus, propter quod et mortis tenebre nuncupatur; uel tenebre mortis sunt ipsa mors anime peccatum, sic dictum, quod infelices nos in tenebras exteriores, ubi erit fletus et stridor dentium, expellat, atque a uera luce Christo separet; uel tandem tenebre mortis sunt diabolus, nam, ut ait S. Augustinus , »Mors diabolus est, non quia ipse mors est, sed quia per illum mors.« Dicitur autem tenebre mortis, quod totus sit tenebrifer, ipsasque inferorum inhabitet tenebras; et ita hoc sensu cum S. P. Benedictus ait: Currite dum lumen uite habetis, ne tenebre mortis uos comprehendant, idem est ac si diceret: dum uobis diuina suppetit gratia, dum adest Christus habitans in cordibus uestris  per Spiritum sanctum, qui datus est uobis, currite per bona opera, certam uocationem uestram facientes, ne forte per uestram culpam neglecta gratia subtrahatur, atque a uobis prorsus Christus abscedat, sicque uos cordis cecitas in profundum uitiorum mergat, et diabolus, ipsumque peccatum uos comprehendens, tanquam infideles seruos in eternas eiiciat tenebras, quod Deus auertat.

Iuxta litteralem uero sensum, lumen uite est presens tempus, seu ipsa qua uiuimus uita; tenebre mortis mors naturalis, que fit per separationem anime a corpore; et sic currite dum lumen uite habetis, ne tenebre mortis uos comprehendant, cum illa sententia concinit: Dum tempus habemus operemur bonum, ne forte immatura morte preoccupati frustra penitentie locum queramus.

16 Et querens Dominus in multitudine populi,cui hec clamat, operarium suum. Hic commendat S. P. Benedictus  insigne uocationis monastice beneficium, de quo tria presertim his uerbis insinuat: 1o quod ipse Dominus nos uiles seruos seruosque peccati uocare et querere dignetur, et querens Dominus; 2o quod nos tot ac tantis, nobis forte melioribus hac in causa pretulerit, in multitudine populi; 3o idque et in tanti patrifamilias operemur uinea, et ei seruiamus cui seruire regnare est, operarium suum.

Porro tribus nos potissimum modis piissimus Dominus querere ac uocare solet, quos Cassianus exprimit his uerbis : »Primus ex Deo est, secundus per hominem, tertius ex necessitate. Ex Deo quidem est quoties inspiratio quedam immissa in cor nostrum nonnunquam etiam dormientes nos ad desiderium uite eterne et salutis exsuscitat, Deumque sequi, et eius inherere preceptis compunctione saluberrima cohortatur. Secundus uocationis modus est, quem fieri per hominem diximus, cum uel exemplis quorumdam sanctorum, uel monitis instigati, ad desiderium salutis accendimur.  Tertius uocationis modus est, qui ex necessitate descendit, cum diuitiis mundi huius, uel uoluptatibus obligati, ingruentibus repente tentationibus, que uel mortis pericula comminantur, uel amissione bonorum, ac proscriptione percutiunt, uel charorum morte compungunt, ad Dominum, quem sequi in rerum prosperitate contempsimus, saltem inuiti properare compellimur.«

Quocunque nos modo Deus uocet, magna sane est uocantis dignatio: at nichil prorsus ita commendat uocationis monastice gratiam, ac illud quod insinuat S. Benedictus his uerbis: In multitudine populi operarium suum. Operarium suum inquit in singulari, quasi nos, non tanquam paucos ex paucis, sed uelut unum ex tota populi multitudine, que totum terrarum orbem replet, elegerit: cuius quidem beneficii magnitudinem contemplans Petrus Damiani sic exclamat : »Cum uos omnipotens Deus mundo subtraxit, ac sub monastica sibi disciplina  seruire constituit, quid aliud fecisse cernitur, quam uelut olim in cataclysmo de multis pereuntibus uos paucos elegit, ac in bituminate arce latibulum ut uiueretis induxit?« Magna est equidem tua, Deus bone, misericordia, quod animas octo ex omni pereunte hominum multitudine saluare dignatus sis; magna, quod unicum Loth una cum duabus filiis ex conflagrantibus Sodomorum flammis eripueris; magna, quod duos homines ex tota populi Isrelitici gente, pereuntibus aliis in solitudine, promissam in terram introduxeris: at maior ausim dicere, maior longe est ea misericordia, qua nos pre magno aliorum numero electos in sacre religionis claustra transtulisti. Illi etenim et iusti erant, et si dicere fas sit, de te semper bene meriti, in omnibus hactenus fideles, et maiora in posterum pollicentes; nos uero peccatores, iniusti, infideles, nichil nisi peccatum et miseriam promittentes. Quid retribuemus Domino pro omnibus que retribuit nobis? Ultra non seruiamus 17 peccato, sed in nouitate uite seruiamus ei  qui nos ideo quesiuit, uocauit, elegit, ut sacre religionis hortum excolentes, omnis generis uirtutum flores, bonosque tandem aliquando fructus, in horreo celesti recondendos producamus.

Iterum dicit: Quis est homo qui uult uitam.] uitam utique beatam, eamque eternam; nam, ut dicit S. Augustinus , »uita non est nisi beata; et beata uita esse non potest, nisi eterna, ubi sunt dies boni, nec multi, sed unus;« uel etiam uitam, id est Christum Dominum, qui est uia, ueritas et uita, de quo deuote S. Bernardus : »Et quid est tam cordium uita, quam Dominus meus iehsu Christus, de quo aiebat qui eo uiuebat: quia cum Christus apparuerit uita uestra, tunc et uos apparebitis cum eo in gloria?«

Et cupit uidere dies bonos.] Dies boni sunt eternitas beata, de qua S. Augustinus , »Dies ille nescit ortum, nescit occasum; illi diei non succedit  crastinus, quia non precedit hesternus;« nam presentis dies temporis malos uocat Apostolus dicens: Redimentes tempus quoniam dies mali sunt ; et certe, ut ait S. Augustinus, »non ergo sunt mali dies quos agimus in corruptela huius carnis, in tanta et sub tanta sarcina corruptibilis corporis, inter tantas tentationes, inter tantas difficultates, ubi falsa uoluntas, nulla securitas gaudii, timor torquens, cupiditas auida, tristitia arida?« Unde et paulo post addit: »Quid est diu uiuere, nisi malos dies malis diebus addere?«

Quod si tu audiens respondeas: Ego.] Et quis ita non responderet? »Da mihi hominem latronem, inquit S. Augustinus , sceleratum, fornicatorem, maleficum, sacrilegum, omnibus uitiis inquinatum, omnibus flagitiis seu facinoribus obrutum, qui non uelit beatam uitam uiuere? Scio, omnes uultis beate uiuere, sed unde homo beate uiuat, hoc non uultis uiuere.«

Dicit tibi Deus: Prohibe linguam tuam a malo.]  Recte omnino uitam diesque bonos cupienti indicit prohibere linguam a malo, quia si quis putat se religiosum esse non refrenans linguam, huius uana est religio, et qui uerbo non offendit, hic perfectus est uir.

Et labia tua ne loquantur dolum:] »Disperdet enim Deus uniuersa labia dolosa,« inquit propheta; et Salomon: Anime dolose errant in peccatis . Dolus autem, ut dicit S. Augustinus , est cum aliud agitur, et aliud simulatur. Hinc »quid est, inquit , aliud loqui dolum, nisi aliud labiis promere, cum aliud claudatur in pectore?«

Diuerte a malo, et fac bonum.] Hoc est enim breuiarium nostre salutis, ut ait Boherius, de quo et S. Benedictus abbas Anianensis, ut scribit Ardo discipulus eius  in illius uita, n. 30: »Quibusdam uero hoc inculcare solitus erat: Si plurima tibi impossibilia esse precepta noscuntur, hoc exiguum serua preceptum: Declina a malo  et fac bonum; que sententia ei ita familiaris exstitit, ut tempore mortis collectis omnium Patrum sententiis unum ex ea uellet conficere librum.«

18 Inquire pacem et sequere eam.] Tanquam unicum ac singulare bonum S. Pater subiungit: Inquire pacem; magnum enim est pax uera et sincera bonum, cuius ope filii Dei euadimus, uti ipse dicit: Beati pacifici, quoniam filii Dei uocabuntur; et »merito, inquit S. Bernardus , filii nomine uocabuntur qui filii opus impleuerint.«

Et sequere eam.] Neque enim querere sufficit, ni et inuentam sequaris; imo fugientem persequaris. uel sequere eam in tempore futuro, id est sequeris seu assequeris eam tanquam fructum et premium impensi in querendo laboris: quo sensu usurpata a S. Benedicto prophete uerba intellexisse uidetur S. Augustinus cum dixit : »Ut queramus pacem precipitur nobis, ut autem sequamur eam promittitur nobis.«

Et cum hec feceritis, oculi mei super uos.] Que  quidem non sic accipienda sunt, quasi incorporeus per naturam Deus corporea haberet membra, ut olim uoluerunt Anthropomorphite; sed hec figurate dicta sunt, et secundum nostrum loquendi modum; »quibusque autem nominatis Dei membris, que in nobis uisibilia et corporea sunt, potentias operationum oportet intelligi,« inquit Augustinus ; et sic oculi Domini aliquando pro eius cognitione, ut cum S. Benedictus dicit oculos Domini in omni loco speculari bonos et malos; aliquando pro iusto eius in malos iudicio, ut cum dicitur in psalmo: uultus autem Domini super facientes mala, ut perdat de terra memoriam eorum; aliquando pro pia in bonos misericordia, ut cum propheta dicit: Oculi Domini super iustos, etc., quo sensu oculi Domini hic accipiendi sunt, quibus utinam miseros nos peccatores respiciat!

Et aures mee ad preces uestras.] Similiter »aurem  Dei non membrum corporeum, sed potentiam, qua exaudit, regulariter debemus accipere,« inquit prefatus Augustinus ; et sic aures mee ad preces uestras idem sonat ac exaudiam preces uestras.

Et antequam me inuocetis dicam uobis: Ecce adsum.] »Quid est ecce adsum? inquit iterum S. Augustinus ; ecce presens sum, quid uis? quid a me queris? quidquid tibi dedero uilius est quam ego: meipsum habe, me fruere, me amplectere.«

Quid dulcius nobis hac uoce Domini inuitantis nos, fratres karissimi? Hic apposite Hildemarus: »Consuetudo est, ait, sanctorum predicatorum post doctrinam aut exhortationem, aut orationem, subiungere, quod frequentissime Paulus apostolus fecisse legitur; S. uero Benedictus, quia, sicut non distabat longe a sanctorum merito, ita etiam noluit distare doctrina, propterea post doctrinam exhortationem subiunxit;« nempe: Quid dulcius nobis hac uoce, fratres karissimi, etc.

 Fratres karissimi.] Charissimos fratres hic uocat, quos prius filios appellauerat, ut se tanquam unum ex illis esse uelle demonstraret, iuxta illud S. Gregorii pape : Prelatus »honore suspenso equalem se subditis bene uiuentibus deputet.«

19 Ecce pietate sua demonstrat nobis Dominus uiam uite.] Pietate sua, id est misericordia sua; et bene quidem, »quia non tenetur de necessitate nobis demonstrare uiam uite,« inquit Richardus de S. Angelo; et quia, ut dicit Hildemarus, »nullus suo merito saluatur, sed pietate et misericordia Dei saluatur;« uel ecce pietate sua, quam scilicet tam suauiter nos ad uitam uocando, media ad ipsam conducentia docendo, seque ipsum promittendo, ostendit: hec enim ad premissa uerba referri declarat uox demonstratiua ecce.

uiam uite.] uita Deus est, uia ad uitam caritas, a qua utinam nunquam recedamus!

 Succinctis ergo fide uel obseruantia bonorum actuum lumbis nostris.] Demonstrata uia uite, quid adhuc heremus immoti, aut quid superest, nisi ut alacriter ambulemus in ea? quod ut expediti prestemus, recte omnino S. Benedictus ait: Succinctis ergo fide uel obseruantia bonorum operum lumbis uestris, alludens ad illud Apostoli ad Ephesios: State succincti lumbos uestros in ueritate, etc. Sed quia ad spiritalem hic cursum nos inuitat, ita et ad spiritalem lumborum precinctionem: et quoniam ex eo quod ex lumbis carnales delectationes prodeunt, SS. Patribus luxuriam lumbi sepissime significant, per lumborum precinctionem carnalium uoluptatum mortificationem, ipsamque uirginitatem uulgo intelligunt, iuxta illud S. Gregorii : »Lumbos precingimus cum carnis luxuriam per continentiam coarctamus.« Sed quia, ut idem S. pontifex loquitur , »alia est luxuria carnis, qua castitatem corrumpimus; alia uero luxuria cordis est, qua de castitate gloriamur,« ideo  duplici nos cingulo precingi uoluit S. Benedictus, fide scilicet, et bonorum operum obseruantia: fide, qua Deum bonorum omnium auctorem, ipsiusque proinde castitatis agnoscamus; bonorum operum obseruantia, quibus petulantes carnis motus reprimamus, forte respiciens ad illud Isaie: Et erit iustitia cingulum lumborum eius, et fides cinctorium renum eius : per bonorum operum obseruantiam iustitiam, que non nisi bonis operibus exercetur, denotans; quod et aliis uerbis in Euangelio Dominus precipit dicens: Sint lumbi uestri precincti, et lucerne ardentes in manibus uestris; »in lumbis enim accinctis uirginitas, in lucernis ardentibus bona opera« designantur, inquit S. Augustinus.

Apposite autem bonis operibus prefixit fidem, ipsique fidei bonorum operum obseruantiam subiunxit: Redemptori etenim nostro unum sine altero placere nequaquam potest; unde et sponsa in Canticis: Fulcite,  inquit, me floribus, stipate me malis: ad que uerba S. Bernardus : »Fidem florem, fructum actum intellige; nec incongrue, ut opinor, id tibi uidebitur, si aduertas quomodo instar floris necessario precedentis fructum, bonum quoque opus fide oporteat preueniri; alioquin sine fide impossibile est placere Deo, Paulo attestante, magis autem eque ipso docente: Omne quod non est ex fide peccatum est. Itaque nec sine flore fructus, nec sine fide opus bonum: sed et fides sine operibus 20 mortua est, sicut inutiliter flos apparet, ubi non sequitur fructus.« Et item alibi Scriptura: Si recte offers, et recte non diuidis, peccasti: ad que iterum S. Bernardus, cum prius dixisset fidei opera esse iungenda, subiicit : »Recte quidem quodcunque horum offers; recte autem ab alterutro ea non diuidis: noli esse rectus oblator, et prauus diuisor. Quid diuidis actum a fide? inique diuidis fidem perimens tuam; nam fides sine operibus mortua est, munus mortuum offers Deo. Si enim  quedam anima fidei ipsa deuotio est, quid fides que non operatur ex dilectione, nisi cadauer exanime? Bene honoras Deum munere fetido? Bene placas fidei interfector? Credis in Christum? fac Christi opera; ut uiuat fides tua, fidem tuam dilectio animet, probet actio. Sed nec opera quamuis recta rectum cor efficere sufficiunt sine fide: quis enim rectum dicat hominem non placentem Deo? Sine fide autem impossibile est placere Deo: qui non placet Deo non potest illi placere Deus; nam cui placet Deus, Deo displicere non potest.« Idipsum confirmat S. Gregorius papa hac similitudine : »Sicut rami sine uirtute radicis arefiunt, ita opera quantumlibet bona uideantur, nulla sunt, si a soliditate fidei disiunguntur.«

Et calceatis pedibus.] Pedes anime affectiones uulgo significant, quos calceare dicimur, cum uariis uirtutibus exornamur: et bene calceatis pedibus, ne forte uiam uite percurrens, offendas ad lapidem pedem  tuum, tentationi succumbendo.

Per ducatum Euangelii.] Id est doctrinam Euangelii sequentes ducem.

Pergamus itinera eius.] Scilicet Christi Domini tam misericorditer nos uocantis, cuius itinera sunt uoluntaria paupertas: quia cum esset diues, pro nobis factus est pauper; abnegatio proprie uoluntatis, quia factus est pro nobis obediens usque ad mortem; in tribulationibus et angustiis humilis patientia, quia passus est, nobis relinquens exemplum, ut sequamur uestigia eius: arcta quidem et aspera hominibus itinera, sed eo tutiora, quo paucioribus peruia, et ad celeste regnum compendiosiora. uel pergamus itinera eius, scilicet Euangelii, cuius mentionem facit: de cuius itineribus ita scribit Boherius: »In ducatu Euangelii quatuor sunt itinera ad regnum Dei queque tendentia, precepta uidelicet, mandata, testimonia, exempla: in preceptis iustitia, in mandatis caritas, in testimoniis fides, in exemplis perfectio inuenitur.«

 Ut mereamur eum qui nos uocauit in regno suo uidere,] cuius uisio totam hominis facit beatitudinem; unde et S. Philippus ad Christum dicebat: Domine, ostende nobis Patrem, et sufficit nobis.

In cuius regni tabernaculo si uolumus habitare, nisi illuc bonis actibus curritur, minime peruenitur.] Statuit hic bonorum operum necessitatem, sine quibus in regni celestis tabernaculo minime peruenitur. Notanter uero addidit, currendo, 21 redarguens eorum torporem et desidiam qui communi uita contenti, in uia uite cito deficiunt, quibus pro magno reputatur si uel retrorsum non redeant, uixque uiam ingressi, quasi nimium fatigati de requie cogitant. At plane non sic S. Benedictus, non sic; sed nisi illuc curritur, inquit, minime peruenitur. Certe grandis nobis restat uia, a terra ad celum magna est distantia, tantumque ad conficiendum itineris spatium soli nobis huius dies uite breuissimi conceduntur, ut exsultemus sicut gigantes ad currendam  uiam. Imitemur ergo sanctorum exempla, qui, ut scribit Petrus uenerabilis , »bona que faciunt pro nichilo ducentes, ad maiora toto desiderio conscendere semper intendunt.« De quibus etiam S. Bernardus: »Nunquam, ait, iustus arbitratur se comprehendisse, nunquam dicit sufficit: sed semper esurit sititque iustitiam, ita ut si semper uiueret, semper quantum in se est iustior esse contenderet, semper de bono in melius proficere totis uiribus conaretur.« Audiamus et illam Guillelmi abbatis S. Theoderici ad fratres de Monte Dei exhortationem piissimam : »Nolite negligere nolite tardare, grandis enim uobis restat uia, altissima est professio uestra, celos transit, par angelis est, angelice similis puritati; non enim uouistis solum omnem sanctitatem, sed omnis sanctitatis perfectionem et omnis consummationis finem: non est uestrum circa communia precepta languere, neque hoc solum attendere quid precipiat Deus, sed quid uelit, probantes que sit uoluntas Dei bene beneplacens,  et perfecta: aliorum est Deo seruire, uestrum adherere; aliorum est Deum credere, scire, amare, reuereri; uestrum est sapere, intelligere, cognoscere, frui.« Porro ne deficiamus in uia, sed sic curramus ut comprehendamus, sciendum est nonnulla esse que et cursum promouent et adiuuant, nonnulla que retardant et impediunt. »Tria sunt que faciunt currere,« inquit S. Bernardus in libro de Amore Dei, quem sermonibus super Cantica subiunxit noster Mabillonius, »timor uidelicet, desiderium, et amor: timor fugiendo, desiderium appetendo, amor proximum amando. Quatuor quoque sunt que impediunt cursum istum; frigus, calor, uia laboriosa, nimietas currentis; que sunt alio nomine diffidentia, concupiscentia, asperitatis impatientia, nimia confidentia.«

Sed interrogemus cum propheta Dominum dicentes ei: Domine, quis habitabit in tabernaculo tuo?] »Tabernaculum cum proprie accipitur belli res est: unde et contubernales milites dicuntur, tanquam simul  habentes tabernacula,« inquit S. Augustinus ; sed tabernaculum hic a S. Benedicto sumitur pro celesti patria.

Aut quis requiescet in monte sancto eius?] Quod prius tabernaculum appellauerat, hoc montem sanctum nuncupat, forte propter laborem et difficultatem scandendi celi, nam regnum celorum uim patitur, et uiolenti rapiunt illud.

Post hanc interrogationem, fratres, audiamus Dominum respondentem et ostendentem nobis uiam 22 ipsius tabernaculi, ac dicentem: Qui ingreditur sine macula.] Mundis enim corde promittitur regnum celorum: Beati mundo corde, inquit Christus, quoniam ipsi Deum uidebunt.

Et operatur iustitiam.] Secundum S. Anselmum , »iustitia est animi libertas tribuens unicuique secundum propriam dignitatem: maiori reuerentiam, pari concordiam, minori disciplinam, Deo obedientiam, sibi sanctimoniam, inimico  patientiam, egeno operosam misericordiam.«

Qui loquitur ueritatem in corde suo.] Quia, ut dicit S. Augustinus , »nonnulli in labiis habent ueritatem, et in corde non habent, tanquam si aliquis ostendat uiam sciens in ea esse latrones, et dicit: Si hac ieris, a latronibus tutus eris, et contingat ut uere non ibi latrones inueniantur; uerum ille locutus est, sed non in corde suo; aliud enim putabat, et nesciens uerum dixit: ergo parum est uerum loqui, nisi etiam in corde ita sit.«

Qui non egit dolum in lingua sua.] Ad que uerba iterum S. Augustinus: »Lingua agitur dolus, cum aliud ore profertur et aliud pectore tegitur.«

Nec fecit proximo suo malum.] Proximus est omnis homo, quem cum diligere teneamur, ab omni malo illi inferendo abstinere debemus.

Qui opprobrium non accepit aduersus proximum suum.] Id est »non libenter aut temere credidit  criminatori,« ut ait S. Augustinus . Aliam huius uersiculi expositionem ex S. Hieronymo tradit Hildemarus: »Ille, inquit, non accipit opprobrium aduersus proximum suum, qui nullum lesit, neminem nocuit, neminem scandalizauit, ut ab illo debuisset accipere opprobrium.«

Qui malignum diabolum aliqua suadentem sibi cum ipsa suasione sua a conspectibus cordis sui respuens deduxit ad nichilum.] Hactenus uiam celestis tabernaculi demonstrauit S. Benedictus; sed quia armatum in nostram perniciem diabolum continuas itineri nostro insidias struere nouerat , consequenter subiungit ut a conspectibus cordis malignum respuamus, peruersasque eius sollicitationes ad nichilum deducamus, denegando cum contemptu consensum, ostendens  in hominis esse potestate tentanti diabolo resistere, nec nisi uolentem ab ipso superari, iuxta illud S. Cesarii : »Alligatus est tanquam innexus canis catenis, et neminem potest mordere, nisi eum qui se illi mortifera securitate coniunxerit. Latrare potest, sollicitare potest, mordere omnino non potest, nisi uolentem; non enim cogendo, sed suadendo nocet; nec extorquet a nobis consensum, sed petit.«

Et paruulos cogitatus eius tenuit, et allisit ad 23 Christum.] Paruulos cogitatus, id est exorientes inimici suggestiones compressit, ne forte crescentes comprimentur, ac tandem preualeant, iuxta illud pete: Principiis obsta, sero medicina paratur. Hinc S. Hieronymus : »Nolo sinas cogitationem crescere; dum paruus est hostis, interfice; nequitia, ne zizania crescant, elidatur in semine.« Istud argumentum fuse tractat Petrus Damiani eo in opusculo quod de sue congregationis institutis scripsit , ubi  inter alia hec habet: »In primis, fili quicunque manus ad confligendum paras cum inuisibili hoste conserere, satage mentem tuam ab omni suggestionum obrepentium impetu peruigili custodia communire, et sicut quisquilias, et queque purgamenta, que de operibus manuum tuarum decidunt, in ignem protinus abiicis, ita nichilominus cogitationum motus in Deum proiice; et quoniam ignis consumens est, illi superflua cordis tui ad consumendum trade, memorans illud apostolicum: Omnem sollicitudinem uestram proiicientes in eum; et prophete: Iacta cogitatum tuum in Domino, et ipse te enutriet . . . Pone tentationem quasi serpentem: nempe si ab ipso auditu statim repellitur, sana sunt omnia, nichil omnino corrumpitur, nichil eorum que intus sunt inquinatur; si autem semel fuerit admissus, tametsi quauis instantia postmodum abire cogatur, de ueneno tamen eius uel squamis necesse erit aliquid uel perexiguum remanere: ergo sollicitus esto, ut tentationi principio nascenti uelut armatus et intrepidus occurras, et  paruulos orientium cogitationum motus ad petram, que est Christus, allidas,« immensum eius erga te amorem sepissime meditando, et collata hominibus beneficia reuoluendo; sic enim uniuersas inimici cateruas funditus proteres: »Quod si lupus in te forte repentinus insurgit, arripe petram, inquit iterum Petrus Damiani , et protinus fugit. Que est autem petra, nisi Christus?« uide S. Ambrosium, lib. uI in Hexam., cap. 4, et Cassianum, lib. uI Institut., cap. 13.

Qui timentes Dominum de bona obseruantia sua non se reddunt elatos, sed ipsa in se bona, non a se posse, sed a Domino fieri existimantes, operantem in se Dominum magnificant.] Quia uero non dormit neque dormitat aduersarius, et, ut optime notauit S. Bernardus : »Si non potest impedire actionem, tentat intentionem, suadens quatenus effectum gratie arroges tibi;« ideo postquam a malo declinare,  bonum facere, iustitiam sectari, diabolicas suggestiones spernere, uolentem ingredi Dei tabernaculum precepit, caute omnino subiecit: Qui de bona obseruantia non se reddunt elatos, sed ipsa in se bona, etc. Quibus uerbis tria docet: 1o de bona obseruantia elationem fugere; 2o Deum, non se boni operis auctorem agnoscere; 3o consequenter Deum in se operantem magnificare.

Qui timentes Dominum de bona obseruantia sua non se reddunt elatos], seipsos magni aliquid esse existimantes, cum tamen nichil sunt; sed potius infra omnes sese deprimentes, ut 24 faciebat S. Bernardus, cuius cum tanta esset uite sanctimonia, quantam in eo etiam nunc catholicus orbis miratur, ita nichilominus de se scribebat  ad alterum Bernardum priorem Portarum: »Clamat ad uos monstruosa uita mea, mea erumnosa conscientia; ego enim quedam chimera mei seculi, nec clericum gero nec laicum; nam monachi iamdudum exui conuersationem, non habitum.« Et S. Gregorius papa de se item ad  Anastasium episcopum Antiochenum sic scribens : »Quod uero me os Domini, quod lucernam dicitis, quod multis prodesse perhibetis, hoc quoque mihi ad iniquitatum mearum cumulum accedit, ut cum uindicari in me iniquitas debuit, laudes pro uindicta recipiam.«

Sed ipsa in se bona non a se posse, sed a Domino fieri existimantes.] Ut enim egregie dicit S. Bernardus : »Quid odiosius illa uoce: Manus nostra excelsa, et non Dominus fecit hec omnia!« Longe aliter sentiebat, qui tamen plurimum libero hominis arbitrio tribuit, Ioannes Cassianus, cum dicebat : »Non solum namque ipsam perfectionem oportet credere nostra industria nos uel labore possidere non posse; sed ne hec quidem ipsa, que illius exercemus obtentu, id est labores, conatusque nostros, ac studia, sine diuine protectionis auxilio, inspirationisque eius, castigationis atque exhortationis gratia perficere, quam scilicet  cordibus nostris, uel per alium solet, uel per semetipsum, nos uisitans, clementer infundere.« Ubi Cassianus quatuor agnoscit gratiarum genera: protectionis, qua nos ab hostium insidiis tuetur; inspirationis, qua ueluti sopitam mentem interius ad bonum excitat; castigationis, qua nostrum a terrenis omnibus animum auertit; exhortationis, qua per sanctos doctores ad bonum operandum accendit. Quibus si creationis, redemptionis, conseruationis beneficium, diuinumque ad omnes etiam naturales actus concursum addideris, quo pacto iam bone obseruantie gloriam nobis usurpare, Deo negare, presumemus? Alias merito nobis Apostolus inquiet: Quid habes quod non accepisti? si autem accepisti, quid gloriaris quasi non acceperis? Et S. Bernardus : »Quidquid hic fauoris captas, quod ad Deum non retuleris, ipsi furaris; tibi enim unde gloria, putide puluis, tibi unde? De uite sanctitate? Sed Spiritus est qui sanctificat, Spiritus dico, non tuus, sed Dei: et si prodigiis et signis effulgeas, in manu tua fiunt,  sed uirtute Dei. An blanditur popularis fauor, quod uerbum bonum et forte bene deprompseris? Sed Christus donauit os et sapientiam; nam lingua tua quid, nisi calamus scribe? Et hoc ipsum mutuo accepisti.« Et antea: »Quis credat parieti, si se dicat parturire radium, quem suscipit per fenestram? Aut si glorientur nubes quod imbres genuerint, quis non irrideat? Mihi liquido constat, nec de canalibus oriri riuos aquarum, nec de labiis uel dentibus uerba prudentie, etsi sensus ultra corporeus non attingat. Nec laus calami laudabilis est pictura siue scriptura, nec gloria lingue aut labiorum sermo bonus: tempus est ut et propheta loquatur: Numquid gloriabitur, inquit, securis 25 contra eum qui secut in ea, aut exaltabitur serra contra eum a quo trahitur? Quomodo si eleuetur uirga contra eleuantem se, et exaltetur baculus, qui utique lignum est; sic contra Dominum omnis qui gloriatur, si non in Domino glorietur.«

 Operantem in se Dominum magnificant.] Id est cum gratiarum actione omnem boni operis laudem et gloriam in Deum remittunt, ne forte gratiarum cesset fluctus, si non fuerit refluxus, et, ut S. Bernardi uerbis utar , »sue reddantur origini fluenta gratie ut uberius fluant; alioquin nisi ad fontem redeant, exsiccantur.«

Illud cum propheta dicentes: Non nobis, Domine, non nobis, sed nomini tuo da gloriam.] Docet hic S. Benedictus ex uerbis prophete quomodo operantem in nobis Dominum magnificare debeamus, scilicet omnem bonorum operum gloriam Deo ascribendo, ut qui omnia opera nostra in nobis operatus est, omnem inde laudem et honorem referat. »Deus solus omnia creauit, inquit S. Bernardus ; solus de hoste triumphauit, solus captiues liberauit, et socium habebit in gloria? et brachium, inquit, meum auxiliatum est mihi, torcular calcaui solus, et de gentibus non est uir mecum. Quid ergo mihi cum uictoria,  si nec fui in prelio? Impudentissime mihi arrogo uel gloriam absque uictoria, uel uictoriam sine pugna.«

Sicut nec Paulus apostolus de predicatione sua sibi aliquid imputauit dicens: Gratia Dei sum id quod sum.] Confirmat exemplo Apostoli, quod premiserat; ubi quod ait Apostolum nichil sibi imputasse de predicatione sua, tribus modis potest intelligi: 1o de ipsa predicatoris dignitate, ad quam ex blasphemo et persecutore assumptus est; 2o de exercitio ipsius predicationis per tot terrarum plagas Euangelium annuntiando; 3o de ipsius predicationis fructu, tot Christo fidelibus acquisitis; et sic quolibet sensu nichil sibi Paulus de predicatione sua imputauit; nam etsi apostolus sim, inquit, Apostolus quidem per uoluntatem Dei , siue, ut dicit alibi, Apostolus non ab hominibus, neque per hominem, sed per Iesum Christum et Deum Patrem, et si plus omnibus laboraui, non ego autem, sed gratia Dei mecum ; denique si tantum Domino populum acquisisse uideor, Ego quidem  plantaui, Apollo rigauit, Deus autem incrementum dedit , et sic gratia Dei sum id quod sum.

Et iterum ipse dicit: Qui gloriatur in Domino glorietur.] Gloriari in Domino est omnem boni operis gloriam ei attribuere, ut cum Paphnutio abbate apud Cassianum , bona nostra demirantibus, atque inde laude nos efferentibus dicere possimus: »Non liberum arbitrium, sed Dominus soluit compeditos; non nostra uirtus, sed Dominus erigit elisos; non lectionis industria, sed Dominus illuminat cecos, quod Grece dicitur , id est Dominus sapientes facit cecos; non nostra cautio, sed Dominus custodit aduenas; non nostra fortitudo, sed Dominus alleuat siue suffulcit omnes qui corruunt, etc.;« atque ita illud S. Bernardi usurpare licebit : »Securus glorior, 26 si teste conscientia de gloria Conditoris nichil mihi usurpo; securus plane, quia iam non contra Dominum, sed in Domino.«

 Unde et Dominus in Euangelio ait: Qui audit uerba mea hec, et facit ea, similabo eum uiro sapienti.] Desumpta ex Euangelio Christi Domini uerba suo S. Benedictus adaptat proposito, dicens: Unde et Dominus in Euangelio ait: Qui audit uerba mea hec, scilicet, qui ingreditur sine macula, etc., similabo eum uiro sapienti, nimirum Christo, qui est Patris sapientia, qui edificauit domum suam, de qua Scriptura: Sapientia edificauit sibi domum, excidit columnas septem; edificauit, inquam, sibi domum, nempe Ecclesiam, supra petram, id est super seipsum, nam petra erat Christus. uenerunt flumina, flauerunt uenti, scilicet persecutionum per tyrannos, per hereticos, per falsos fratres; uel prosperitatum sub principibus Christianis; impegerunt in domum illam, quia non minus prosperitate quam aduersitate quatitur Ecclesia; et non cecidit: perseuerat enim usque ad consummationem seculi: fundata enim erat supra petram, scilicet  Christum, de quo Apostolus: Fundamentum aliud nemo potest ponere preter id quod positum est.

Hec complens Dominus.] Id est adeo misericorditer suauiterque nos preueniens, ad uitam inuitans, tabernaculi uiam demonstrans.

Exspectat quotidie his suis sanctis monitis factis nos respondere debere,] obedientes scilicet monitis, et ea que suadet impigre exsequentes, ne forte nobis cum propheta exprobret dicens: uocaui, et non erat qui responderet; locutus sum, et non audierunt, feceruntque malum in oculis meis, et que nolui elegerunt .

Ideo.] Nimirum, ut sanctis Domini monitis respondeamus factis.

Nobis propter emendationem malorum huius dies uite ad inducias relaxantur.] Et qui hactenus uitiis ac peccatis uitam deturpauimus, in posterum ingrediamur sine macula; qui exhibuimus membra nostra seruire iniquitati ad iniquitatem, eadem exhibeamus seruire iustitie ad iustitiam.

 Dicente Apostolo: An nescis quia patientia Dei ad penitentiam te adducit?] Confirmat Apostoli uerbis quod premiserat: propter emendationem malorum huius dies uite ad inducias relaxantur. Nam, ut ait Hildemarus, »quod B. Benedictus uocat inducias, Paulus dixit patientiam; et quod B. Benedictus dixit emendationem, Paulus dicit penitentiam; et quod dixit relaxantur, Paulus dicit adducit.« Igitur patientia Dei sunt inducie, quas ad emendationem malorum benignissime nobis concedit iudex iustus, fortis et patiens; ut enim dicit S. Cesarius , »Quando nos prolixis temporibus peccauimus, et nichil mali a Domino sustinemus, patientia est, non negligentia; non ille perdidit potentiam, sed nos ad penitentiam reseruauit.« Tanta prouocati benignitate festinemus agere penitentiam, 27 alioquin quid in extremo positi iudicio respondebimus Deo si neglexerimus? »Non est, inquit, S. Augustinus , quod in fine dicatur  Domino: Non me permisisti bene uiuere, aut dilationem correctionis non mihi dedisti, aut non ostendisti quid appeterem, quid uitarem: uidete quia tacet, uidete quia differt, uidete quia blanditur, hortatur, minatur.«

Nam pius Dominus ait: Nolo mortem peccatoris, sed ut conuertatur, et uiuat;] siue, ut ait Petrus apostolus: Patienter agit propter uos, nolens aliquos perire, sed omnes ad penitentiam reuerti; et Paulus: Deus uult omnes homines saluos facere; et item ipse Dominus per Prophetam: In quacunque die ingemuerit peccator, omnium iniquitatum eius non recordabor.

Cum ergo interrogassemus Dominum, fratres, de habitatore tabernaculi eius;] nimirum cum propheta dicentes: Domine, quis habitabit in tabernaculo tuo?

Audiuimus habitandi preceptum.] Id est, quid illud habitare cupientibus precipiatur, cum post interrogationem responsum est: Qui ingreditur sine macula, etc.

Sed si compleamus habitatoris officium, erimus heredes regni celorum.] Habitatoris officium potest duobus  modis intelligi: 1o pro officio iam inhabitantium, quorum est Deo iugiter adherere, illum laudare, benedicere, amare; 2o pro officio nondum quidem inhabitantium, sed tamen habitare ardenter desiderantium, quorum est ingredi sine macula, operari iustitiam, etc.; atque ita si compleamus habitatoris officium, erimus heredes regni celorum; si secus, minime: unde egregie S. Basilius : »Nos uero id quidem de nobis dicimus, quod regnum celorum exspectamus, ea uero non curamus unde illud acquiritur . . . . . Sed quis cum sationis tempore domi desederit, aut dormierit, tempore messis sinum suum manipulis impleuit? Quis uitem uindemiauit quam non plantauit? Eorum sunt fructus quorum sunt et labores; honores et corone eorum sunt qui certando uicerunt: quis coronabit eum qui ne aggressus est quidem aduersarium?«

Ergo.] ut heredes regni celorum simus.

 Preparanda sunt corda et corpora nostra.] Scilicet corda per bonam uoluntatem, corpora per sanctam exercitationem, ut exponit Bernardus Cassinensis; uel, corda ad bene et humiliter intelligenda, corpora uidelicet cum patientia toleranda, ut habet Richardus de S. Angelo. uel corda propter Deum, qui corda scrutatur; corpora propter homines, ut edificentur, et sic prouideamus bona non solum coram Deo, sed etiam coram hominibus, ut colligitur ex Hildemaro. uel denique corda et corpora, ut totos nos Deo consecremus, qui totum se nobis consecrauit, totus siquidem mihi datus, totus in meos usus expensus est, inquit S. Bernardus ; ut totum demus ei qui regnum suum nostram constituit hereditatem; nam, ut dicit uenerabilis Beda : »Res ista, o homo, id est regnum celorum; aliud non querit pretium, nisi teipsum: tantum ualet, quantum es tu, da te, et illud habebis.«

28 Sancte preceptorum obedientie.] Obedientiam  uocat sanctam, quia sanctos nos efficit, sanctis similes, sanctorumque participes.

Militatura.] Militatura, inquit, ad exprimendum obedientie laborem.

Et quod minus habet in nobis natura possibile.] Illud quod potest hic sumi aduerbialiter, ut sensus sit: et quia ad regni celestis consecutionem, et ad preparanda corda et corpora nostra sancte preceptorum obedientie militatura, in nobis natura humana per peccatum deprauata et corrupta minus habet possibile, id est ex se nichil potest; nam, ut obseruat ad hunc locum Menardus noster, minus apud Tullium sepe significat non.

Rogemus Dominum ut gratie sue iubeat.] Id est uelit, ut explicat Menardus, adiutorium ministrare, quod a nobis quidem habere non possumus, sed tamen petentibus conceditur, iuxta illud: Petite et accipietis.

Et si fugientes gehenne penas ad uitam perpetuam  uolumus uelociter peruenire.] Duplici hic nos motiuo ad boni prosecutionem excitat: uno timoris gehenne, altero spei uite perpetue consequende; et reuera quid duri refugiet Christianus, multo minus monachus, si perennes illas damnatorum penas serio meditetur, in quibus, ut loquitur Petrus Damiani , »fit miseris mors sine morte, finis sine fine, defectus sine defectu, quia et mors uiuit, et finis semper incipit, et deficere defectus nescit;« siue, ut loquitur Petrus Blesensis , in quibus »finis semper incipiet, mors non morietur, nec defectus deficiet, ut damnati hominis conditio semper in doloris materiam, et mortis eterne pabulum recidiuet;« de quibus denique S. Bernardus sic exclamans ait : »O regio dura et grauis, regio extimescenda, regio fugienda, terra obliuionis, terra afflictionis, terra miseriarum, in qua nullus ordo, sed sempiternus horror inhabitat: locus lethifer, in quo ignis ardens, ubi frigus rigens, uermis immortalis, fetor intolerabilis,  mallei percutientes, tenebre palpabiles, confusio peccatorum, innodatio uinculorum, horribiles demonum facies! Totus tremo atque horreo ad memoriam istius regionis, et concussa sunt omnia ossa mea.« Ex alia parte quis non assurgeret ad promissum eterne felicitatis premium, in qua, ut ait S. Bernardus , »nichil formidatur, nichil fastiditur, nichil deficit; tuta habitatio paradisus, dulce pabulum uerbum, opulentia magna nimis eternitas;« de qua idem alibi S. doctor : »Oculus non uidit, nec auris audiuit, Deus, que preparasti diligentibus te. Pax enim est que exsuperat omnem sensum, pax super pacem, indeficiens exsultatio, torrens uoluptatis infinite, flumen letitie, gaudium plenum; cogita quidquid uis, quidquid potes exopta, excedit omnem cogitatum, desiderium omne exsuperat illa felicitas, eternitas illa, beatitudo illa;« et item alibi : »Quibus apparet Deus, nichil uidere desiderabilius uolunt,  nichil possunt 29 delectabilius. Quando ergo illa uel fastidiet auiditas, uel se subtrahet suauitas, uel fraudabit ueritas, uel deficiet eternitas, quid si in eternum extenditur uidendi copia pariter et uoluntas, quomodo non plena felicitas? uide Petr. Damian. opusc. 50, cap. 15.

Dum adhuc uacat, et in hoc corpore sumus.] Id est dum sani, rationem habentes, malum declinare. bonumque facere ualemus: nam, ut recte S. Basilius ait , »Nunc tempus est acceptum, inquit Apostolus, nunc dies salutis; hoc seculum resipiscentie est, futurum uero retributionis; hoc operationis ac studii, illud premii; hoc patientie, illud consolationis; nunc adiuuat Deus a uia mala recedentes; tunc terribilis erit, et humanarum actionum iudex infallibilis.« Ut ergo in futuro nobis seculo retribuat Deus, ut debitis nos absoluat tormentis, dum tempus habemus operemur bonum. »O homo, qui desideras regnum Deo possidere, exclamat S. Augustinus ,  seu quiuis alius, cur fecisti malum? Dum potes emenda, dum tempus habes clama ad omnipotentem Deum; dum datur spatium luge, dum licentia est peniteas; festina dum potes, dum anima uersatur in corpore; dum adhuc uiuis futurum remedium require tibi, priusquam te profundum absorbeat pelagus, priusquam te malignus rapiat infernus, ubi nulla datur indulgentia, ubi nullus regreditur ad ueniam.«

Et hec omnia per hanc lucis uitam uacat implere.] Lucis uita est uita monastica, quam hic intelligia S. Patre Benedicto facile mihi persuaserim, nam et hic monachos alloquitur. Huic uite opponitur uita secularis, mera nox, de qua S. Bernardus suos alloquens : »Annon etiam cuiquam nostrum caliginosa nox erat, cum tanquam sine Deo in hoc seculo uiueremus, cum ambularemus post concupiscentias nostras, cum sectaremur carnis illecebras, cum obtemperaremus de  sideriis secularibus, cum exhiberemus membra nostra arma iniquitatis peccato, cum seruiremus iniquitati ad iniquitatem, in quibus nunc merito erubescimus tanquam operibus tenebrarum?«

Currendum et agendum modo quod in perpetuum nobis expediat.] Currendum, inquit, et agendum modo, id est nunc, ut si iuuenis sis, ad extremum uite terminum, quo pre nimie senectutis languore currere uix uacat, penitentiam non differas: modo, ut si senex, saltem uel extrema uite tempora Deo Optimo Maximo etiam uel minima remuneranti deuoueas. Preclare omnino Petrus uenerabilis : »Relinquite, inquit, terrena antequam uos ipsa relinquant; et si primas partes hostie, hoc est uite uestre, Deo noluistis offerre, saltem caudam, id est finem dierum uestrorum, ipsi deuote offerte.« Modo ergo si senex sis; sed modo etiam si iuuenis, ut ulterius cursum non differas, ne forte morte preoccupatus, quod modo licet, et potes, cum optaueris implere non uacet. »Preueniendus est, inquit  S. Augustinus , seu quiuis alius, dies qui preuenire consueuit: ipse se seducit et de morte sua ludit, qui hoc cogitat: Potest mihi indulgentia temporis subuenire; 30 non est hoc: primum quia periculosissima est in ultimum diem promissa securitas; deinde stultissimum, ut causa que de necessitatibus eternis agitur, inutilitatibus uite deficientis committatur extremis. Odibile est apud Deum quando homo sub fiducia penitentie in senectutem reseruate liberius peccat. Credite, karissimi, difficile est ut callida dissimulatio ordinande consummationis obtinere digna sit facultatem: apud illum cordis interpretem ars non admittitur ad salutem.« Ita S. Augustinus , seu quiuis alius, qui et alibi conuersionem ad extremum uite curriculum differentem sic adoritur: »Dicit aliquis homo: Iuuenis sum, facio quod me delectat, et postea penitentiam ago, hoc est, percutio me gladio crudeli, et postea ad medicum  uado, et nescit quod in unius hore puncto uulnus accipitur, et uix longo tempore ad sanitatem pristinam reuocatur, etc.«

Constituenda est ergo a nobis dominici schola seruitii.] Schola secundum propriam nominis acceptionem est locus in quo liberalibus litterarum studiis adolescentes uacare solent. Schola etiam, ut obseruat Menardus noster, est conclaue in quo monachi aliquid agunt, legunt, et dormiunt; quod probat ex concilio Turonensi secundo can. 15 : »Nec liceat monachis cellas habere communes, sed schola labore communi construatur, ubi omnes iaceant, aut abbate aut preposito gubernante;« ex Regula cuiusdam cap. 12: »Focos uero in schola penitentes, si fuerint, bini per hebdomadas faciant:« ex Regula S. Cesarii cap. 3: »De ipso tamen habitu mutando, uel lecto in schola habendo sit in potestate prioris.« Hic uero schola a sancto Benedicto accipitur usurpaturque ad significandam regulam, unde et mox eam institutionem uocat;  neque omnino insolitum est apud ueteres scripta sacra institutaque sanctorum scholas appellare; nam et S. Hieronymus, referente Boherio, in epist. ad Euagrium librum Exodi uocat scholam medici, ubi leges date a Deo populo Isrel sunt descripte; et interrogatus apud Cassianum Ioannes abbas, cur, relicta anachoresi, cenobitarem instituta esset amplexus, respondit, »uelut imparem se anachoretice discipline, et sublimitate tante perfectionis indignum ad iuniorum scholas reuertisse, si tamen uel ipsorum instituta secundum professionis meritum posset implere.«

Porro hec schola dicitur dominici schola seruitii, quia tota est in ediscendo supreme maiestati debito obsequio, unde et discipulos alloquens ait: Sub uno Domino equalem seruitutis militiam baiulamus.

In qua institutione nichil asperum, nichilque graue nos constituturos speramus.] Hic aliquem audire mihi uideor S. P. Benedictum ita adorientem: Siccine, sancte Pater, nichil asperum, nichilque graue uocas,  corpus castigate, delicias non amplecti, ieiunium amare, uoluntatem propriam odire, usque ad impossibilia obedire? Ubi est quod capite 58 de disciplina suscipiendorum fratrum dictutus es: Probetur in omni patientia; et: Predicentur eis omnia dura et aspera? et que conuentio inter, nichil asperum nos constituturos 31 speramus, et predicentur eis, non aliqua aut multa, sed omnia dura et aspera? Sed et nunquid iugum tuam appellas Regulam? Cui S. Pater responderet: Est plane Regula quam propono iugum, sed Christi, quod ipse pronuntiat et leue et suaue, quod, ut ait S. Cesarius , leuare consueuit, non premere, et magis nos portat quam portetur a nobis. De quo et S. Bernardus : »Num uere leue est, quod portantem non grauat, sed leuat? Quid eo leuius onere quod non solum non onerat, sed et portat omnem cui portandum imponetur?« Et reuera ut hic cum S. Bernardo seu quouis alio loquar : »Quid  suauius homini, quid iucundius, quam mundum contemnere, et se reputare seculo celsiorem, atque in bone conscientie uertice consistentem, et mundum habere sub pedibus, nichil in eo uidere, quod appetat, . . . fallaces diuitias, et honores perniciosos, et damnabiles delicias conculcare? Quid, queso, tranquillius quam suam animam sic stabilire, ut nullis motibus carnalis concupiscentie agitetur, carnem rore pudicitie tepescentem compellat ancillari, ut eam ad exercitium militie spiritalis promptissimam habeat adiutricem? etc.«

Sed aliquas hic inserere rationes iuuat, cur S. Benedictus nichil asperum aut graue in Regula constituturum se asserat. Prima est, quia tot ac tantis internis animum obsequentis sibi Deus replet delectationibus, ut nichil sit durum quod non emolliant, nichil amarum quod in dulcedinem non conuertant, unde et si sit Regula iugum, plane computrescit iugum  a facie olei, ut cum propheta loquar, olei utique exsultationis et letitie, qua fidelem Deus recreat animam.

Secunda est, quod non seruis, sed filiis datur, qui non formidine, sed dilectione aguntur; qui Christo nichil sibi carius aliquid existimant; porro ubi dilectio, nulla uite asperitas. »Hac postquam imbutus fueris, scribebat olim ad Gislebertum eremitam Petrus uenerabilis , erit tibi cella tua toto mundo latior, ieiunium refectio, uigilie somnus, opus otium, labor requies;« et Guillelmus abbas S. Theodorici ad fratres de Monte Dei : »Panis furfureus, et simplex aqua, et olera, et legumina simplicia, nequaquam res delectabiles sunt; sed in amore Christi et desiderio interne delectationis, uentri bene morigerato gratanter ex his satisfacere posse ualde delectabile est.« Denique S. Bernardus : »Ubi amor est, labor non est, sed sapor«

Tertia est, quod etiam seruis timore confictis,  salutem et uitam eternam uere desiderantibus, nouissimaque hominis serio meditantibus, uel amarissima dulcia euadunt; atque mitigari posse monastice uite asperitatem docebat olim S. Bernardus nepotem suum Robertum, ad eum sic scribens : »uigilias times, et ieiunia, manuumque laborem; sed hec leuia sunt meditanti penas perpetuas: recordatio deinde tenebrarum exteriorum facit non horrere solitudinem. Si futuram cogitas de uerbis otiosis discussionem, non ualde displicebit silentium; fletus eternus et stridor ille dentium ante cordis oculos reductus pares tibi reddet mattam et culcitram.« Simili prorsus modo Ioannes Trithemius: 32 »Si quem terrent aspera claustri, cogites tormenta inferni; si matutinas uigilias onerosas existimas, scito quoniam ibi nunquam dormiunt, neque quiescunt; si duritiam lectulorum refugis, considera quia lectulus eorum est ignis qui non exstinguetur; si cibi et potus parcitatem, cogita quoniam cibus illorum uermis immortalis est, et luctus, et ue; si  expauescis custodiam claustri, memorare clausuram inferni, quoniam non egredientur inde usque in sempiternum, etc.«

Quarta est, quod consuetudine uilescunt omnia: unde quod in malam partem aliquando scribebat S. Bernardus , apposite hic ad nostrum propositum conuertere possemus: »Quid non inuertat consuetudo? quid non assiduitate duretur? quid non usui cedat? quantis quod pre amaritudine prius exhorrescebant, usu ipso male in dulcedinem conuersum est! Audi iustum quid lamentetur de huiuscemodi: Que prius tangere nolebat anima mea, nunc pre angustia cibi mei sunt. Primum quidem tibi importabile uidebitur aliquid; processu temporis si assuescas, iudicabis non adeo graue, paulo post et leue senties, paulo post nec senties, paulo post etiam delectabit.«

Quinta est, quod sic omnia temperauit aptauitque sanctus legislator, ut et sit quod fortes cupiant, et infirmi  non refugiant; sic nimirum cuncta disposuit, ut nullus sit qui regulam facili negotio obseruare non possit. Hinc S. Petrus Damiani : »Regula sancta, inquit, quasi ampla quedam capax et spatiosa domus facta est ad omnia hominum genera capienda, pueros uidelicet et senes, fortes et debiles, deliciosos et multimoda morum inequalitate diuersos.«

Sed et si quid paululum restrictius dictante equitatis ratione propter emendationem uitiorum et conseruationem caritatis processerit, non illico pauore perterritus refugias uiam salutis.] Quia qui mittit manum ad aratrum, et respicit retro, aptus non est regno celorum; et pauidi in lege non admittuntur ad prelium, ne illi paueant, et alios pauere faciant. uiam uero salutis appellat Regulam suam, quia facientibus eam eterna regna patebunt, iuxta illud S. Fulgentii : »Omni uouenti, et reddenti quod  uouit, ipse quoque Deus reddit celestis regni premia, que promisit;« uel, si uis, uiam salutis uocat uitam ipsam monasticam, que est compendiosa ad celum uia.

Que non est nisi angusto initio incipienda.] Postquam promisit S. Benedictus nichil asperum in Regula se constituturum, ne forte insolite uite asperitas a sancto proposito delicatos tirones deterreret, si preter conceptam spem discipline monastice rigor nonnichil difficultatis facesseret, hos aduersus solitas nouitiorum tentationes premunit, aliquid molestie conuersionis initio experturos asserens, cuius exemplo forte permotus Guillelmus abbas S. Theoderici, inter cetera instituendi nouitii documenta istud prescripsit : »Premuniendus est assidue contra tentationes acrius in solitarium nouitium deseuientes, 33 cum seruum Dei gratis Deo seruientem non cessent sollicitare uitia mercede oblate delectationis, diabolo suggerente, carne concupiscente, seculo concupiscenda ingerente.«  Nos etiam opere pretium fore existimamus, si in gratiam nouitiorum, difficultatum tentationumque quas initio conuersionis experiri solent, causas ob oculos posuerimus, ut ipsi aduersus eas se premuniant, si forte aliquando insurrexerint: he autem considerari possunt aut ex parte religionis, aut ex parte diaboli, aut ex parte seculi.

Ex parte religionis assuetos seculi deliciis nouitios terret uite regularis austeritas, quia, ut dicit S. Augustinus , seu quiuis alius, »Non sine uiolentia fieri potest ut de abundantia et deliciis ad famem et sitim, ad abstinentiam et crucem transeat, ut somno prius atque otio amicam carnem contritione uigiliisque conficiat; non, inquam, sine uiolentia fieri potest ut unusquisque iracundiam patientia, superbiam humilitate commutet, amore paupertatis diuitiarum ac sufficientie affluentiam superet, uinolentiam sobrietate, luxuriam castitate condemnet, et homo subito in uirum perfectum transformetur,  et quodammodo alter credatur ex altero:« que tamen omnia precipiunt exiguntque sacre religionis leges. Hinc S. Bernardus : »Primordia, inquit, nostre conuersionis, iuxta communis quidem experientie rationem, primus exagitat timor, quem intrantibus statim horror uite ingerit arctioris, et insuete austeritas discipline;« et alibi : »Cum aliqui simplices ad conuersionem ueniunt, seueritatem Regule expauescunt. Si fiat eis sermo de mundi contemptu, de uirtutum uitiorumque conflictu, si anxietas uigilandi, assiduitas orandi, parcimonia ieiunandi ab ipsis requiritur, dicunt conquerendo inter se: Quid est hoc? quis tot et tanta implere sufficiat?« Hinc denique Petrus Blesensis ad R. Clericum, qui religionis uouerat ingressum, scribens: »Quia te, inquit, mundi uoluptatibus hactenus immersisti, importabilia tibi uidentur ciborum mutatio, uestimentorum asperitas, iugum obedientie, censura silentii, regularitas morum, austeritas discipline.«

 Ex parte diaboli longe fortior sustinenda est pugna: »Quemadmodum enim latrones, uerba loquor Chrysostomi , non ubi fenum, et palee, et calamus; sed ubi aurum, et argentum, ibi fodiunt, et continuo uigilant; sic et diabolus his maxime instat, qui spiritalia attingunt negotia; ibi insidie ubi uirtus.« At licet omnes omnino monachos impugnet diabolica uersutia, multo tamen magis furit in nouiter conuersos, quos adolescentes delicatosque a se defecisse dolet: »Nequam hostes, inquit Petrus uenerabilis agens de nouitiis Cluniacensis monasterii , quamuis uniuersis generaliter insidiarentur, nouiter tamen conuersis amplius infesti instabant. Dolebant quidem ueteranorum profectibus inuidentes, sed tironum superaddita conuersione, quasi recenti suscepto uulnere, acrius indignabantur, et, uelut longi temporis desperatione, prioris prede spolia postponentes,  contra ea que ab oculis rapiebantur longe uehementius accendebantur; hinc aduersus 34 nouitios bella ualida commouebant, hinc tentamentorum diuersis telis armati, totis eis conatibus insistebant.« Sic nimirum egredientem ex Aegypto Dei populum Pharao, uera demonis figura, uehementius excandescens persequebatur, et Satanas ipse exiens ab homine quem ab infantia tenuerat, grauius affligendo discerpebat. Sed lubet omnes hostis uersuti technas ob oculos ponere; qua in re pre omnibus hic audiendus est S. Ioannes Climacus graphice nobis eas representans his uerbis : »Suggerunt nobis demones post rerum humanarum abdicationem, ut beatos predicemus eos qui in egentes sunt benigni, nosque miseros dictitare, quod huiusmodi omni uirtute destituti sumus. Consilium autem hostium est, ut nos per demissionis speciem aut ad profanum seculi uitam retrahant, aut in religione perseuerantes ad desperationis laqueum adigant;« et alibi : »Nec te iste dolus et astus latronum illorum  lateat; suggerunt enim nobis ne ab hominum turbis secedamus, quod magnum glorie premium simus relaturi, si feminam contemplati ab illa tamen nos abstinemus.« Et sub finem eiusdem gradus: »Per insomnia cacodemones nos perturbare conantur, dum nobis domesticorum imagines representant, et uel lamentantes exhibent, uel morituros, uel causa nostra afflictos, et incommodis mactatos exhibent.« Ita plane referente S. Athanasio  S. Antonium tentabat: »Si quo modo posset ab arrepto eum instituto detrahere, immittebatque ei memoriam possessionum, sororis defensionem, generis nobilitatem, amorem rerum, fluxam seculi gloriam, esce uariam delectationem, et reliqua uite remissioris blandimenta, postremo uirtutis arduum finem, et maximum perueniendi laborem, nec non et corporis fragilitatem suggerebat, et etatis spatia prolixa, etc.« uide Anonym. Ratisponensem, tom. Iu Analectorum, et librum de Doctrina S. Stephani Grandimontensis.

 His plane non cedit quod ex parte seculi certamen procedit: hinc amici, illinc cognati, isthinc fratres parentesque infirmum adhuc in bono proposito tironem aggrediuntur, modisque omnibus reuocare conantur, quorum insultus egregie admodum, et more suo eloquenter describit S. Hieronymus ad Heliodorum his uerbis : »Neque uero nescio qua redicas nunc compede prepediri: non est nobis ferreum pectus, nec dura precordia; non ex silice natos Hyrcane nutriere tigres; et nos per ista transiuimus. Nunc tibi blandis uidua soror heret lacertis; nunc illi cum quibus adoleuisti uernule aiunt: Cui nos seruituros relinquis? Nunc gerula quondam iam anus, et nutritius secundus post naturalem pietatem pater clamitat: Morituros exspecta paulisper, et sepeli. Forsitan et laxis uberum pellibus mater arata rugis fronte antiquum referens mamme lallare congeminet: dicant si uolunt et grammatici: In te omnis domus inclinata recumbit. Facile rumpit hec uincula  amor Dei, et gehenne timor.« Tales fuere olim, cum fugit ad monasterium, S. Blaitmaici principis, et postea abbatis Hiiensis et martyris labores; nam, ut scribit Walfridus Strabus eius uitam metrice referens:

35 Fama ut forte uolans patris peruenit ad aures,
Hinc stupor atque dolor mentem cinxere parentis.
Subtractum dolet heredem, mittitque senatum,
Agmina, pretores, populum, precepta, maniplos;
Duxque comesque ibant, properanter episcopus astat,
Abbatumque cohors, uicini carne propinqui;
Hoc solum nitente manu, si qualibet arte
Efficerent reducem uitata pericula mentem
Corde subire alio. O talis quam ceca uoluntas!

Talia fuerunt, eruntque in futurum multorum aliorum certamina; sed, ut aiebat prefatus S. Hieronymus ad suum Heliodorum: »Licet paruulus e collo pendeat nepos, licet sparso crine et scissis uestibus  ubera quibus te nutrierat mater ostendat; licet in limine pater iaceat, per calcatum perge patrem, siccis oculis ad uexillum crucis euola: solum pietatis genus est in hac re esse crudelem.« Huiusmodi crudelitate agebatur S. Columbanus  cum obstanti matri, et limini ostii inherenti, postularet ut se ad monasterium ire sineret, illaque eiulans et pauimento prostrata denegaret se permissuram: »Ille enim limen matremque transiliens, poposcit matrem ne merore solueretur, dicens se nunquam deinceps in hac uita uidendum.« Ad huiusmodi crudelitatem nos etiam hortatur propheta cum dicit: Obliuiscere populum tuum et domum patris tui, et concupiscet Rex decorem tuum; ad quod attendens S. Hieronymus exclamat : »Grande premium parentis obliti: Et concupiscet Rex decorem tuum.«

Processu uero conuersationis, et fidei, dilatato corde, inenarrabili dilectionis dulcedine curritur uia mandatorum Dei,] iuxta illud Spiritus sancti in Prouerbiis  : Ducam te per semitas equitatis, quas cum ingressus fueris, non arctabuntur gressus tui, et currens non habebis offendiculum; et Ecclesiastici uI: In opere ipsius  exiguum laborabis, et cito edes de generationibus illius; et apud Apostolum: Omnis autem disciplina in presenti quidem uidetur non esse gaudii, sed meroris; postea autem fructum pacatissimum exercitatis per eam reddet iustitie . Sed lubet hic sancti Benedicti textum excutere: Processu, inquit, conuersationis et fidei. Hec uerba duplicem sensum sortiri possunt: nam primo processu conuersationis ita potest intelligi, ac si diceretur, successu temporis, usu ac exercitio, bonaque regularis obseruantie consuetudine facilia reperies que difficilia, latissima que prius uidebantur angusta. »Nuditatem pedum, inquit Petrus Damiani , et exiguitatem uestium, lecti duritiam, ciborum asperitatem, aque potum, et cetera huiusmodi incipientes quidem non sine quadam formidine perhorrescimus; perseuerantes autem, et  longanimiter insistentes, faciliora et tolerabiliora deputamus: asperitatem quippe frequentia mitigat, rigorem consuetudo commendat.« Et Petrus Blesensis ad Alexandrum nouitium scribens : »Non te deterreant conuersationis primitie, 36 nouum obedientie iugum, inconsuetus ordinis rigor, et austeritas discipline: quidquid asperum nunc uidetur, obedientia sibi conuertet ad lucrum; que nunc amariora sunt, usu mediante dulcescent; his enim qui de tenebris progrediuntur ad lumen lux imprimis molesta est, donec oculi lumini assuescant.« Eadem ratione Robertum nepotem excitabat S. Bernardus : »Subito procedenti de umbra ad solem, de otio ad laborem, graue cernitur omne quod incipit; sed postquam ab his dissuescere, et ad illa paulisper assuescere ceperit, usus tollit difficultatem, inuenitque facile esse quod impossibile ante putauit. Solent etiam fortissimi milites audita buccina ante congressum trepidare; at ubi ad prelium uentum  fuerit, spes uictorie, timor ne uincantur intrepidos reddit.« Denique idem docet Glossa Ordinaria cum moraliter explicans Elisei miraculum quo per modicam farinule immissionem amarum ex coloquintide pulmentum dulcorasse dicitur, »Per hoc, inquit, significatur quod hominibus delicate nutritis in seculo uita religiosa uidetur amara in principio; sed sicut pulmentum per immissionem farine factum fuit sapidum, sic per Dei gratiam et bonam assuefactionem uita religiosa, que prius dura uidebatur, non solum portabitur, sed etiam suauis efficitur.« Unde et S. Bernardus ad Hugonem nouitium scribens ait : »Non etatem teneram ordinis asperitas terreat; memento quod asperior carduus pannum facit leuiorem, conuersatio conscientiam, aderit Christi suauitas, et prophete faribula pulmentum incomestibile condietur.«

Altero sensu processu conuersationis, id est uirtutis,  siue cum nonnichil in uirtute profeceris; atque ita exponit Smaragdus: »Processu inquit, dicit conuersationis augmentum uirtutum, et profectum anime, in quibus monachus quotidie augmentari debet, et crescere.« Et quidem recte, neque enim solus exercitiorum regularium usus, uirtute deficiente, tollet religionis difficultatem, quam potius augebit languor et tepiditas. Processu ergo uirtutis nichil difficultatis senties, leuia uidebuntur omnia, cunctasque cacodemonum artes dissipabis, qui et timidi longe fugientia te, ut egregia hac similitudine docet S. Bernardus : »Aiunt florescentibus uineis omne reptile uenenatum cedere loco, nec ullatenus nouorum ferre odorem florum: quod uolo attendant nouitii nostri, et fiducialiter agant, cogitantes qualem spiritum acceperunt, cuius primitias demones non sustinent.« He nimirum primitie sunt uirtutum flores, quos in nouitio perhorrescit ac refugit hostis antiquus.

 Dilatato corde.] Id est cum ipsa delectabit iustitia; nam, ut ait S. Augustinus , cordis dilatatio est iustitie delectatio. Dilatatur autem hoc modo cor monachi, cum Deo totus adherens, unus fit cum eo spiritus, et habitantem in se per gratiam possidet Creatorem. Quidni enim dilataretur, quem Deus magnus, infinitus, immensus inhabitat?

Inenarrabili dilectionis dulcedine. Dilectionis, ait, dulcedine, quia, ubi amor est, ibi non labor, sed sapor est, ut loquitur 37 S. Bernardus; et quidem inenarrabili, quod eam liceat experiri, sed a nullo possit exprimi: hac dulcedine recreatus propheta totus in stupore psallebat: Quam magna multitudo dulcedinis tue, Domine, quam abscondisti timentibus te! hac dulcedine, »hoc musto inflammantur, et hoc preclaro poculo quotidie inebriantur etiam corda fidelium et anime conuertentium, dicebat olim S. Augustinus , seu quiuis alius; quod frequenter fieri uidemus, quando pro desiderio salutis sue parentes et patriam fugiunt,  exeunt nullo compellente de terra et cognatione sua, et mortui huic mundo alios spiritaliter animarum inquirunt parentes, et liberi sub iugo ueniunt, et paulo ante elati atque sublimes humilia affectant, superba fastidiunt, et cupiunt esse quod ante despexerant, et odisse incipiunt quod fuerant: presentium hospites, futurorum appetitores, eternam illam patriam contempta temporalium falsitate suspirant. Hoc itaque musto spiritales anime inebriate et penitus commutate abstinentiam delicis, uigilias dulcibus somnis, paupertatem diuidiis anteponunt, arduum contra uitia laborem iocundissimam computant uoluptatem, dulcescunt eis uitia, et que prius fuerant pretiosa uilescunt, diligunt inimicos, et benefaciunt his qui se oderunt, non conuincuntur indignantibus, non irritantur opprobriis, non franguntur iniuriis; prorsus horum nichil sentiunt propter feruorem Spiritus sancti.« Tanta est amoris diuini suauitas, uis, potentia, ex qua etiam sequitur.

 Ut ab ipsius magisterio nunquam discedentes, in eius doctrina usque ad mortem in monasterio perseuerantes.] Quia nichil prodest bene incepisse, nisi in bono ad mortem usque perseueremus: unde apud Cassianum Pinufius abbas iuuenem quem in monasterio susceperat instituens, ait : »Bene cepisse nichil proderit, nec pleno feruore renuntiationis arripuisse principia, si hec congruus etiam finis similiter non commendauerit atque concluserit, Christique humilitas atque paupertas, quam nunc coram ipso professus es, usque ad extremum uite quemadmodum arrepta est a te non fuerit custodita.«

Passionibus Christi per patientiam participemur.] Id est cum Christo simul patiamur; ubi ostendit S. Pater proprium monachorum esse pati et crucem ferre: si enim tota uita Christiani, si secundum Euangelium uiuat, crux est et martyrium, quanto magis monachi  cuius singularis scopus est abnegare semetipsum, et omnes mortificare cordis uoluntates?

Ut et regni eius mereamur esse consortes.] Quia si compatimur, et conregnabimus, et si socii fuerimus passionum, simul et consolationis erimus. O consolatio! »Multi multa patiuntur propter pecuniam perituram, et tu non uis pati propter uitam mansuram! aiebat olim S. Augustinus. Sic recusas laborare pro Dei promissis, quasi non laborares pro cupiditatibus  tuis! Quanta patiuntur pro sua iniquitate latrones! quanta patiuntur pro suis sceleribus perditi, pro sua 38 nequitia luxuriosi, pro sua auaritia negotiatores mare transmeantes, uentis, tempestatibus corpus et animam permittentes, sua relinquentes, ignota querentes!« Et nos pro eterna felicitate, ut cum Christo in perpetuum regnemus, non patiemur? Ergo sequamur Christum, ut ipsum aliquando consequamur. Amen.



CAPUT PRIMUM. De generibus uel uita monachorum.


 Monachorum quatuor esse genera manifestum est. Primum cenobitarum: hoc est monasteriale, militans sub regula uel abbate. Deinde, secundum genus est anachoretarum, id est eremitarum, horum qui non conuersionis [a 1Kb] feruore nouitio, sed monasterii  probatione diuturna, didicerunt [b 1Kb] contra diabolum multorum solatio iam docti pugnare: et bene instructi fraterna ex acie ad singularem pugnam eremi, securi iam sine consolatione alterius, sola manu uel brachio, contra uitia carnis uel cogitationum, Deo auxiliante, sufficiunt pugnare.

Tertium uero monachorum teterrimum genus est sarabaitarum, qui nulla regula approbati, experientia magistri [c 1Kb] , sicut aurum fornacis; sed in plumbi natura molliti, adhuc operibus seruantes seculo fidem, mentiri Deo per tonsuram noscuntur. Qui bini, aut  terni, aut certe singuli, sine pastore, non dominicis, sed suis inclusi ouilibus, pro lege eis est desideriorum uoluptas: cum quidquid putauerint uel elegerint, hoc dicunt sanctum; et quod noluerint, hoc putant non licere.

 Quartum uero genus est monachorum quod nominatur gyrouagum, qui tota uita sua [d 1Kb] per diuersas prouincias ternis aut quaternis diebus per diuersorum cellas hospitantur, semper uagi, et nunquam stabiles, et propriis uoluptatibus [e 1Kb] , et gule illecebris seruientes, et per omnia deteriores sarabaitis. De quorum omnium [f 1Kb] miserrima conuersatione melius est silere quam loqui. His ergo omissis, ad cenobitarum 39 fortissimum genus disponendum, adiuuante Domino, ueniamus.





COMMENTARIUS.


 Monachorum.] Monachus dicitur ille qui segregatus ab omni hominum frequentia, in solitudine penitentie lacrymis uacat, et Deo totus adherens, unus cum eo spiritus efficitur, ut uel ipsa nominis eius etymologia indicat: nam monachus a uerbo greco , id est unus, dicitur; hinc canon ille concilii Niceni a Gratiano citatus: »Placuit omnibus residentibus in sancta Nicena synodo ut monachorum conuersatio et uita secundum etymologiam nominis ab omnibus discrepet : unde monachum per omnia singulariter agere oportet.« Et S. Hieronymus ad Heliodorum scribens : »Interpretare uocabulum monachi, hoc est tuum; quid facis in turba, qui solus es?« et ad Rusticum monachum : »Quid desideramus urbium frequentiam, qui de singularitate censemur?« et ad Paulinum : »Si cupis esse quod diceris, id est solus, quid facis in urbibus, que utique non sunt solorum habitacula, sed multorum?« Ex Eugenio etiam papa, a prefato  Gratiano citato, monachus idem est quod unus tristis: »Agnoscat, inquit, nomen suum; enim Grece,. Latine est unus; Grece, Latine tristis sonat: Inde dicitur, id est unus tristis. Sedeat ergo tristis, et officio uacet.« Cui interpretationi alludit S. Hieronymus aduersus uigilantium hec scribens: »Monachus non docentis, sed plangentis officium habet, qui uel se, uel mundum lugeat, et Domini pauidus prestoletur aduentum.« Aliter etymologiam monachi deducit auctor lib. de Ecclesiastica Hierarchia , nimirum a uerbo Greco , id est unitas, »quod ex pura seruitute Dei, abdicata rerum  temporalium diuersitate, debeat cum eo quod unum est unum fieri, et ad sacram unitatem aggregari.« Simili modo et sanctus Augustinus in psalmum CXXXII, ubi arguens Donatistas: »Merito, infit, illis displicet nomen monachorum, quia illi nolunt habitare in unum cum fratribus, sed sequentes Donatum, Christum dimiserunt.« Alias monachorum etymologias et appellationes uidesis apud Menardum in notis ad conc. Regul. capite tertio, § 1, et apud Heftenum lib. III Disquis. monast., tract. 1 integro.

Quatuor esse genera manifestum est.] Scilicet cenobitarum, anachoretarum, sarabaitarum, et gyrouagorum; ex quibus tria priora agnoscit S. Hieronymus ad Eustochium scribens ; quartum enim eius tempore nondum exortum fuerat. Eadem etiam uidetur indicasse S. Ioannes Climacus cum dixit : »Triplex omnino est omnis religiose uite ratio: ut uel solus et solitarius decertando uiuas, uel 40 cum uno alteroue sodali, uel ut in cenobio cum pluribus per patientiam conquiescas.  Primo enim denotat anachoretas, qui soli; secundo sarabaitas, qui bini aut terni; tertio cenobitas, qui cum pluribus degunt. Sed et apud Cassianum abbas Piamon eadem tria monachorum genera in Aegypto exstitisse testatur : quorum duo sunt optima, inquit, tertium uero tepidum et omni modis euitandum.« Quartum addit eiusdem collationis cap. 8 suis temporibus exortum, eorum nempe »qui in primordiis feruore quodam breui cenobii perfectionem uidentur expetere, sed continuo tepefacti, dum pristinos mores ac uitia resecare contemnunt, nec iugum humilitatis ac patientie diutius sustinere  contenti sunt, subdique seniorum imperio dedignantur, separatas expetunt cellas, ac solitarii sedere desiderant, ut ita scilicet a nemine lacessiti, patientes, mansueti, ac humiles possint ab hominibus testimari.« Quos etiam perperam cum gyrouagis confundit Alardus Gazeus explicans hunc Cassiani locum; nam gyrouagi semper uagi, nunquam stabiles existunt; hi uero cellas expetunt, et solitarie sedere desiderant. Propius ad sarabaitas accedere dixeris, a quibus in hoc tantum discrepare uidentur, quod sarabaite nulla unquam regula approbati, experientia magistri dicuntur; hi uero prius in monasterio, cuius excussere iugum, uixerunt

At uero S. Isidorus eremitas ab anachoretis distinguens, sex recenset monachorum genera, cenobitarum, eremitarum, anachoretarum, eorum qui anachoretarum imagine sibi blandiuntur, quos modo describebat Cassianus, circellionum , et sarabaitarum.

Septimum genus addit S. ualerius citatus a S. Benedicto  Anianensi in Concordia Regularum , eorum qui ex famulitio et seruitio monasterii, tondebantur inuiti ab abbatibus, paucis tunc ad conuersionem accedentibus: quo in genere recenseri possent ii quos quidam Mediani monasterii abbas »circuiens ciuitates, quoscunque inuenire potuit, qui uolebant monacari, secum adduxit, et eos tonsuratos non corde, sed habitu tantum monachauit,« ut scribit Richerus in uita S. Hidulfi cap. 18.

Octauum hic subiungere possemus, eorum qui, ut dicit S. Fructuosus in Regula monastica communi cap. 1, »ob metum gehenne in suis sibi domibus monasteria componere solent, et cum uxoribus, filiis, et seruis, atque uicinis cum sacramenti conditione in unum se copulare, et in suis sibi, ut diximus, uillis ex martyrum nomine ecclesias consecrare, et eas falso nomine monasteria nuncupare. Nos tamen hec non dicimus monasteria, sed animarum perditionem, et ecclesie subuersionem.« De quibus omnibus  si cenobitas et anachoretas exceperis, melius est silere quam loqui, nam reliquos non tam monachos quam monachorum laruas et monstra uerius dixeris, unde etiam S. Augustinus duo tantum monachorum genera assignat.

Primum cenobitarum,] a communi uita, quam profitentur, 41 sic dictorum; nam Grece , Latine communis exprimitur, et uita.

Primum inter monachorum genera dicitur cenobitarum genus, siue institutione, siue utilitate, siue naturali rerum ordine.

Primum institutione, ut pote quod a primis Ecclesie temporibus sumpsisse dicitur exordium; nam, ut tradit apud Cassianum abbas Piamon , »talis tunc erat omnis Ecclesia, quales nunc perpaucos in cenobiis inuenire difficile est; sed cum post apostolorum excessum tepescere cepisset multitudo credentium, . . . . hi quibus adhuc erat apostolicus feruor, memores pristine illius perfectionis,  discedentes a ciuitatibus suis, illorumque consortio qui sibi uel Ecclesie Dei remissionis uite negligentiam illicitam esse credebant, in locis suburbanis ac secretioribus commanere, et ea que ab apostolis per uniuersum corpus Ecclesie generaliter meminerant instituta priuatim exercere ceperunt; atque ita coaluit ista, quam diximus, discipulorum qui se ab illorum contagio sequestrauerant, disciplina; qui paulatim tempore procedente segregati a credentium turbis, ab eo quod a coniugiis abstinerent, et a parentum se consortio mundique istius conuersatione discernerent, monachi siue monazontes, singularis ac solitarie uite districtione nominati sunt; unde consequens fuit ut ex communione consortii cenobite, celleque ac diuersoria eorum cenobia uocarentur. Istud ergo fuit antiquissimum monachorum genus, quod non modo tempore, sed etiam gratia primum est, quodque per annos plurimos solum inuiolabile usque ad abbatis Pauli uel Antonii durauit  etatem.« Quanquam huic Cassiani sententie non subscribent, qui S. Pachomium primum cenobitarum patrem faciunt. Sed Turrecremata  altius repetens cenobitarum cunas, a cuneis prophetarum exordium sumpsisse asserit, probatque hac S. Hieronymi auctoritate: Filii prophetarum quos monachos legimus, etc.

Secundo cenobite primi sunt utilitate, nam uita communis, ut postea demonstrabimus, prestat anachoresi, que quo sublimior, eo periculosior.

Tertio naturali etiam rerum ordine primum est genus cenobitarum, quia non nisi prius in cenobio probatos recipit eremus.

Hoc est monasteriale.] uidetur hic S. P. Benedictus cum cenobiis monasteria confundere: nonnichil tamen inter utrumque discriminis affert apud Cassianum abbas Piamon : »Licet, inquit, a nonnullis soleant indifferenter monasteria pro cenobiis appellari, tamen hoc inter est, quod monasterium nomen est diuersorii, nichil amplius quam  locum, id est habitaculum significans monachorum; cenobium uero etiam professionis ipsius qualitatem disciplinamque designat: et monasterium potest etiam unius monachi habitatio nominari; cenobium autem appellari non potest, nisi ubi plurimorum cohabitantium degit unita communio.« Et sane monasterii uocem ad solam unius monachi habitationem designandam frequenter usurpari in 42 sanctorum Patrum uitis constat: unde S. Athanasius in uita S. Antonii : »Erant, inquit, in monte monasteria tanquam tabernacula;« et Rufinus refert  fratres congregatos »sub una die monasterium construxisse.« Quod de cenobio quis credat? Et ibidem cuidam seculo nuntium remittere cupienti, et requirenti ab abbate Ammonio cellulam uacantem: »Tunc ille, inquit: Ego inquiram, sed donec inueniam hic esto in hoc monasterio, . . . . et relinquens ei omnia pariter cum monasterio, ipse procul ab eo paruissimam cellulam reperit  atque in ea se constituit, fratrique qui nuper aduenerat, nec intelligenti, ex integro cum omnibus que in eo fuerant, cessit monasterio.« Eodem sensu monasterii uocem usurpat S. Nilus in Hist. cedis SS. Patrum in Sina, cap. 9 apud. Boll. 13 Ianuar.

Militans sub regula, uel abbate.] Particula uel bifariam potest hic sumi disiunctiue et copulatiue: disiunctiue, quia, ut ait Bernardus Cassinensis, »quando monachi non super se habent abbates, sed prepositos, et decanos, et priores; militant tamen sub regula, sed sequuntur regulam secundum prepositorum imperia.« Et Hildemarus: »Forte, inquit, quod B. Benedictus plenus fuit spiritu prophetie, et uidit spiritu prophetie istud tempus, in quo sunt multa monasteria sine abbatibus regularibus, ideoque posuit: Militans sub regula uel abbate,« fatetur tamen uterque particulam uel hic sumi posse copulatiue pro et, quo sensu etiam eam capiunt reliqui interpretes communiter; et sic nomine abbatis intelligitur  quicunque superior quocunque nominetur uocabulo, siue prepositus, siue decanus, siue prior.

Deinde secundum genus est anachoretarum.] Anachorete, quorum principes Paulum et Antonium fecerunt S. Hieronymus et Cassianus, et quorum in ueteri Testamento Elias et Eliseus, in Nouo autem Testamento Ioannes Baptista aliquas nobis exhibuerunt umbras, »hi sunt qui habitant per deserta,« inquit S. Hieronymus ; siue, ut ait apud Cassianum abbas Piamon , qui »prius in cenobiis instituti, iamque actuali conuersatione perfecti, solitudinis elegere secreta;« qui »nequaquam contenti hac uictoria qua inter homines occultas insidias diaboli conculcauerunt, aperto certamine ac manifesto conflictu demonibus congredi cupientes, uastos eremi recessus penetrare non timent;« unde et anachoretarum nomen acceperunt; »ab eo enim quod procul ab hominibus recesserunt nuncupantur,« ut dicit S. Hieronymus  ; enim Grece Latine secedere redditur; quamquam aliam huius uocis etymologiam deducunt Boherius et Trithemius. Hi nimirum dictos uolunt anachoretas ab sursum et chorus, eo quod supernarum rerum contemplationi precipue deputentur, et »ad celestium spirituum chorum respirare debeant,« ut loquitur Trithemius. Unde et apud Cassianum abbas Ioannes: »Eremite, inquit, perfectio est exutam mentem a curis habere terrenis, eumque, quantum humana fragilitas sinit, uiuere cum Christo.« Addit Boherius 43 dictos fuisse anachoretas tanquam angentes cor suum ad Dominum ieiuniis et abstinentiis; cui interpretationi satis congruit quod de anachoretis scribit Seuerus Sulpicius : »Habitant plerique in eremo sine ullis tabernaculis, quos anachoretas uocant: uiuunt herbarum radicibus, nullo unquam certo loco consistunt, ne ab hominibus frequententur; quas nox cegerit, sedes habent.«

Id est eremitarum.] Cum eremitis anachoretas  confundit S. P. Benedictus; aliquod tamen inter utrosque discrimen constituit S. Isidorus . uult nempe eremitas eos esse »qui, procul ab hominibus recedentes, deserta loca et uastas solitudines sequi et habitare perhibentur, etc.« Anachoretas autem illos »qui, iam cenobiali conuersatione perfecti, includunt semetipsos procul ab hominum conspectu remoti.« uerius tamen utrosque non nisi unum monachorum genus efficere dixeris; nam et quos hic describit S. Isidorus eremitas, hos S. Hieronymus, Seuerus Sulpicius, et Cassianus anachoretas appellant. Nec tamen inficias ibo quin duas tresue in species hoc monachorum genus diuidi possit; nam, ut dicit B. Petrus Damiani , »eremitarum ordo bipartitus est, quorum uidelicet alii cellulas incolunt, alii passim per eremi deserta gradientes, certas edes habere contemnunt. Sed qui per eremum spatiando discurrunt, anachorete; qui uero cellulis contenti sunt,  usitato uocabulo eremite dicuntur, quibus nomen commune factum est speciale.« Atque hi etiam postremi in duplici exstitere differentia: ut enim obseruat Menardus , »quidam infra monasterii septa in cellis includebantur, ut patet ex Iustiniani Nouella 5: Nisi quidam illorum in contemplatione et perfectione degentes, uitam remotam habeant in hospitio, quos uocare anachoretas, id est discedentes; et hesychastas, id est quiescentes consueuerunt; ubi hospitium sumitur pro cella, ibi enim agitur de iis qui in monasteriis includuntur. Id etiam planum est ex canone 41 sexte synodi, que ait huiusmodi inclusos , id est anachoreticam exercere uitam. Quidam uero extra monasterii septa inclusi erant, de quibus hoc capite agit S. Isidorus.«

Porro a primo reclusionis genere excluse non fuerunt ipse mulieres, quas in uirorum monasteriis inclusas uixisse non raro reperimus apud auctores. Talis erat apud Meldos Otgerii ducis Carmentriacensis  soror  nomine Gibelina amoris Dei gratia seculo XI reclusa in Faroniano monasterio, ex Fulcoudi abbatis Notitia de prefato Otgerio. Talis apud uirodunum S. Popponis mater B. Adelwiif , que cum, imposito sibi uelo, cenobiticam primum uitam professa esset, »apud S. uitonum succedente etiam tempore solitaria esse cepit, ibique reclusa cursum uite, diabolo cum uirium suarum copiis triumphato, in pace peregit, ut de ea scribit Euerhelmus in uita S. Popponis n. 18. Talis denique apud S. Gallum sancta Wiborada , que quadriennio primum iuxta ecclesiam S. Georgii inclusa, postea ad S. Gallum ab episcopo uocata, ibidem ad finem usque uite, quam martyrio absoluit, perseuerauit, »quam 44 episcopus cum paucis prosecutus, et benedicens clausulam obserauit,« attestante Hartmanno monacho S. Galli in eius uita II. 15. Porro  huiusmodi recluse sub regimine et disciplina abbatis monasterii uiuebant, ut probat noster Mabillonius in obseruationibus preuiis ad uitam S. Wiborade. Que lex uiros perinde ac mulieres eque constringebat, qui siue intra, siue extra monasterium inclusi, aut alias solitarie uiuerent, proprio tamen monasterii unde egressi fuerant, abbati subiecti remanebant, ut inter alia colligitur ex uita S. Ayberti monachi Crispiniensis n. 1 , qui, accepta a Lamberto abbate licentia, »reclusionem ingressus est, in qua, quandiu uixit, sub imperio Crispiniensis abbatis Domino militauit.« Qui autem perpetue reclusioni haud erant addicti, hi certis temporibus ad suum monasterium accedere solebant, cuius rei luculentum habemus exemplum Adhegrini Cluniacensis monachi apud Ioannem monachum in uita S. Odonis , qui ex licentia abbatis per triginta et amplius annos in eremo degens, »dominicis tantum diebus, aut precipuis festiuitatibus ad monasterium S. Petri,  quod Cluniacum dicitur, quia duobus fere millibus prope est, descendere consueuerat.« Denique perpetuo reclusis solitariorum regulam scripsit Grimlaicus, in cuius cap. 15 agit de modo et ordine recludendi solitarii.

Horum qui non conuersionis feruore nouitio.] Quod »est dicere, inquit Hildemarus, non tantum uadunt ad eremum quando incidit illis cogitatio eundi ad eremum;« neque enim omni credendum est uento, aut omnis ex Deo spiritus est, nam et Satanas nonnunquam in angelum lucis se transformans, multa quibus exsequendis impares sumus, sub pietatis specie suadere conatur. uel conuersionis feruore nouitio, id est non initio conuersionis, quo tempore feruere solent monachi, talis quippe feruor ualde suspectus est et mutationi obnoxius, nec anachoretice uite idonei solent esse incipientes: unde et in uitis Patrum legitur , quod »quidam frater renuntians seculo, et accipiens habitum  monachi, statim reclusit se dicens: Solitarius esse uolo. Audientes autem uicini seniores uenerunt, et eiecerunt eum, et fecerunt circuire cellas fratrum, et penitentiam coram singulis agere, et dicere: Ignoscite mihi, quia non sum solitarius, sed adhuc initium monachi nuper assumpsi.«

Sed monasterii probatione diuturna.] Hoc nimirum exigebat priscorum monachorum disciplina, ut in eremo non admitterent, nisi diu probatos in cenobio: »De ludo monasteriorum huiusmodi uolumus egredi milites, quos eremi dura rudimenta non terreant,« inquit S. Hieronymus ad Rusticum monachum scribens . Idem docet apud Cassianum abbas Piamon supra citatus. Idem statutum legitur in concilio ueneto anno 465, can. 7; in concilio Toletano uII, can. 5; in sexta synodo canone 41. Idem uidere est in uita S. Euthymii abbatis n. 89, tom. II Monumentorum Eccles. Grece, et in uita S. Theodosii Cenobiarche, cap. 2, apud Boll. XI Ianuar. Et certe, ut pulchre quidam 45 dixit,  sicut flos fructum, ita uita cenobitica anachoreticam precedere debet.

Sed queret aliquis quanta et qualis fuerit isthec in cenobio probatio, quam diuturnam solum indefinite prescribit S. Benedictus? S. Isidorus in libro de Ecclesiasticis Officiis rem determinat his uerbis: »Sed isti examinatione cenobiorum probati in omnibus disciplinis monasterii per triginta annos ad hanc contemplationem per obedientiam eliguntur.« At uero Franciscus Georgius in libro de Harmonia mundi loquens de Rachele et Lia uxoribus Iacob, probationis tempus ad annos decem et octo, aut uiginti ad summum restringit. »Pro Rachele, inquit, suspirat et seruit Iacob, et tamen primo Lie coniungitur, eo quod spiritalis homo pro quiete et uisione, que est in contemplatione, suspirat, pro qua subiit iugum seruitutis Dei; nichilominus ut Lie et uite actiue coniungatur, primo necesse est antequam  quam deueniat ad perfectionem contemplatiuam. Ideo Patres illi antiqui decreuerunt ne quis admitteretur ad uitam solitariam et contemplatiuam, nisi exercitatus per decem et octo uel uiginti annos in operibus caritatis et seruiliis monasterii.« Ex quo loco suspicari licet scriptorum incuria apud Isidorum irrepsisse mendum, et pro 20 positum fuisse 30; nam et Posseuinus lib. u Bibliot., cap. 57, citans hunc Isidori locum, absolute legit uiginti. Illud etiam prolixum temporis spatium ad quadriennium reducit sexta synodus, edito hoc canone: »Qui siue in urbibus, siue in uicis in clausuris solitarie uolunt uiuere, prius ingrediuntur monasterium, et ea perdiscant que ad hanc anachoreticam conuersationem requiruntur. Triennium integrum cenobii preposito in timore Dei subiaceant, et postquam in omnibus, uti decet, obedientiam expleuerint, examinentur a presule, utrum sponte sua et ex toto corde propositum hoc amplecti desiderent, et sic professionem huius instituti faciant, nec sic tamen statim includantur,  sed annum adhuc extra clausam permaneant, ut eorum intentio certius innotescat .«

Huius instituti rationem familiari, sed tamen apta similitudine hanc reddit S. Ioannes Climacus : »Ut periculum tironi imperito militique gregario seipsum duello committere, sic uiro religioso ante capta experimenta, et multam in edomandis animi affectibus exercitationem, plena periculi alea est in solitudinem secedere; ut enim ille de uita, sic iste de salute eterna periclitatur.« Eodem argumento utebatur S. Theodosius Cenobiarcha . Adde quod anachoresis in iugi rerum celestium contemplatione consistit, ad quam, nisi preuia in cenobiis actiua uita, perueniri non potest, ut docet inter alios apud Cassianum abbas Nesteros collat. 14, c. 2; et in Regula Solitariorum Grimlaicus his uerbis: »Ad fastigium contemplatiue uite quisquis conatur ascendere, semetipsum debet prius per multa experimenta in actiua uita  probare.« Iam uero quia non omnes qui in cenobiis conuersantur etiam multo tempore, ideo meliores euadunt, aut anachoretice uite 46 iudicantur idonei, nunc uidendum est qui et quales ad eam e cenobiis transferendi sunt, id quod indicat S. Benedictus cum addit:

Didicerunt contra diabolum multorum solatio iam docti pugnare]. Quod perinde est ac si diceret, qui uitiis omnibus superatis, uirtutibus cunctis quantum patitur humana fragilitas imbuti, iam diabolum non timent; tales enim contra diabolum didicerunt pugnare, et reuera tales requirit cremus: »De ludo monasteriorum huiusmodi uolumus ingredi milites, quos eremi dura rudimenta non terreant, inquit S. Hieronymus , qui specimen conuersationis sue multo tempore dederint, qui omnium fuerint minimi, ut primi omnium fierent, quos nec esuries aliquando, nec saturitas superauerit, qui paupertate letantur, quorum habitus, sermo, uultus, incessus, doctrina uirtutum est:« et Cassianus : »Qui in cenobiis primum diutissime commorantes, omnique patientie ac discretionis regula diligenter edocti, humilitatis pariter ac nuditatis uirtute possessa, atque ad purum uitiorum uniuersitate consumpta, durissimis demonum preliis congressuri penetrant eremi profunda secreta;« et alibi : »Eremum perfectos omnique uitio purgatos oportet expetere, et excoctis ad purum in congregatione fratrum uitiis, non pusillanimitatis perfugio, sed diuine contemplationis obtentu et desiderio intuitus sublimioris intrare, qui non nisi in solitudine a perfectis solummodo poterit apprehendi.« At omnium luculentissime S. Ioannes Climacus : »Signa et argumenta, seu exercitationes eorum qui non sine causa solitudinem sequuntur, hec sunt: meus nullis perturbationum fluctibus agitata, cogitationes casse, raptus in Deum, suppliciorum eternorum presens semper memoria,  mortis instantis consideratio, inexpetibile orandi studium, custodia sui inexpugnabilis, ueneris exstinctio, appetitionum ignorantia, mundi mors, nullum cibi desiderium, fons discretionis, lacrymarum facultas, loquacitatis exterminatio, et si quid hoc genus est, quod turbis est ingratum et infestum.« Et ante hec: »Nemo ire et elationi animi, et simulationi, seu hypocrisi  obnoxius audeat in solitudinem uestigium ponere.« Et iterum rationem reddens: »Qui morbis animi laborat, et tamen uitam solitariam audet aggredi, perinde facit ac qui in alto mari ex naui desilit in fluctus, et in tabula existimat se sine periculo in portum euasurum;« et quia, ut ait Cassianus, solitudo »eorum qui minus emendati sunt, uitia non solum seruare, uerum etiam exaggerare consueuit.« Sed de his satis.

Notanda sunt autem sancti Benedicti uerba: Multorum solatio; non dicit eximii alicuius Patris, aut singularis alterius socii adiutorio, sed multorum, inquit, solatio iam docti: quia, ut dicebat apud Cassianum  S. Antonius : »Qui post cenobitale propositum fastigia nititur sublimioris perfectionis attingere, et apprehenso discretionis examine proprio iam potens est stare iudicio, atque ad arcem anachoreseos peruenire, minime debet ab uno quamuis summo uniuersa uirtutum genera expetere 47; alius enim scientie floribus exornatur, »Iter discretionis ratione robustius communitur, alter patientie grauitate fundatur, alius humilitatis, etc.;« ex quibus inferebat »monachum spiritalia mella condere cupientem, uelut apem prudentissimam, debere unamquamque uirtutem ab his qui eam familiarius possident deflorare, et in sui pectoris uase recondere.«

Et bene instructi fraterna ex acie ad singularem pugnam eremi, etc.] Ex hoc ergo loco constat quod diximus in prologo, et cenobiticam et anachoreticam uitam perpetuam esse militiam, cum hoc tamen discrimine, quod ista periculosior sit, illa facilior et  tutior; quod quidem discrimen eleganter describit Petrus uenerabilis ad Gislebertum eremitam sic scribens : »Claustralium communiter uiuentium cohabitatio castrorum ad pugnam ordinatorum multitudini uidetur comparari, ubi quisque tanto securius aduersus aduersarium dimicat, quanto sibi uicinius adiutorium de commilitonis dextra sperat; in illo enim prelio non solum de sua quilibet preliator uirtute presumit, sed etiam de aliorum dextera leuaque compugnantium uiribus quandoque magis quam de suis confidit: laborant ibi singuli, et saluti sue insidiantes perimere, et coadiutores modis omnibus defensare; nec minus intelligunt in morte sociorum periculum, quam in uita inimicorum sentiunt detrimentum. At solitudinis singulare certamen tanto periculosius agitur quanto serius alienum auxilium dimicans prestolatur; quodque periculo accrescit, non, ut in acie fieri solet, multi contra multos: nec, ut in duello, unus contra unum, sed inusitato preliandi more solus contra plurimos, et numero, et  uirtute prestantes dubia sub sorte contendit.«

Ex hoc etiam sancte Regule testimonio infert B. Petrus Damiani S. Benedictum non modo permisisse, sed et suasisse suis anachoresim; nam postquam predicta S. Regule uerba retulit, ita concludit : »Ex quibus manifeste colligitur quia doctor almificus de monasterio fratrem quemlibet ad eremum conscendere non modo non prohibuit, uerum insuper monuit et docuit, insuper etiam quibusdam persuasionibus incitauit: auctoritatem quippe dat, ut diuturna prius frater probatione discat in monasterio qualiter in eremo contra callidi tentatoris argumenta confligat . . . In illis itaque S. Regule uerbis, que supra posuimus, perspicue declaratur quia S. Benedictus, dum in monasterio hominem ponit, ad eremum dirigit; hic quidem collocat, sed illuc cohortatus inuitat, etc.« Que fuse prosequitur. Et sane Camaldulensis ordo, et ipse sub Regula S. Benedicti  militans, suos habet eremitas, quin etiam hodie in monte Serrato multe uisuntur anachoretarum cellule que a Benedictinis inhabitantur; sed et multos olim in monte uosago anachoretas ex nostris egisse colligimus ex uita S. Pauli episcopi uirodunensis, II. 2, ubi hec leguntur : »Domino preduce tandem eremum que uosegus nominatur, Christi seruus . . . . ingreditur. Huius eremi solitudinem plurimi anachoretarum cellulis diuisi 48 feruntur inhabitasse, preter sabbatum et dominicam, mutuis uisibus et alloquiis disiuncti, nisi quos aut corporalis infirmitas, uel anime salutis causa uisitari per aliquos cegisset: quorum optabilem conuersationem Paulus . . . . adipisci satagebat.«

Ad eremum tamen nullus secedebat, nisi preuia abbatis licentia, fratrumque accedente consensu; utrumque enim requirebatur, ut multis posset exemplis probari. Luculentum nobis exhibet uita S. Bauonis confessoris , qui ueniens ad Frorbertum0 abbatem, »petiit eum sibimet humiliter cellulum,  in qua familiariter Domini misericordiam pro facinoribus suis deprecaretur largiri. Ut uero pius pater monasterii eius petitionem audiuit, cum gaudio eum suscepit, et eiusdem fratribus monasterii iuxta preceptum pii Patris Benedicti conuocata omni congregatione eius patefecit preces,« cuius uotis fratres annuerunt. Similiter S. Baronius  »sui Patrem cenobii sedulis deposcere cepit precibus, ut eius permissu Gallicum genitale solum sibi liceret deserere . . . . sicque demum anachoreticam uitam ducere. Post plurimam tandem indesinentemque petitionis sue instantiam, eius pastor cum omni grege, licet inuiti suo satisfecere desiderio.« Ita etiam S. Cuthberius referente Beda : »Postquam in monasterio multa annorum curricula expleuit, tandem diu concupita, quesita, et petita solitudinis secreta, comitante prefati abbatis sui simul et fratrum gratia, multum letabundus adiit.« Et S. Madalgisilus  »cupiens  arctiorem remotamque arripere uiuendi formulam, cum magna humilitate expetiit, ut sibi liceret remotum et quietum locum perquirere . . . . quique quod deuote expetiit, gratuita fratrum benignitas ei cum magna dulcedine concessit,« ut scribit Hariulfus in eius uita, II. 5. Denique S. Wilfridus episcopus Eboracencis, et abbas Ripensis Celino preposito petende eremi concessurus licentiam, rem prius fratribus retulit, ut auctor est Eddius in eius uita, n. 60. Et sane equum uidetur ut qui de consensu fratrum in monasterio solent admitti, ab eo haudquaquam recedant nisi accedente totius congregationis beneuola concessione: apud ueteres tamen solum abbatis consensum satis fuisse probari posset ex Seuero Sulpicio, cuius hec uerba : »Haud procul ab eremo Nilo contigua multa sunt monasteria: habitant in uno loco plerumque conteni . . . . Ex his si qui maiorem uirtutem mente conceperint, ut acturi solitariam uitam se ad eremum conferant, non nisi permittente abbate discedunt.« Unus e nostris,  S. Tillo monachus Solemmacensis, absque abbatis aut fratrum uoluntate clandestino discessu monasterium deseruit, et eremum petiit.

Tertium uero monachorum teterrimum genus.] Nigris coloribus tertium monachorum genus depingit S. Benedictus, unde et illud uocat teterrimum, id est »nigerrimum, obscurissimum, horribile, agreste, uel ferum,« inquit Smaragdus. Eodem modo S. Hieronymus : »Tertium genus est quod Remohoth dicunt teterrimum atque neglectum.« Et apud Cassianum abbas Piamon : »Emersit post hec illud teterrimum et infidele monachorum genus, uel potius 49 noxia illa plantatio rediuiua concreuit, que per Ananiam et Saphiram in exordio Ecclesie apostoli Petri seueritate succisa est.« Ubi quod ait ab Anania et Saphira originem duxisse, idem asserunt S. Isidorus lib. II de Eccles. Off., c. 15; et uenerabilis Beda in cap. u Act.

 Est sarabaitarum.] Qui »ab eo quod semetipsos a cenobiorum congregationibus sequestrarent, ac sigillatim suas curarent necessitates, Aegyptiace lingue proprietate, sarabaite nuncupati sunt.« inquit Cassianus ; cui concinere uidetur illa lectio quam ex Apologia Henrici Iu imperatoris, ubi hic locus citatur, profert Menardus: »Sarabaitarum, id est sibi uiuentium;« et Smaragdus: »Sarabaite autem interpretantur renuite, eo quod maiorum exempla et uirtutem sequi renuant:« Hinc S. Odo abbas Cluniacensis : »Nos miseri, aiebat; non sumus monachi, ut falso nominamur; sed sarabaite, id est renuite, qui iugum regularis discipline renuimus;« et Bernardus Cassinensis: »Sarabaite quasi renuite dicuntur, quoniam gloriam sanctam respuentes militare renuunt sub pastore«

Qui nulla regula approbati.] Ut pote qui nullam approbant, sed potius ne arguantur eam fugiunt, ut tradit Boherius.

 Experientia magistri.] Nam et ipsi sine pastore uiuunt, in quo omnem cenobitarum, qui sub regula et abbate militant, disciplinam abiicere noscuntur; unde Cassianus eorum mores apprime describens: »Cenobiorum, inquit, nullatenus expetunt disciplinam, nec seniorum subduntur arbitrio, aut eorum traditionibus instituti suas discunt uincere uoluntates, nec ullam sane discretionis regulam legitima eruditione suscipiunt.«

uelut aurum fornacis,] id est monasterii, in quo cenobite igne obseruantie regularis probantur, ut inde puriores euadant.

Sed in plumbi natura molliti.] Sarabaitas plumbo similes facit, quod applicatum igni non modo mollescit, sed et totum effluit; quia simul ac uel parue difficultatis ignem sentiunt, omnino resoluuntur, et in uanas effluunt uoluptates, unde et pro lege eis est desideriorum uoluptas.

Adhuc operibus seruantes seculo fidem.] Quem in  locum Smaragdus: »Quid est enim adhuc operibus seruare seculo fidem, nisi ea facere monachum sue egit in seculo adhuc in seculari habitu positus? Seculo fidem seruat, quia eius uoluntatem facere non cessat; fidem seculo seruat, qu a se nec desiderio, nec opere ab illo separat; sed tantum per tonsuram et religionis habitum Dei sese mentitur filium; in habitu enim et religione exterius a nescientibus Domino uidetur esse mentitus.« Que egregie competunt sarabaitis, qui non aliter ac in seculo uiuunt.

Mentiri Deo per tonsuram noscuntur.] Quia, ut dicit apud Cassianum abbas Piamon, »ad publicum tantummodo, id est ad hominum faciem renuntiantes, aut in suis domiciliis sub priuilegio huius nominis  iisdem obstricti occupationibus perseuerant, 50 aut construentes sibi cellulas, casque monasteria nuncupantes, suo in eis iure ac libertate consistunt, nequaquam euangelicis preceptionibus succumbentes, ut nulla scilicet quotidiani  uictus sollicitudine, nullis rei familiaris distentionibus occupentur.«

Qui bini aut terni aut certe singuli.] Similiter S. Hieronymus : »Hi bini, uel terni, nec multo plures simul habitant;« et apud Cassianum abbas Piamon: »Illi autem qui districtionem, ut diximus, declinantes, bini uel terni in cellulis commorantur,« etc.: in hoc aliquam anachoretice et cenobitice uite speciem pre se ferentes, neutram autem in rei ueritate tenentes: non primam, propter societatem, quam respuit anachoresis; non secundum, defectu multitudinis, quam, ut uere et religiose exerceatur, exigit cenobitica uita.

His autem sarabaitarum latibulis haud multum absimiles sunt celle extra cenobia, seu prioratus, aut prepositure, in quibus duo tresue fratres, sine ordine, sine disciplina conuersantur, quasque ideo Synagogas Satane nuncupat S. Bernardus ad Guarinum abbatem  scribens , quemque quod eas destrueret, magnopere commendat. Et merito quidem; nam, ut dicit Ioannes de Turrecremata , »in paruis prioratibus religio annichilatur; ibi enim uitio proprietatis appropinquatur, meritum obedientie minuitur, continentia facile periclitatur. Qui solus est in prioratu, uel cum uno socio, ut frequenter, fere est proprietarius, que habet pro maiore parte habens sibi. Obedientia ipsius minus meretur, cui nullus aliquid iubet, et ideo facit quod facere libet. Continentia etiam facile periclitatur, quia opportunitas precandi habetur.« Hinc salubris illa cuiusdam diaconi admonitio ad S. Leobinum monachum et postea episcopum Carnotensem : »Premoneo ne parue te socies cellule, quia dum singuli preponere sibi cupiunt, nulli obedientia ministratur.« Cui periculo ut obuiarent congregati in concilio Aquisgranensi abbates, sanxerunt  ut in huiusmodi cellis »abbas prouideat ne minus de monachis ibi habitare  permittat quam sex.« Quem canonum extendere uisus est Petrus uenerabilis cum statuit, »ut, ubicunque facultas loci permiserit, exceptis decanis, duodecim fratres constituantur, addito tertio decimo priore, plenumque ordinem teneant;« et Cistercienses, cum definierunt  ut »duodecim monachi cum abbate decimo tertio ad cenobia noua mittantur.« Ita in eorum Institutis cap. 12, et in Institutionibus dist. 1, cap. 6, quod confirmant in libro Antiquarum definitionum, dist. 3, cap. 3, ubi statuunt, »ut minora monasteria tam monachorum quem monialium, in quibus non possunt congrue sustentari saltem tredecim monachi, uel moniales, ibidem assidue residentes, ut per omnia possint communia statuta ordinis obseruare, Patres abbates coniungant, et uniant aliis de consilio fundatorum, et capituti generalis.« Et Fulienses in suis Constitutionibus : »Ut teterrimum genus monachorum, quod dicitur sarabaitarum, in hac congregatione uitetur,  statuimus, ut posthac nullum monasterium congregationi oblatum recipiatur aut exstruatur, quod redditus 51 ad tredecim aut duodecim minimum fratres alendos non habeat, aut habiturum probabiliter speretur« Similiter et Carthusienses in noua statutorum collectione : »Quia ex leui et indiscreta receptione domorum nouarum, minus sufficienter dotatarum . . . . multa scandala et uituperia nostro nouimus ordini prouenisse, et deteriora in posterum, nisi salubre remedium apponatur, non immerito lormidamus; statuimus ut nulla domus recipiatur de cetero, nisi prius pro sustentatione prioris ac duodecim monachorum, ac pro aliis oneribus portandis, dotetur sufficientibus redditibus uel possessionibus assignatis.« Hunc numerum quem minimum hic determinant, pro maiori assignant statuta Guigonis his uerbis : »Numerum habitatorum huius eremi monachorum quidem tredecim est, non quod semper tot simus; nunc enim non sumus tot, sed quod tot, si Deus miserit, suscipere instituimus.  Sed et si talis aliquis unus, cuius utilitas et honestas uideatur uix posse recuperari, misericordiam postulauerit, addetur et quartus decimus, si tamen facultas domus tolerare posse putabitur.« Idem habent antiqua Carthusiensium statuta, cap. 25. Et certe scribit Hildemarus duodecim in deserto sufficere monachos, quamuis in ciuitatibus minime. Turrecremata uero  congregationem non esse dicendam, ubi minus quam duodecim monachi habitant. Ceterum concilium Epaonense uetat  »cellas nouas aut congregatiunculas monachorum absque episcopi notitia institui.«

Porro si tantum sit periculum ubi tres quatuorue soli habitant monachi, quanto maius ubi solus aliquis sine socio, sine teste, sine priore, suis relictus uoluntatibus conuersatur? Plane existimari uix potest: quare, ut huic malo remedium aliquod afferrent summi pontifices, Gregorius IX in bulla ad monachos  Benedictinos, que exstat apud Mattheum Parisium, et nominatim in alia ad Cluniacenses, quam non multo post renouauit Nicolaus Iu. decernit ut »nec in prioratu aliquo unus solus monachus commoretur; sed ei qui solus est unus uel plures socii adiungantur, si loci suppeditant facultates: alioquin monachus reuocetur ad claustrum, prouiso quod in eo diuina celebrentur honeste;« et iterum post eos Benedictus XII in sua Constitutione: »Ordinamus etiam et uolumus, Lateranensis concilii de monachis singulis per uillas, uel oppida, et parochiales ecclesias non ponendis, et supradictam Clementis predecessoris editam in concilio uiennensi constitutionem, ne ipsi singuli monachi in singulis sibi commissis administrationibus uel prioratibus habitare presumant, firmiter obseruari.« Idem habet concilium Londonense anno 1200. Idem constitutiones Richardi episcopi Sarum anno 1217, et Constitutiones Richardi Dunelmensis episcopi anno 1220, apud Spelmannum tom. II Conc. Angl.

 Sine Pastore.] Eo utique qui dicit: Ego sum Pastor bonus, a quo se carnaliter uiuendo segregant. uel sine pastore, »id est sine abbate, qui in monasterio Christi uicem uidetur agere, qui dicit: Ego sum Pastor bonus,« inquit Smaragdus, ut pote cuius imperia et auctoritatem 52 refugiunt suo arbitratu ac ditione uiuentes, ut loquitur S. Hieronymus .

Non dominicis, sed suis inclusi ouilibus.] Quem in locum Smaragdus: »Domini ouilia sanctorum monachorum sunt monasteria, qui recte a summo Pastore Christo reguntur, et in loco pascue collocantur.« At nimis angusta sunt hec immense sarabaitarum mentis instabilitati: ideo non dominicis se patiuntur includi ouilibus, sed, ut ait S. Hieronymus, »habitant quamplurimum in urbibus et castellis.« Nam, quod ait auctor Sermonum ad Fratres in eremo , eos habitare in cauernis seu petrarum foraminibus, gratis confictum uidetur. »Tales fuerunt, inquit, illi sarabaite, de quibus tertio scripsit nobis Pater Hieronymus,  quorum genus est omni affectu uitandum. Ipsi denique in Aegypto erant in foraminibus petrarum habitantes, induti porcorum et boum pellibus, tantum cincti funibus, palmarum spinas ad calcaria portantes ad cingulum ligatas, discalceati et sanguine cruentati, cauernas exeuntes ad festum Cenopegie pergebant Hierosolymam, et Sancta sanctorum intrantes paupertatem et abstinentiam predicabant animi affectu seruare: barbas postmodum in conspectu hominum sine redemptione euellere festinabant, et sic acquisita fama et lucro, ad propria remeabant, solitarie gaudentes, et epulantes supra id quod explicare possumus.« Sane nullum tunc temporis erat Hierosolymis templum Iudeorum, nec aliquid horum reperitur apud Hieronymum aut Cassianum qui sarabaitarum mores satis accurate descripserunt. Idem tamen pene de uerbo ad uerbum uidere est in antiquis Lectionibus Celii Rhodigini lib. XXuII, cap. 6.

Pro lege eis est desideriorum uoluptas.] Ideo pastorem  habere refugiunt, ut liberius quod libuerit impleant, »non contenti abbatis cura atque imperio gubernari, inquit apud Cassianum abbas Piamon, sed hoc precipue procurantes, ut absoluti a seniorum iugo, exercendi uoluntates suas, et procedendi, uel quo placuerit euagandi, agendiue quod libitum fuerit habeant libertatem.« Ex quo sequitur quod ait S. Hieronymus: »Inter hos sepe sunt iurgia, quia suo uiuentes cibo non patiuntur se alicui esse subiectos: reuera solent certare ieiuniis, et rem secreti uictorie faciunt. Apud hos affectata sunt omnia, laxe manice, calige follicantes, uestis crassior, crebra suspiria, uisitatio uirginum, detractio clericorum, et si quando dies festus uenerit, saturantur usque ad uomitum.«

Cum quidquid putauerint uel elegerint, hoc putant sanctum, et quod noluerint, hoc putant non licere. Notanter S. Benedictus ait quidquid elegerint, non  quidquid eis precipitur: in quo iterum discrepant a cenobitis, quorum est alieno parere imperio; non quod placuerit eligere. Sed miseri non aduertunt quod ait abbas Piamon apud Cassianum: Hos arbitrii sui tepor uiuos ad inferna demergit.

Quartum uero genus est monachorum quod nominatur 53 gyrouagum.] Hi sunt quos ementito eremitarum nomine, nigris uestibus indutos, capite comatos, urbes obeuntes, cum secularibus ac mulieribus conuersantes, in monasteria retrudi, aut in solitudinem abigi precepit sexta synodus can. 42: quos S. Isidorus  Circilliones, S. Augustinus  Circelliones et Circumcelliones, Bernardus Cassinensis Circumcellariones appellant, eo quod cellas semper uagi et nunquam stabiles circumirent; de quibus Synesius episcopus: »uagantur quidam apud nos uacantiui. Hi certam quidem nullam legem habere uolunt, qui quam habebant antea reliquerunt, eo uagantes ubi maius compendium est.«

 Qui tota uita sua per diuersas prouincias,] id est per diuersas regiones diuersaque regna; neque enim eos capere possunt angustissimi cenobiorum carceres; imo minus lata sunt spatiosissima solitudinis loca: nec una ad uagandum prouincia contenti, per diuersas discurrunt, ut uerissime cum Bernardo Cassinensi, de toto mundo claustrum sibi fecisse diceres. At uero quis eorum artes sic uagando, sic discurrendo explicet? Iuuat hic Augustinum graphice omnino eas depingentem proferre : »Tam multos, inquit, hypocritas sub habitu monachorum usquequaque dispersit, hostis scilicet humani generis, circumeuntes prouincias, nusquam missos, nusquam fixos, nusquam stantes, nusquam sedentes. Alii membra martyrum, si tamen martyrum, uenditant; alii fimbrias et phylacteria sua magnificant; alii parentes aut consanguineos suos in illa uel illa regione se audisse uiuere, et ad eos pergere mentiuntur; et omnes petunt,  omnes exigunt, aut sumptus lucrose egestatis, aut simulate pretium sanctitatis.«

Per diuersorum cellas.] Celle uocabulum diuersimode potest accipi: 1o Pro eo omni in quo aliquid reconditur et absconditur; nam cella dicitur a celando. 2o Pro secretiori aliquo templi loco, in quem ingredi non cuilibet fas erat, ut pote ubi Dei sedes existebat. Sic uarro : »Et ideo, inquit, in edibus sacris ante cellam, ubi sedes Dei sunt, Greci dicunt .« 3o Pro loco in quo dormire solent monachi, sicut in Regula S. P. Benedicti, cap. 22: Candela in eadem cella ardeat usque mane. 4o Pro cubiculis monachorum, que singula singulis assignata fuisse, etiam apud ueteres constat ex Iustiniani nouella 5 de Monachis; unde conc. Turonense secundum: »Nec cellas eis liceat habere communes, ubi bini maneant, sed singulares iaceant.« 5o Pro paruis anachoretarum habitaculis, quia ibi remoti ab omni hominum commercio absconditi latent, ut Deo reuelent uias suas. 6o Pro monasterio  siue cenobio, unde Scholasticam sororem suam alloquens S. Benedictus, »manere, inquit, extra cellam nullatenus possum;« et S. Gregorius, lib. I, ep. 54: »Oratorium B. Marie, quod nuper in cella fratrum edificatum est, ubi Marinianus abbas preesse cognoscitur. 7o Tandem pro paruo monasterio, quod maiori subest, et uulgo prioratus seu prepositura nuncupatur, de quibus est canon 44 concilii 54 Aquisgranensis: Ut abbatibus liceat habere cellas, in quibus aut monachi sint aut canonici, et abbas prouideat ne minus de monachis habitare permittat quam sex.« Hic uero celle uocabulum potest intelligi tribus posterioribus acceptionibus; certum est enim gyrouagos illos et anachoretas uisitasse, et cenobitas, siue in maioribus monasteriis, siue in minoribus egissent, quin et urbes circuiuisse patet ex can. 42 sexte synodi.

Ternis aut quaternis diebus hospitantur,] id est  quandiu laute, ut hospites pertractantur, ut exponit Boherius. Sciunt nimirum eam esse monasteriorum consuetudinem, ut hospites aliquantis post aduentum diebus, humanius et solito lautius excipiantur; quibus euolutis ad communem fratrum uiuendi rationem rediguntur, ut de Nitriensibus narrat Palladius, apud quos »prope ecclesiam positum est xenodochium, in quo uenientem hospitem toto tempore accipiunt, etiamsi biennium aut triennium uoluerit manere, donec uelit sponte sua recedere, permittentes ei una hebdomada manere in otio, aliis deinceps diebus occupant eum in operibus, aut in horto, aut in pistrino, aut in coquina.« Quandiu ergo in otio remanere permittuntur, quandiu lautioribus cibis excipiuntur, tandiu hospitantur: at ubi ad communem cenobii disciplinam sunt cogendi, ualefaciunt, »et mox de uicinis monachis aut monasterii positione interrogant: ubi cum inde leuauerint, ponant uel applicent uelut lassi,« ut loquitur Magister in Regula cap. 1.

Semper uagi et nunquam stabiles,] siue, ut dicit  S. Basilius , »instabiles locum mutant identidem, modo ad hos, modo ad illos fratres se conferunt, et irrequieto acti impetu se in circumlustrandis assidue monasteriis occupant:« quorum mens non magis corpore stabilis aut firma subsistit, sed, ut ait iterum S. Basilius . »horum uolucris animus continenter flabris ueluti quibusdam pulsatur, horum consilia assimilia uespertilionum uolatibus sunt; quippe qui in directum nunquam feruntur, sed tortuoso et incerto uolatu huc illucque temere pererrant ac circumaguntur.« Ac de his maxime intelligenda uidentur illa S. Hildegardis in Regulam S. Benedicti uerba: »Ante tempora B. P. Benedicti nulla certa regula monachi confirmati, diuersa incertitudine ac instabilitate hac et illac uagabantur, certo magisterio et certa locatione carentes; quapropter ipse uitia instabilitatis morum illorum describens, ut uita eorum a fidelibus monachis deuitetur, monet.«

Et propriis uoluptatibus, et gule illecebris seruientes.]  Propriis uoluptatibus, ut pote qui »per simulationem caritatis carnis libidinibus obsequuntur,« ut ait S. Basilius . Et gule illecebris: ideo enim semper discurrunt, nec plus ternis quaternisue diebus in monasteriis hospitantur, quia sic »pro hospitum aduentu, inquit Regula Magistri , a diuersis uolunt quotidie nouiter suscipi, et pro gaudio superuenientium exquisita sibi pulmentaria apparari, et animantia 55 pullorum sibi curant quotidie a diuersis hospitibus pro aduentu cultello occidi . . . per occasionem itineris intestinas suas latiori cena uel prandio inquinatas infinitis poculis magis quam pedes fomentari desiderant; et post exinanitam a famelico hospite mensam, et miculas ipsas panis post uiam detersas, sitim suam sine uerecundia hospiti ingerentes, si calix his casu defuerit, rogatur hospes in ipsa patella ut misceat; et postquam ex utraque parte nimietate cibi et potus percalcati usque ad uomitum  fuerint, totum laboriose uie imputant quod gula lucrauit . . . Ideoque magis eligunt ambulare, et nouiter per diuersos hospites mutatos, et uarias refectiones, ut per occasionem sitientis uie repropinata pocula sumant. Hoc ergo agunt, ut gule sue magis quotidie peregrinari uideantur quam anime.« Hactenus Magister, que gyrouago cuidam Philippo nomine exprobrat S. Isidorus Pelusiota : »Loca subinde commutans pingurorem potius, ut uidetur, mensam, quam firmiorem ac solidiorem eruditionem querens.«

Circa sancte Regule textum obiter hic notandum est, S. Patrem non simpliciter dicere gyrouagos gule seruire; sed gule illecebris: dicitur autem »illecebra, inquit Hildemarus, eo quod illiciat in aliud peccatum: uerbi gratia, ex gula nascitur saturitas, ex nimia saturitate aliquando fornicatio.« Hac ergo loquendi ratione S. Benedictus indicat soli gule, nisi  aliis etiam uitiis subiaceamus, seruire nos non posse. Unde et S. Gregorius: »De uentris ingluuie inepta letitia, scurrilitas, immunditia, multiloquium, hebetudo sensus circa intelligentiam propagatur.«

Et per omnia deteriores sarabaitis,] quia, ut dicit Hildemarus, »sarabaite sibi cellas edificant; gyrouagi uero non edificant cellas, sed discurrunt per diuersa loca: sarabaite, quamuis malt, tamen labore manuum suarum uiuunt; gyrouagi labore aliorum: illi non dant aliis malum exemplum; isti uero, quia currunt per diuersa loca, ideo exempla mala tribuunt: illi quia in uno loco stant, non uident bona exempla; isti quia uadunt, uident bona exempla, et nolunt illa imitari: sarabaite multa nescientes agunt; isti uero scientes malum esse discurrere per loca propter gulam, et tamen non emendantur.«

De quorum omnium,] scilicet gyrouagorum, de quibus hic sermo est.

Miserrima conuersatione.] Miserrimam uocat gyrouagorum  conuersationem, ut pote »quorum in animis nichil firmitatis, ut loquitur S. Basilius , nichil solidi, nichil quod discipline conueniat ordinis, nichil denique prudentie inest aut grauitatis: contraque summa curiositas, morum peruersitas, leuitas, inconsiderantia, dolus, hypocrisis, mendacis et ueteratorie orationis plenissima ostentatio in his redundat; In enim et lingua rudes sunt, et uentre intemperantes.«

Melius est silere quam loqui,] ne forte aliis ueniat 56 in exemplum. Si ergo silentio obtegenda est miserrima gyrouagorum conuersatio, quanto magis fugienda! Sane deuitandos imprimis eos suadet S. Basilius in loco a nobis toties citato: imo expellendos eiiciendosque cum ad nos ueniunt auctor est S. Ioannes Climacus in Scale gradu 27, ubi sic loquitur: »Notaui ego demones sepe uagabundos solitarios, et qui nullo consilio solitudinem sunt ingressi, excitare, ut ad ueros et iustos anachoretas sepius adeant,  et pugiles Christi per illos errones uel modicum a studiis pietatis impediant. Hos tu uagones, bone uir, obserua, nec recusa hosce inertes pie contristare; fortasse enim ex tristitia hac circumcursare et uagari desinent.«

His ergo omissis,] scilicet sarabaitis, gyrouagis, imo et anachoretis.

Ad cenobitarum fortissimum genus disponendum adiuuante Domino ueniamus.] Cenobiticam igitur uitam aliis omnibus anteponit. Et sane tutiorem utilioremque omnibus eam predicant quotquot de rebus asceticis scripsere doctores et magistri. Et quidem quod sarabaitas gyrouagosque attinet, nemo non uidet iis longe preferendos esse cenobitas. De anachoretis maior apparet difficultas: enim uero cum ex cenobitica ad eremiticam translationem non modo permittat, sed et suadeat S. Benedictus, ut ex S. Petro Damiani superius uidimus, consequenter inferendum uidetur, etiam anachoresim uite cenobitice precellere: qui enim ex perfecta ad minus perfectam uitam  transitum persuasisset?

Respondet Bernardus Cassinensis S. Benedictum non persuasisse, sed tantum permisisse e cenobio ad eremum transmigrationem. Deinde licet ex nature sue conditione perfectior uideatur anachoresis, ut pote que in iugi Dei contemplatione tota uersatur, communiter tamen loquendo tanquam magis periculosa, minus secura, minusque utilis, uite communi, que in monasterio exercetur, postponenda est. Atque ita docere solent omnes SS. doctores, multis quidem fulti rationibus, quas hic in gratiam cenobitarum deducere non erit fortassis otiosum.

Primo. Quia dominicum illud de nichil cogitando de crastino preceptum in cenobio facillime, in solitudine uero nunquam adimpletur; imo ad necessaria corporis exquirenda et preparanda uix sibi sufficit anachoreta: »Nemo quod corporis quidem necessitatem attinet sibi ipsi sufficiens est, inquit S.  Basilius , sed ad necessariorum subministrationem alii aliorum opera indigent.«

Secundo. Propriam cenobita non sequitur uoluntatem, sed ad illius exemplum qui pro nobis factus est obediens usque ad mortem, humiliter abbati subiectus in omnibus obtemperat: at uero eremita cum supra se neminem habeat cui subiiciatur, neminem imperantem cui obsequatur, obedientie merito priuatur. Quas quidem duas rationes tanti faciebat abbas Ioannes, ut eas omnibus deserti utilitatibus anteferret, uti ipse testatur apud Cassianum  sic loquens: »Si mihi in cenobio constituto ab illa puritate cordis aliquid fuerit imminutum, 57 ero solius euangelici precepti compensatione contentus, quod certum est omnibus illis eremi fructibus non posse postponi, ut scilicet de crastino nichil cogitem, et usque ad finem subiectus abbati illum atiquatenus uidear emulari de quo dicitur: Humiliauit semetipsum factus obediens usque ad mortem, merearque illius uerbum humiliter dicere, quia non ueni  facere uoluntatem meam, sed uoluntatem eius qui misit me Patris.« Et S. Cuthbertus et ipse anachoreticam uitam ducens, teste uenerabili Beda in eius uita , c. 22, »hoc quoque fratribus solebat intimare, ne conuersationem eius quasi singulariter celsam mirarentur, quia contemptis secularibus curis securus uiuere mallet; sed iure, inquit, est cenobitarum uita miranda, qui abbatis per omnia subiiciuntur imperiis, ad eius arbitrium cuncta uigilandi, orandi, ieiunandi, atque operandi tempora moderantur, quorum plurimos noui paruitatem meam longe et munditia mentis et culmine gratie prophetalis anteire.«

Tertio. »Dilectionis Christi ratio, inquit S. Basilius , non permittit ut quisque quod suum est spectet; dilectio enim, inquit, non querit que sua sunt: at solitaria uita unicum scopum habet, ut quisque quod suum est querat.«

Quarto. Facilius in eremo cadit monachus quam  in cenobio; libentius enim ad solitarium accedit cum omni demonum caterua tentator, eumque omni alieno destitutum auxilio facili superat negotio. Hac potissimum ratione sanctimonialem quamdam ab eremo deterret S. Bernardus, ad hanc eius obiectionem sic respondens : »An non mihi mea pudicit a tutior erit in eremo, ubi in pace cum paucis, aut sola conuersans soli placeam cui me probaui? Nequaquam: nam uolenti perperam agere, et desertum abundantiam habet, et nemus umbram, et silentium solitudo; malum quippe, quod nemo uidet, nemo arguit; ubi autem non timetur reprehensor, securius accedit tentator, licentius perpetratur iniquitas. In conuentu uero bona, si qua facis, nemo prohibet; malum uero facere si uis, non licet; mox etenim a pluribus comperitur, arguitur, emendatur.« Accedit quod iam notauit Petrus uenerabilis : »Non enim ut in acie fieri solet, multi contra multos, nec ut in duello unus contra unum, sed inusitato preliandi more solus contra plurimos et numero et uirtute prestantes  dubia sub sorte contendit« anachoreta. Hac ratione uictorianus abbas Assanensis in Hispania , cum quosdam uideret monachos, qui »foris uitam solitariam degebant in diuersis oratoriis cellisque, eos ad cenobium reuocauit, certamque eis uiuendi regulam ac normam prescripsit, bonum esse predicans et iucundum habitare fratres in unum, ubi sit cor unum et anima una; necessarium esse iunctis uiribus aduersus antiquum et uafrum hostem pugnare, plurimumque momenti afferre spiritalibus athletis, si mutuo sese exhortationibus et exemplis ad strenue dimicandum excitent, magnas quidem hostis uires esse, sed multum eas debilitari plurium simul repugnantium uirtute, non facile expugnari fidelium castra que sunt caritate uallata.«

58 Quinto. Tardius a peccato resurgit eremita, 1o quia multis obnoxius uitiis, ea non agnoscit;  2o quia licet ea cognosceret, non tamen facile emendaret, cum a quo reprehendatur habeat neminem: »In solitudine, inquit iterum S. Basilius , et illud accedit, quod non facile defectum et erratum suum agnoscit, qui solus est, cum non habeat a quo in mansuetudine, et affectu misericordie arguatur, et corrigatur; reprehensio enim sepe etiamsi ab inimico fiat, emendationis desiderium affert uiro bono.« At uero »qui inter multos peccat, a peccato facile abducitur per condemnationem, que a pluribus concorditer infertur, magis ueretur, ut competat illi illud Pauli: sufficit illi qui huiusmodi est increpatio que fit a pluribus.«

Sexto. »Mandata Dei a pluribus unitis facilius perficiuntur, ab uno autem non ita; dum enim is unum exsequitur, aliud impeditur; dum infirmos uisitat, a susceptione hospitum retrahitur .«

Septimo. »Qui solus est spiritualia dona recipere non ualet, sed secundum proportionem fidei, que in unoquoque est, et subministrationis spiritus, que  est in uite communicatione, cuiusque proprium donum commune fit eis qui una conuersantur; nam alii datur sermo sapientie, alii uero sermo scientie, alii fides, etc., quorum quodque non magis qui accipit, sui ipsius, quam aliorum gratia habet; ut necesse sit in uita communi Spiritus sancti operationem, que in unoquoque, est ad omnes pertingere. Qui igitur separatus uiuit unum aliquod donum habet, idque per otium in seipso defossum inutile reddit . . . . qui uero multorum in conuictu constitutus est, et proprio dono fruitur, licet communicando illud multiplicet, etiam que aliorum sunt uelut propria lucrifacit .«

Octauo. »Utilior est uita communis ad conseruationem eorum donorum que a Deo donata sunt,« infit iterum S. Basilius . At uero in solitudine non modo gratuita dona, sed uirtutes multo labore in cenobio acquisitas facillime deperdit, cuius rei periculum fecerat S. Bernardus cum diceret : »Quantos ex monasteriis spiritu feruentes eremi solitudo suscepit, et aut tepefactos euomuit, aut tenuit contra eremi legem non modo remissos, sed etiam dissolutos; sicque apparuit uulpeculam affuisse ubi tanta facta est uastatio uinee, id est uite et conscientie hominis detrimentum: cogitabat si solus degeret multo se copiosiores fructus spiritus percepturum, quippe qui in communi uita tantum spiritalis gratie fuisset expertus; et bona uisa est sua cogitatio sibi, sed rei exitus indicauit magis eamdem illi cogitationem uulpem demolientem fuisse.« Et ante ipsum S. Ioannes Climacus : »Animaduerti alios per obedientie disciplinam perfectos, cura presidis ad promptum peccatorum lugendorum sensum, ad miram mansuetudinem, continentiam, diligentiam, inuictam constantiam, et ardorem spiritus redactos; quibus insidiantes cacodemones persuadere student aptos iam illos esse ad solitudinem, per quam ad supremum uirtutis et apathie gradum possint eniti, atque infelices  isti sic delusi, fida portus religiosi 59 statione relicta, in altum solitudinis pelagus abrepti, ingruente tempestate, gubernatorum ope destituti, impuri demum salsique maris hausti fluctibus, miserandum in modum perierunt.«

Nono. Inter cetera presertim superbie obnoxius est solitarius: »In solitudine, inquit S. Hieronymus , facile obrepit superbia, si parumper ieiunauerit, hominemque non uiderit, putat se alicuius esse momenti, oblitusque unde et quo uenerit, intus corde, lingua foris uagatur;« et S. Basilius : »Periculosa est uita solitaria, quod solitarius sibi ipsi complacet; cum enum neminem habeat qui opus eius probare queat, ad mandati diuini perfectionem se peruenisse putat.«

Decimo. uix unquam eremita ad summum perfectionis apicem ascendisse potest, quia, ut dicit S. Basilius , »solitarius quantum in bonis operibus  promoueat non intelligit, cum omnis illi in mandatis Dei operandi materia sublata sit; ubi enim animi humilitatem ostendet, cum neminem habeat quo se humiliorem possit exhibere? etc.«

Undecimo. Nullum est solitudinis exercitium quod in cenobio implere non possis: unde Petrus Blesensis in libro contra deprauatorem: »Habebas in claustro secretum solitudinis, locum penitentie, pacem anime, contemplationis arcanum, gaudium in Spiritu sancto, consilium in hesitatione, in tentatione remedium, in omnibus efficax beneficium medicine. Ibi uirtutum schola est, summus ibi modestie usus, morum regularitas, legendi libertas, fraternitatis affectio, omnium communicatio, discipline uigor, lex obedientie, uinculum caritatis, et mutua obsequela.«

Duodecimo. Tandem copiosior in celo merces cenobite seruatur, ut discimus ex uisione cuiusdam Patris, quam refert Rufinus his uerbis : »Quidam ex Patribus in exstasi positus uidit quatuor ordines ante Deum: et primus quidem erat hominum infirmantium, et gratias agentium Deo; secundus uero erat eorum qui hospitalitatem sectantur, et in hoc stant et ministrant; tertius uero illorum qui solitudinem sectantur, et non uident homines; quartus uero illorum qui propter Deum et obedientiam solliciti et subiecti sunt Patribus. Erat ergo tribus illis ordinibus hic ordo superior, qui obedientiam exhibebat, et utebatur torque aurea, et maiorem gloriam pre ceteris possidebat. Dixit autem senex ei qui sibi hoc in exstasi demonstrabat: Quare hic ordo quartus maiorem ceteris gloriam habet? Ille autem respondit ei dicens: Quia omnes isti alii habent aliquam requiem adimplendo quamuis in bonis operibus uoluntates suas. Obediens autem propriam uoluntatem relinquens pendet in Patris uoluntate iubentis, et ideo maiorem pre ceteris gloriam est sortitus.«

 His atque aliis huiusmodi rationibus conuicti ascetice uite magistri, anachoresi non modo non inferiorem, sed et longe utiliorem uitam cenobiticam predicarunt; unde et abbas Ioannes apud Cassianum  cum uiginti annos in solitudine exegisset, ad cenobium libens et gaudens reuersus est: S. P. Benedictus et multi alii ab anachoresi inceperunt, 60 in cenobio uite finem fecerunt; eosque qui ita agerent plurimum commendat S. Ioannes Climacus, uti testantur hec eius uerba : »Quisquis in solitudine uersatus suam ipsius imbecillitatem cepit recognoscere, indeque ad cenobium demigrans seipsum ultro obedientie auctorat et addicit, hic cecus ante, repente sine labore cepit Christum respicere.« Quapropter cum SS. Patres e cenobio ad eremum transmigrare permittunt aut suadent, non id omnibus indifferenter, etiam iis qui aliquantum in uia uirtutis profecisse uidentur; sed illis duntaxat qui ad tantum perfectionis gradum ascenderunt, ut de eorum casu timendi nulla uel  leuissima appareat umbra, permissum esse asserendum est: alioquin si uitiis obnoxii secreta solitudinis expeterent, non modo non permittendi, sed et si iam petiissent reuocandi ad monasterium forent. Sic S. Ioannes Climacus narrat, quod cum aliquando quosdam inuiseret anachoretas, aliquosque ire obnoxios reperisset: »His ego, inquit, pie suasi ut e solitudine ad monasteria migrarent, ne ex hominibus in demones uerterentur;« et S. Isidorus, qui, ut supra uidimus in lib. II de Diuinis Officiis, cap. 15, nullum ante permittit ad eremum transire quam uiginti minimum annos in monasterio cum fratribus exegerit, in Regula sua omnem prorsus reclusionem excludit: »Nullus, inquit , separatam cellulam a cetu remotus expetet, in qua sub studio reclusionis, aut latenti uitio seruiat, et maxime uane glorie, aut mundialis opinionis fame; nam plerique proinde reclusi latere uolunt, ut pateant, ut qui uiles  erant aut ignorabantur, foris positi sciantur, atque honorentur inclusi; nam reuera omnis qui propter  uite quidem a turbis discedit, quanto magis a publico separatur, tanto minus latet.«



CAPUT II. Qualis debeat esse abbas.


 Abbas qui preesse dignus est monasterio, semper meminere debet quod dicitur, et nomen Maioris factis implere. Christi enim agere uices in monasterio creditur, quando ipsius uocatur prenomine [a 1Kb] , dicente Apostolo: Accepistis spiritum adoptionis filiorum, in quo clamamus, Abba, Pater . Ideoque abbas nichil extra preceptum Domini  debet aut docere, aut constituere, uel iubere: sed iussio eius uel doctrina, fermentum [b 1Kb] diuine iustitie in discipulorum mentibus conspergatur.

61 Memor sit [c 1Kb] semper abbas, quia doctrine sue uel discipulorum obedientie, utrarumque rerum in tremenda iudicio Dei facienda erit discussio. Sciatque abbas culpe pastoris incumbere quidquid in ouibus  paterfamilias utilitatis minus potuerit inuenire. Tantum [d 1Kb] iterum liber erit, ut si inquieto uel inobedienti gregi pastoris fuerit omnis diligentia attributa, et morbidis earum actibus uniuersa fuerit cura exhibita, pastor earum [e 1Kb] in iudicio Domini absolutus, dicat cum Propheta Domino: Iustitiam tuam non abscondi in corde meo, ueritatem tuam et salutare tuum dixi : ipsi autem contemnentes spreuerunt me. Et tunc demum inobedientibus cure sue ouibus pena sit eis preualens ipsa mors.

Ergo cum aliquis suscipit nomen abbatis, duplici debet doctrina suis preesse discipulis; id est omnia bona et sancta factis amplius quam uerbis ostendat; ut capacibus discipulis mandata Domini uerbis proponat [f 1Kb] : duris uero corde et simplicioribus, factis suis diuina precepta demonstret [g 1Kb] . Omnia uero que  discipulis docuerit esse contraria, in suis factis indicet non agenda, ne aliis predicans ipse reprobus inueniatur , nequando dicat illi Deus peccanti: Quare tu enarras iustitias meas, et assumis testamentum meum per os tuum? Tu uero odisti disciplinam, et proiecisti sermones meos post te . Et qui in fratris tui oculo festucam uidebas, in tuo trabem non uidisti .

Non ab eo persona in monasterio discernatur. Non unus plus ametur quam alius, nisi quem in bonis actibus aut obedientia inuenerit meliorem. Non preponatur ingenuus ex seruitio conuertenti, nisi alia rationabilis causa existat. Quod si ita iustitia dictante abbati uisum fuerit, et de cuiuslibet ordine id faciat; sin alias, propria teneant loca: quia siue seruus, siue liber , omnes in Christo unum sumus:  et sub uno Domino equalem seruitutis militiam baiulamus: quia non est personarum acceptio apud Deum . Solummodo in hac parte apud ipsum discernimur, si meliores ab aliis in operibus bonis et humiles inueniamur. Ergo equalis sit ab eo omnibus caritas: una prebeatur in omnibus [h 1Kb] , secundum merita, disciplina [i 1Kb] . In doctrina namque sua abbas apostolicam 62 debet illam semper formam seruare, in qua dicit: Argue, obsecra, increpa , id est, miscens temporibus tempora, terroribus blandimenta: dirum magistri, pium patris [i 1Kb] ostendat affectum: id est indisciplinatos et inquietos debet durius arguere; obedientes autem, et mites, et patientes, ut in melius proficiant, obsecrare; negligentes autem  et contemnentes, ut increpet et corripiat, admonemus.

Neque dissimulet [k 1Kb] peccata delinquentium: sed mox ut ceperint oriri, radicitus ea, ut preualet, amputet, memor periculi Heli sacerdotis de Silo . Et honestiores quidem atque intelligibiles [l 1Kb] animos, prima uel secunda admonitione uerbis corripiat; improbos autem et duros corde, ac superbos, uel in obedientes, uerberum uel corporis castigatione in ipso initio peccati cerceat, sciens scriptum: Stultus uerbis non corrigitur. Et iterum: Percute filium tuum uirga, et liberabis animam eius a morte . Meminere debet semper abbas quod est, meminere quod dicitur, et scire quia cui plus committitur, plus ab eo exigitur. Sciatque quam difficilem et arduam rem  suscepit regere animas et multorum seruire moribus. Et alium quidem blandimentis, alium uero increpationibus, alium suasionibus, et secundum uniuscuiusque qualitatem uel intelligentiam, ita se omnibus [m 1Kb] conformet et aptet, ut non solum detrimenta gregis sibi commissi non patiatur, uerum in augmentatione boni gregis gaudeat.

Ante omnia, ne dissimulans aut paruipendens salutem animarum sibi commissarum, plus gerat sollicitudinem de rebus transitoriis, et terrenis, atque caducis; sed semper cogitet quia animas suscepit regendas, de quibus et rationem redditurus est; et ne causetur de minore forte substantia, meminerit scriptum: Primum querite regnum Dei et iustitiam eius: et hec omnia adiicientur uobis . Et iterum: Nihil deest timentibus eum .

Sciatque quia qui suscipit animas regendas paret [n 1Kb]  se ad rationem reddendam. Et quantum sub cura sua fratrum se habere scierit numerum, agnoscat pro certo quia in die iudicii ipsarum omnium animarum redditurus est Domino rationem, sine dubio addita et sue anime: et ita semper timens 63 futuram  discussionem pastoris de creditis ouibus, cum de alienis ratiociniis cauet, redditur de suis sollicitus; et cum de admonitionibus [a 1Kb] suis emendationem aliis subministrat ipse efficitur a uitiis emendatus.





COMMENTARIUS


 Abbas qui preesse dignus est monasterio.] Abbatis nomine S. Benedictus uocat eum qui fratribus in monasterio preficitur: quo nomine etiam, ut notat Boherius, »aliquoties appellantur sacerdotes, quandoque prelati:« imo etiam ipsi cenobiorum antiquiores aut solitudinis incole, licet nullis presint monachis, ut passim uidere est in uitis Patrum; atque ita S. Paulus primus eremita abbas Paulus dicitur.  Est autem abbas uox Hebrea, que Latine pater significat: »Si queris quid sit abba, inquit S. Augustinus , respondetur tibi: Pater, abba enim Hebraice pater dicitur.«

Semper meminere debet quod dicitur.] Ut nominis significationi respondeat uita consimilis; et sicut Pater uocatur, patrem reuera erga inferiores se exhibeat, »paterno more filios, id est monachos suos nutriat, paterno more diligat, et cum necesse fuerit paterno more castiget, arguat, obsecret, etc.,« sicuti loquitur Smaragdus.

Et nomen maioris factis implere.] Ut enim ait S. Gregorius, »tanto debet actionem populi actio transcendere presulis, quantum distat a grege uita pastoris: oportet namque ut metiri se sollicite studeat, quanta tenende rectitudinis necessitate constringitur sub cuius estimatione populus grex uocatur. Sit ergo necesse est cogitatione mundus, actione precipuus, discretus in silentio, utilis in uerbo,  singulis compassione proximus, pre cunctis contemplatione suspensus, bene agentibus per humilitatem socius, etc.:« que fusius sequentibus capitibus prosequitur, queque ultima uerba pene iisdem terminis repetit in libro I Registri, cap. 24.

Christi enim agere uices in monasterio creditur.] Id est Christi personam exhibere, seu eius potestatem in subditos habere, et auctoritatem exercere; »quia, inquit Richardus de S. Angelo, quando in abbates eliguntur, uocantur a Deo tanquam Aaron, et postquam sunt uocati, recipiunt potestatem et uicem Christi a papa, qui gerit uicem ueri Dei.«

Quando ipsius uocantur prenomine.] Id est eodem quo Christus uocatur nomine, nempe abbatis et patris. Non dixit simpliciter nomine; sed prenomine, quod onus nominis, seu dignitatem significat, ut exponit Bernardus Cassinensis.

64 Dicente Apostolo.] Paulo scilicet, qui semper intelligendus uenit, quoties solum Apostolus, aut Magnus Apostolus, sine addito inter legendum occurrit:  »Quis loquitur? inquit Petrus uenerabilis : Magnus Apostolus. Si interroges quis magnus? Respondeo, non est interrogandum. Ubi Apostolus Magnus additur, Paulus intelligitur.]

Accepistis Spiritum adoptionis filiorum, in quo clamamus: Abba, Pater.] Cum pater et abbas eamdem sortiantur nominis significationem, queritur cur utrumque posuerit Apostolus, cum alterutrum haud dubium sufficere posset. Respondet Hildemarus: »Abbas Hebraica et Syriaca lingua est: Greca uero et Latina pater dicitur. Quia cognouit B. Paulus gentes suas epistolas esse lecturas, ideo dicit: Abba, Pater, ut unaqueque gens haberet hoc nomen, quod est Pater.« Forte etiam, quia Christus utrumque sua in passione usurpauerat, cum orans ad Patrem dixit: Abba, Pater; nimirum locutus est Grece et Hebraice; quia non est distinctio Iudei et Greci apud eum.

 Ideoque.] Si uicem Domini in monasterio abbas agere creditur.

Nihil extra preceptum Domini.] Id est contra, ultra, uel preter preceptum Domini, quod diuinis continetur in Scripturis, in Regula, in uitis, et scriptis SS. Patrum.

Debet aut docere.] uerbo uel exemplo; quia duplici debet doctrina suis preesse discipulis.

 Aut constituere.] Id est statuta aut decreta sancire.

uel iubere.] Id est imperare. Que tria posuit S. Pater, »quia, ut dicit Bernardus Cassinensis, in istis tribus quasi tota pendet potestas abbatis, ut doceat sana, constituat iusta, iubeat licita, possibilia et honesta.«

Sed iussio eius, uel doctrina fermentum diuine iustitie in discipulorum mentibus conspergatur.] Fermentum aliquando in bonam, aliquando in malam partem sumitur; quia licet corrumpat farine massam, eam tamen corrumpendo sapidam reddit. Tunc ergo fermentum diuine iustitie in mentibus discipulorum abbatis doctrina conspergitur, cum diuinam iustitiam sapidam, suauem, et delectabilem discipulis reddit: uel si fermentum sumatur pro caritate, et dilectione Dei, ut nonnullis placet, doctrina et iussio abbatis diuine iustitie fermentum fit, cum diuinam iustitiam dura licet imperantem amabilem facit.

 Memor sit semper abbas quia doctrine sue, uel discipulorum obedientie, utrarumque rerum in iudicio Dei facienda erit discussio.] Ne contra preceptum Domini abbas aliquid presumat, hunc sapienter omnino S. Pater admonuit, ut memor sit semper quia doctrine sue, uel discipulorum obedientie, simul in tremendo Dei iudicio facienda erit discussio: que quidem uerba, ut ait Smaragdus, non indigent expositione, sed potius abbatibus et monachis fortissimum incutiunt 65 pauorem. Tria nichilominus hic inquirit Hildemarus. Primum est, cum abbatis doctrine simul et discipulorum obedientie facienda erit discussio, cur solum abbatem, et non simul discipulos monuit esse memores future discussionis. Dixit enim: memor sit semper abbas, nec addidit, et monachi. Respondet idem Hildemarus: »Dixit solummodo abbatem memorem esse, ut ille sollicitus sit de doctrina sua, et discipulos reddat sollicitos de obedientia sua. Altero uero modo idcirco dixit abbatem solummodo memorem esse  debere, eo quod ille tam de doctrina sua quam de obedientia discipulorum suorum redditurus est rationem Deo in die iudicii, et propterea dixit obedientia discipulorum utrum sit perfecta, an imperfecta obedientia, sicut tota doctrina abbatis si plus fuerit, an minor illa doctrina, quam debet.«

Secundum est cur semper? Respondetque: »Quia uoluit S. Benedictus ut nunquam a corde abbatis discussio ista recedat.« Hinc tanta S. Patris sollicitudo extremi iudicii in memoriam abbatis reuocandi, ut uix unquam de eo loquatur in Regula, quin illud eius menti intimet, et reuera nichil ita presumptionem abbatis cercere, eumque intra sui limites officii continere potest, sicut iugis memoria future discussionis. Preclare admodum Xistus philosophus  in libro Sententiarum Moralium ait: »Cum prees omnibus, memento quia et tibi preest Deus; et iudicare homines scito, quia et iudicaberis  a Deo: maius periculum iudicantis quam eius qui iudicatur.«

Tertium est cur dixerit tremendo; satis fuisset enim dicere: In die iudicii? Et respondet: »Ideo dixit, tremendo, ut timorem incuteret legentibus hanc legem.« Et quia reuera tremendum erit et terribile illud iudicium: »Quid enim tam pauendum, inquit S. Bernardus , tam plenum anxietatis, et uehementissime sollicitudinis excogitari potest, quam iudicandum astare illi tam terrifico tribunali, et incertam adhuc exspectare sub districto iudice sententiam?« Et S. Hieronymus : »Quis intrepidus uadit ad iudicium Dei, habens conscientiam peccatorum?« Sane de seipso S. doctor loquens ait : »Quoties diem illum considero, toto corpore contremisco.« Si ergo sanctus et iustus pauebit, impius et peccator ubi parebunt?

Sciatque abbas culpe pastoris incumbere quidquid  in ouibus paterfamilias utilitatis minus potuerit inuenire.] In quem locum Hildemarus: »Ac si diceret, inquit, sicut paterfamilias inquirit diligenter pastorem ouium suarum de negligentiis earum, inquirit quare mortua est ouis mea, quare lupus rapuit illam? . . . Quod si pastor illi potuerit mittere rationem de infirma, uel mortua oue, tunc liberabitur; si uero non potuerit, pene subiacebit. Ita et Dominus faciet cum abbate. Paterfamilias est Dominus; pastor uero est abbas; oues autem intelliguntur monachi; tempus quo missurus est rationem abbas, intelligitur uita futura, in qua debet abbas mittere rationem de negligentiis monachorum suorum.«

66 Quod autem dicit: quidquid in ouibus, etc., »Id est non solum de spiritali negligentia, uerum etiam de temporali eorum necessitate missurus erit rationem,« inquit iterum Hildemarus; et reuera qui dicit, quidquid, omnino nichil omittit, nec minus abbas suis temporalia prouidere tenetur, quam spiritalia, cum uix ista sine illis ualeant exercere.

 Utilitatis minus potuerit inuenire.] Terribilis plane sententia; si enim culpe pastoris incumbat quidquid in ouibus minus utilitatis paterfamilias inuenerit, quid si egras, quid si mortuas, aut a uoraci lupi dente discerptas repererit? Pellem haud dubium pro pelle reddet. Scriptum est, quia filius non portabit iniquitatem patris; at pater profecto portabit iniquitatem filii. »Hinc est quod cum Isreliticus ille populus initiatus esset Beelphegor in deserto, inquit Petrus Damiani , et in scorta Moab turpiter corruisset; iratus furore Dominus aduersus Isrel dixit ad Moysen: Tolle cunctos principes populi, et suspende eos in patibulis contra solem, ut auertatur furor meus ab Isrel. Quid est quod populus in luxurie uoraginem labitur, et in eorum prepositos uindicatur? Subditi delinquunt, et principes in patibulis suspenduntur; scilicet alius est qui peccat, alius ille qui uapulat. Cur hoc, nisi quia culpe subditorum in prepositorum redundant opprobrium,  et quod ab ouibus erratur, negligentie pastoris ascribitur? Et uide quam formidolosa sit conditio presidentium, ut non modo pro suis, sed et pro subditorum puniantur offensis.« Attendant ergo pastores omnesque animarum rectores saluberrimam Gregorii Magni ad Columbum episcopum scribentis admonitionem : »Studeamus cor nostrum terrenorum pastorum imitatione succendere, qui hiemales noctes imbribus geluque constricti ducunt sepe peruigiles, ne uel una ouis, et non forte utilis pereat; quam etsi insidiator ore uoraci momorderit, quomodo satagunt? quibus cordis anhelant estibus? in quas uoces, ut eruant captum pecus angustia stimulante prosiliunt, ne a gregis domino quidquid per incuriam perdiderint exigatur? uigilemus ergo ne quid pereat, et si captum forte quid fuerit, uocibus diuinorum eloquiorum ad gregem Dominicum reducamus, ut ille qui Pastor pastorum est.  uigilasse circa gregem suum suo dignetur iudicio comprobare.«

Tantum iterum liber erit, etc.] Quem modo deterruit periculo future discussionis ac rationis de subditorum delictis reddende, hunc iam, ne despondeat animo, consolatur dicens: Tantum iterum liber erit, ut si inquieto et inobedienti gregi pastoris fuerit omnis diligentia attributa, et morbidis earum actibus uniuersa fuerit cura exhibita; alludens ad illa prophete uerba: Si autem annuntiante te ad impium ut a uiis suis conuertatur, et a uia sua non fuerit conuersus, ipse in iniquitate sua morietur; porro tu animam tuam liberasti . Tantum ergo liber, id est inculpatus erit, si inquieto, id est improbo, et ingrato, et impatienti, ut explicat Boherius; siue in bono proposito non 67 permanenti; quemadmodum enim dicit Bernardus Cassinensis, »quies mentis est illa firmitas boni propositi in qua monachus perseueranter intelligit, et quiescit.« uel etiam inquieto, id est uagari atque huc et illuc extra claustrum discurrere querenti.  Nam, ut hic obseruant commentatores Smaragdus, Hildemarus, et Bernardus Cassinensis, duplex est inquietudo: una mentis, quam in instabilitate, et in non perseuerantia in bono proposito constituit Bernardus Cassinensis; corporis altera, que in perpetuo intra uel extra monasterium discursu potest reponi. Si ergo inquieto et inobedienti gregi pastoris fuerit omnis diligentia attributa; omnis, inquit, uoce uniuersali utens: »ut spiritalem et corporalem diligentiam plene notet,« ait Bernardus Cassinensis et ante eum Hildemarus; utramque enim erga fratres exhibere tenetur abbas: spiritalem, ut de uirtute in uirtutem proficiant, quantum in se est exhortationibus, increpationibus, bonis exemplis efficiendo; corporalem, uictum et uestitum sufficientem et honestum prouidende, loca uite solitarie apta ad constructionem monasterii seligendo, ipsas monasterii officinas regulariter edificando, omnia denique sic disponendo, ut nullus sit fratribus murmurii locus. Hanc expositionem  sequitur in primo commentario Petrus Boherius, licet eam in secundo reprobet his uerbis: »Quidam exponunt hic diligentiam in spiritalibus et temporalibus, propter uniuersale omnis, quod non placet, quoniam de spiritali animarum cura hoc caput loquitur. Et nota plane quod hec duo uniuersalia signa, omnis scilicet et uniuersa, animum presidentis excitant ad diligentiam.«

Et morbidis eorum actibus.] Id est negligentibus, nam »morbidi actus sunt opera negligenter facta et cetera uitia,« ut loquitur Hildemarus. Siue, ut dicit Bernardus Cassinensis, »actus morbidi sunt illi qui ex mente procedunt infirma.«

Uniuersa fuerit cura exhibita.] Que idem sonant ac precedentia uerba: Omnis diligentia attributa: que tamen S. Benedictus »replicauit causa exaggerationis uerborum,« inquit Hildemarus. Porro recte dixit uniuersa cura, non curatio; quia, ut notat apposite Bernardus Cassinensis, »uirtus curandi egrum non semper est in medico, ut eger releuetur; et ideo  dixit uniuersa cura, non curatio; nam Deus, qui curam commisit abbati, sibi curationem reseruauit, etc.«

Pastor earum in iudicio Dei absolutus.] A sententia nimirum que debetur damnatis, aut a negligentiis monachorum liberatus, ut exponit Bernardus Cassinensis. Dicat, id est dicet, cum propheta Domino: Iustitiam tuam non abscondi in corde, ueritatem et salutare tuum dixi. Iustitiam hic, secundum Hildemarum et Bernardum Cassinensem, sumit pro generali uirtute, que ad omnes uirtutes attinet; quamuis et pro speciali uirtute etiam sumi posse iste asserat. Porro S. P. Benedictus, iuxta eumdem Bernardum, »tria hic dicit, iustitiam non abscondere, ueritatem proferre, et salutare dicere. Iustitiam abscondit, qui terrores sacre Scripture, et comminationes predicando subditis 68 non ostendit . . . . . Dicit ueritatem, qui promissa regna celestia uirtuosis et bene agentibus  infallibiliter adipiscenda predicat et docet. Salutare etiam dicit, qui promissam salutem docet adipiscere. Intellige hic de salutari, in quo continetur ipse Saluator Dominus iehsu Christus, de quo Psalmista, salutare tuum da nobis, etc.«

Ipsi autem contemnentes spreuerunt me.] Id est doctrinam meam.

Et tunc demum inobedientibus cure sue ouibus.] Hec uerba duobus modis intelligi possunt: 1o Inobedientibus cure sue ouibus, id est que factis non respondent cure quam exhibet; 2o cure sue ouibus, id est ouibus que sunt sub cura eius.

Pena sit eis.] Id est erit eis. Hec phrasis est Hebraica, per quam redundat sepe pronomen is, ut cuius participatio eius in idipsum.

Preualens ipsa mors.] Id est diuina uindicta, ut exponit Richardus de S. Angelo; et hec perpetua, que dicitur preualens, id est ultra iniquitates eorum penalitates ualens, inquit Bernardus Cassinensis. Unus est Boherius qui in utraque expositione locum hunc  non de eterna, sed temporali morte intelligendum putat. Sic enim ad prefata S. Benedicti uerba: »Ego, inquit , credo quod magister uult dicere quod preualet mors temporalis inobedientibus, quam pena eterna, ut fiat tractus post uerbum sit eis.« Que quidem expositio non uidetur omnino abiicienda, quia, ut dicit idem Boherius, »quanto plus hec uita prolongatur eis, tanto plus pena eterna crescit, et melius eis est mors festina, quam contra bonum obedientie perdurare.« Alii tamen communiter interpretes mortem hic eternam intelligunt. Et sane S. P. Benedictus hic loqui uidetur de pena in futuro iudicio retribuenda, que mortem temporalem supponit, et quam sequitur eterna. Quidquid sit, certum est inobedientes monachos utramque, et temporalem, et eternam mortem promereri, ut pote qui abbatem eiusque doctrinam contemnendo, non hominem sed Deum ipsum spernunt. Ipse enim dicit doctoribus: Qui uos spernit me spernit; et per prophetam:  Nolunt te audire, quia nolunt audire me. In que uerba S. Bernardus : »uides, inquit, que maiestas contemnitur? non te putes me solum spreuisse; Dominus locutus est, et dixit prophete, dixit et Apostolis: Qui uos spernit, ait, me spernit. Non sum apostolus, non sum propheta; et prophete tamen, et apostoli uice fungor, et quibus non equor meritis, eorum implicor et curis, etsi ad meam confusionem, etsi ad grande periculum mihi, super cathedram Moysi sedeo, cuius tamen non uindico mihi uitam, nec experior gratiam.«

Ergo cum aliquis suscipit nomen abbatis, aupaci debet doctrina suis preesse discipulis.] Hoc est uerbo clarere debet et exemplo, utrumque enim in abbate atque in omni prelato requirit imprimis S. Isidorus : »Tam doctrina quam uita clarere debet ecclesiasticus doctor, nam doctrina sine uita arrogantem reddit; uita sine doctrina inutilem facit.« Hinc plane 69 Exodi XXuIII, sacerdoti iubetur portare superhumerale  et rationale ad inuicem connexa atque coniuncta. Id quod exponens S. Bruno Signiensis episcopus, ait : »Dicamus quid significet quod sic alterutrum iunguntur, ut a se separari non ualeant; tunc enim rationale et superhumerale sibi iunguntur, quando pontificis predicatio et operatio bene simul conueniunt; sicut per rationale doctrina et predicatio, ita per superhumerale onus et operatio designatur. Si enim episcopus bene docet, et male operatur; aut si econtra bene operatur, et male docet, eius superhumerale et rationale non iunguntur.« Porro quod ille de episcopo, id de abbate et quocunque alio prelato asserendum est. Unde S. Bernardus ad Balduinum abbatem scribens : »In his duobus mandatis, inquit, uerbi scilicet et exempli summam tui officii ac conscientie securitatem pendere intellige.« Et certe, ut optime arguit S. Hieronymus: »Sancta rusticitas solum sibi prodest;  et quantum edificat exemplo et uite merito Ecclesiam Christi, tantum nocet, si destruentibus non resistat; et innocens absque sermone conuersatio, quantum exemplo prodest, tantum silentio nocet; nam latratu canum, et baculo pastorum deterrenda est rabies luporum.« Et econtra »nichil est turpius quam si bonum quod quisque predicat, explere opere negligat,« inquit S. Isidorus . Quapropter apud Rufinum abbas Pemen dicebat : »Homo qui alios docet, et non facit ea que docet, similis est fonti alto, qui omnium res lauat, et omnes satiat potu, seipsum autem lauare non potest, sed habet et immunditias, et sordes limorum.« Ex quibus patet quam merito celebratum seculo uII concilium Aurelianense statuerit, »ut si quis abbas cautus in regimine, et humilis, et castus, sobriusque, misericors, et discretus non fuerit, ac diuina precepta uerbis et exemplis non ostenderit, ab episcopo in cuius consistit territorio, et a uicinis abbatibus, et ceteris Dominum  timentibus a suo arceatur honore, etiamsi omnis congregatio uitiis suis consentiens abbatem eum habere uoluerit.«

Id est omnia bona et sancta factis amplius quam uerbis ostendat.] Quod ita exponit Hildemarus: Utrumque uult S. Benedictus, id est doctrinam uerborum et operum; sed quia sunt multi qui non possunt utrumque peragere, id est doctrinam uerborum et operum, idcirco dixit: Factis amplius; ac si diceret: Utrumque debet peragere; sed quamuis utroque modo debet preesse, tamen magis factis, etc.« Recte omnino Sapiens: Longum iter est per precepta, breue et efficax per exempla; et S. Gregorius : »Sit rector ratione precipuus, et uiam uite subditis uiuendo denuntiet, et grex, qui pastoris uocem moresque sequitur, per exempla melius quam per uerba gradiatur;« et alibi : »Qui loci necessitate exigitur summa dicere, hac eadem necessitate exigitur summa monstrare; illa  namque uox libentius auditorum cor penetrat, quam dicentis uita commendat; quia quod loquendo precipit, ostendendo adiuuat, ut fiat; hinc enim per prophetam dicitur: Super montem excelsum ascende tu qui euangelizas 70 Sion.« Et S. Basilius agens de monasterii preposito : »Animi humilitatem ita debet ex caritate Christi custodire, ut etiamsi ipse taceat, operum exemplum quouis sermone potentius ad doctrinam fratrum sit expositum.« Talem se exhibuit Christus Dominus, de quo legimus quia cepit facere et docere; talem se exhibuit et Apostolus, qui dicebat: Imitatores mei estote; tales requirebat prelatos, cum ad Timotheum scribebat: In omnibus teipsum prebe exemplum bonorum operum in doctrina, in integritate, in grauitate.

Ut capacibus discipulis.] Id est »memoriosis, accommodatis, intelligibilibus, qui ea que a magistris audiunt, uelociter capiunt, et memoriter retinent, et operibus complent,« inquit Smaragdus.

Mandata Domini uerbis proponat.] Talibus enim,  qui suapte ad Deum feruntur, uerba sufficiunt.

Duris uero corde.] Id est »contumacibus, rigidis, et incorrigibilibus,« ut exponit iterum Smaragdus.

Et simplicioribus.] Id est »illitteratis, et pene nullam in Scripturis diuinis uel memoriam, uel intelligentiam habentibus,« uti prosequitur idem Smaragdus.

Factis suis diuina precepta demonstret.] Precepta hic documenta seu consilia intelligit, »quia non semper preceptum hic, uel in Euangelio positum uim habet necessitatis,« inquit Boherius. Duris ergo corde non sola uerba sufficiunt, sed operibus insuper sunt cogendi, iuxta illud Petri Damiani : »Ad perfectionis culmen precepta quidem mouent, sed exempla compellunt.«

Omnia uero que discipulis docuerit esse contraria in suis factis indicet non agenda.] Malo namque exemplo peruersos negligentesque in malo confirmaret, et bonos  facili negotio peruerteret; imo utrosque, ut uerius loquar, uere occideret: »Sane et crasse oues perpauce sunt, inquit S. Augustinus , id est solide in cibo ueritatis utentes pascuis bene de munere Dei; sed mali illi pastores non parcunt talibus: parum est quod illas languentes, et infirmas, et errantes, et perditas non curant; etiam istas fortes et pingues necant, quantum in ipsis est; et illi uiuunt de misericordia Dei, tamen quantum ad malos pastores attinet, occidunt. Quomodo, inquis, occidunt? Male uiuendo, malum exemplum prebendo . . . . Attendendo enim ouis etiam fortis plerumque preposito suo male uiuenti, si declinet oculos suos a regulis Domini, et intendit in hominem, incipit dicere in corde suo: Si prepositus meus sic uiuit, ego quis sum, qui non faciam quod ille facit? etc.« Que fuse prosequitur S. doctor ostendens malum pastorem etiamsi ouem ab incepto bono opere non auertat, tamen uere censendum esse homicidam.

Ne aliis predicans ipse reprobus inueniatur.] Que  uerba duplicem sortiri possunt expositionem: 1o Ne forte reprobus inueniatur, id est reprehensibilis, alienus a Deo, ab eius proinde gloria 71 eternaque felicitate excludendus; 2o ne forte reprobus inueniatur, id est ne forte eius doctrina a discipulis reprobetur; nam, ut dicit S. Augustinus , »abundant qui male sue uite defensionem ex ipsis suis prepositis et doctoribus querunt, respondentes corde suo, aut etiam si ad hoc erumpant ore suo, atque dicentes: Quod mihi precipis cur ipse non facis? Ita fit ut eum non obedienter audiant, qui se ipse non audit, et Dei uerbum, quod eis predicatur, simul cum ipso predicatore contemnunt.« Hinc S. Hieronymus ad Nepotianum scribens: »Non confundant, inquit, opera sermonem tuum, ne cum in ecclesia loqueris, tacitus quisque respondeat: Cur hec que dicis ipse non facis?« Concinit Cassianus in libro de Spiritu ire , ubi sic loquitur. »Oportet illum qui alterius uulneri  mederi cupit, omni languoris morbo alienum sanumque subsistere, ne illud euangelicum dicatur ei: Medice, prius cura teipsum, ac uidens festucam in oculo fratris sui, trabem in oculo suo non uideat.« Et S. Cesarius in Regula ad sanctimoniales  »Abstinentiam, quam lingua predicat, proxime fauces, uel uicinus stomachus sentiat, ne forsitan subdite audientes tacitis cogitationibus dicant: O quam pulchre abstinentiam predicat plenus uenter!« Denique S. Bernardus ad Balduinum abbatem scribens , postquam illum hortatus est ut quod aliis onus portandum imponit, prior ipse portet, rationem reddens ait: »Alioquin subsannabit te sapiens, ut pote pigrum illum cui labor sit manum porrigere ad os: arguet te et Apostolus dicens: Tu qui alios doces teipsum non doces; sed et notaberis uitio Phariseorum, qui alligant onera grauia et importabilia, et imponunt ea in humeros hominum, digito autem suo nolunt ea mouere. Sermo quidem uiuus et efficax exemplum est operis, facile faciens  suadibile, quod dicitur, dum monstrat factibile quod suadetur.« His omnibus accedit quod scribit Petrus Damiani : »Optime uigilias predicat, qui post longum psalmodie decursum signum excitandis fratribus pulsat; eloquentissime dum tacemus silentium commendamus; fructuose de extremitate uestium disputat, qui se pannorum conscissione deformat; indumentorum uero iuxta diuitem nitore conspicuus frustra cum Ioanne pilos predicat camelorum; ultor iniurie patientiam non suadet; qui cumulandis pecuniarum questibus inardescit, ignem auaritie in alieno pectore non exstinguit; qui crebra uagatione raptatur, de remorandi censura friuolus disputator habetur; qui autem cellulam perpetuus incolit, ad stabilitatis preconium de toto corpore linguam facit, et cum os taceat, muta membra melius, quia et simplicius, clamant.«

Hac potissimum ratione quotquot scripsere uite  cenobitice leges, omnia irreprehensibilem abbatem, qui imponendam aliis regulam primus adimpleret, uoluerunt. Hac ratione Orientalis Regula ita orditur : »Ut neque seniores in regendis fratribus inaniter laborent, neque disciplina iuniorum uacillet, que abbatis conuersatione stabilia firma sit, oportet abbatem irreprehensibilem esse, seuerum, patientem, 72 ieiunum, pium, humilem, ut doctoris et Patris locum impleat, seipsum prebens formam bonorum operum.« Hac ratione S. Fructuosus Bracarensis episcopus inter alias abbatis dotes: »Tanta, inquit , debet sermonis et uite consonantia esse, ut id quod docet uerbis, confirmet operibus sedulis, et bis acuto precedens gladio, quidquid alios informat uerbo, ipse gerat studio, ut nec sermonem operatio destruat, nec econtra operationem bonam sermo inconueniens frangat.« uide S. Cesarii epistolam ad Oratoriam Abbatissam.

Si uero priori sensu ista S. Benedicti uerba: ne forte aliis predicans ipse reprobus inueniatur, summantur,  quasi diceret: ne forte alios sua predicatione conuersos ad eternam felicitatem perducens, ipse ab ea reiiciatur, alludere uidetur ad illud Christi Domini: Qui soluerit unum de mandatis istis minimis et docuerit sic homines, minimus uocabitur in regnum celorum, id est nullus, iuxta SS. Patrum expositionem.

Nequando dicat illi Deus peccanti.] Id est dicenti et non facienti, ut loquuntur commentatores; scienti enim bonum, et non facienti peccatum est illi.

Quare tu enarras iustitias meas?] Id est uirtutem, uiamque uite ostendis, et predicas.

Et assumis testamentum meum per os tuum.] Testamentum Dei sunt uerba sacre Scripture, que in uetus et Nouum Testamentum diuiditur, que ideo testamentum dicitur, quia testis est mentis seu uoluntatis diuine.

Tu uero odisti disciplinam.] Id est regularem obseruantiam; quia, ut dicit Smaragdus, »Prelatus sanctam  disciplinam odit, quando secundum regularia precepta uiuere contemnit.« uel odisti disciplinam, id est Christi doctrinam, quemadmodum exponit Boherius, cui concinit Hildemarus: »Disciplina est omnium mandatorum Dei custodia.« uel disciplinam, id est correctionem, que a Deo infligitur, iuxta Trithemium hunc Regule locum ita exponentem: »Que suos subditos propter eorum excessus corrigit, et tamen uult ut patientes sint; sed quam cito ipsum a Deo propter sua peccata corripi contigerit, non solum non patiens non est, sed etiam contra Deum murmurat; hic talis absque dubio disciplinam odit, et sermones Christi proiicit post se, quia non uult uidere uitam suam quasi malam, sed se reputat iustum.« Addit Trithemius: »Secundo disciplinam odit prelatus, quando a subditis dedignatur auisari.«

Et proiecisti sermones meos post te.] »Post se sermones Domini proiicit prelatus quando que de diuinis Scripturis subditis predicat, implere ipse dissimulat,« infit Smaragdus. uel etiam: Proiecisti  sermones meos post te, idem est ac odisti disciplinam, ut modo exponebat Trithemius: »quod enim diligimus, inquit Bernardus Cassinensis, ante oculos mentis frequenter habemus, iuxta illud: Ubi amor, ibi oculus; quod uero odimus, libenter a nobis proiicimus.«

Et qui in fratris tui oculo festucam uidebas, in 73 tuo trabem non uidisti.] Id est, qui minima in fratre uidebas, et increpabas peccata, in te crimina non solum non puniebas, sed nec ab aliis uideri patiebaris, cum potius in alios benignus, in te rigidus esse debuisses. Audi salutare S. Ioannis Chrysostomi monitum : »Circa uitam tuam esto austerus, circa alios benignus; audiant te homines parua mandantem, et magna facientem.«

Non ab eo persona in monasterio discernatur.] Scilicet »an sit antiquus uel iuuenis, seruus et liber,« inquit in commentario Boherius; siue, ut habet in  secundo, »an sit paruus et magnus, senex uel iuuenis, uicinus uel aduena, clericus uel laicus;« Christi enim uices in monasterio agere creditur, apud quem non est personarum acceptio, sed in omni gente in iis qui timent illum, acceptum est illi. Hinc S. Iacobus apostolus in Epistola  ait: »Fratres, nolite in personarum acceptione habere fidem Domini nostri Iesu Christi glorie; etenim si introierit in conuentum uestrum uir aureum annulum habens in ueste candida, introierit autem pauper in sordido habitu; et intendatis in eum qui indutus est ueste preclara, et dixeritis ei: Tu sede hic bene; pauperi autem dicatis: Tu sta illic, aut sede sub scabello pedum meorum; nonne iudicatis apud uosmetipsos, et facti estis iudices cogitationum noxiarum?« Quod quantum sit malum, indicat S. Ambrosius super Malachiam scribens in hec uerba: »Inter omnia peccata sacerdotum maximum est, quod non causas, sed personas considerant, et despecto iusto paupere, iniustos diuites honorant.« Ex quibus liquet quam  merito iure S. P. Benedictus uetuerit, ne personas in monasterio abbas discernat aut accipiat.

Acceptio autem persone, secundum Hugonem a S. uictore, »est quedam fatua reuerentia exhibita alicui sine causa debita, sed propter timorem uel utilitatem.« Quam definitionem ex S. Thoma  ita explicare possumus: »Personarum acceptio opponitur iustitie distributiue; consistit enim equalitas iustitie distributiue in hoc quod diuersis personis diuersa tribuuntur secundum proportiones ad dignitates personarum. Si ergo aliquis consideret illam proprietatem persone propter quam id quod ei confertur est ei debitum, non est acceptio persone, sed cause; unde Glossa super illud ad Ephesios uI: Personarum acceptio non est apud Deum, dicit quod Deus iudex iustus causas discernit, non personas; puta si aliquis promoueat aliquem ad magisterium propter sufficientiam scientie, hic attenditur causa debita, non persona; si autem  aliquis consideret in eo cui aliquid confert, non id propter quod id quod ei datur, esset ei proportionatum, uel debitum, sed solum hoc quod est iste homo, puta Petrus uel Martinus, hic est acceptio persone; quia non attribuitur ei aliquid propter aliquam causam que faciat eum dignum, sed simpliciter attribuitur persone: ad personam autem refertur quecunque conditio non faciens ad causam propter quam sit dignus hoc loco; puta si aliquis promoueat aliquem ad prelationem uel magisterium, quia est diues, uel quia 74 est consanguineus, est acceptio persone, etc.« Porro locum potissimum habet in tribus personarum acceptio: in affectu, puta cum plus ceteris quis amatur, quia pulcher est, aut hilaris, non quia sanctus; quod prohibet S. Benedictus cum dicit: Non unus plus ametur quam alius. In honoribus tam spiritalibus quam temporalibus exhibendis, ut in 2 et 3 articulo eiusdem questionis probat S. Thomas, quod excludit S. Benedictus cum decernit, ut non preponatur ingenuus ex seruitio conuertenti, in  iudiciis, ut uidere est in 4 art. prefate questionis, cui refragatur sanctus Pater, statuens ut una prebeatur omnibus secundum merita disciplina. Sed hec paulo fusius exponenda sunt.

Non unus plus ametur quam alius.] Hec sententia, sicuti etiam sequentes, ut notant commentatores, precedentem explicant; quod enim prius quasi generatim dixerat: Non ab eo persona in monasterio discernatur, iam quasi explicando singulariter exponit dicens: Non unus plus ametur quam alius, omnem omnino extrudens a monasteriis amicitiam peculiarem, que, ut loquitur S. Theresia , tanquam pestis in prelatis merito reprobatur; hec est enim fons et origo infinitorum prope malorum; inuidentie ianua, rixarum inter fratres fomes, dum alii se alteri sepe sepius indigno ab abbate postponi non ferentes, pactum secum inuicem ineunt, rixas dissensionesque aduersus abbatem  eiusque familiares disseminant: alii de abbatis amicitia sibi ipsis plus equo fidentes, fratres contemnunt; quod quantum sit malum nemo non uidet, ut merito S. Ferreolus prescripserit , ut nullus abbati ita familiaris existat, ut ceteris plus aliquid presumat. Ratio autem potissima hec est, quod cum abbas omnes equaliter amare teneatur, et eius amor sit finitus, quidquid amoris plus uni tribuit, alteri sine dubio detrahit; habet enim hic locum celebris illa S. Bernardi sententia : Solet amorem amor expungere.

Porro quod in abbate uetat hic S. Pater, hoc multo magis in omnibus monachis prohibitum esse censendum est, idque satis indicat cum Regule cap. 69 cauet ne quis alium in monasterio monachum defendere presumat, quod amicitie peculiaris proprium est, quia exinde, inquit, grauissima occasio scandalorum oriri potest. Et certe nichil antiquius fuit omnibus ascetice uite magistris, quam huiusmodi amicitias prescindere: quorum monitis ut obsequamur, haud  erit abs re si aliqua hic eorum dicta hanc in rem exprimamus.

Inter alios S. Basilius monachos instituens sic loquitur : »In communi uero contubernio amicitias partiales et sodalitates non patitur caritatis lex; necesse enim omnino est diuisas affectiones communem concordiam in multis incommodare; quamobrem equaliter se diligere inter se omnes debent, idemque aduersus uniuersum fratrum celum caritatis modus tenendus est. Si uero quis inuentus fuerit maiori propensione monachum fratrem, uel propinquum, uel alium quemuis quauis de causa diligere, hunc castigare oportebit.« Et alibi : »Omnes equali dilectionis mensura se debent diligere; inius itia quippe 75 est in conuentu priuatas actiones et sodalitates reperiri; qui enim unum pre aliis diligit, de se indicat quod perfectam non habeat erga alios caritatem . . . Ex amicitia singulari et sodalitate suspiciones  et inuidie oriuntur; ubique enim equalitatis de raudatio, initium et occasio odii et inuidie iis est qui ea defraudantur. Propterea preceptum a Domino accipimus imitari bonitatem eius qui similiter solem facit oriri super iustos et iniustos; quemadmodum Deus equaliter lumen omnibus communicat, sic Dei imitatores equalem et communem omnibus dilectionis radium prebent.« Basilio subscribit S. Dorotheus : »Bonum est, inquit, monacho proficere cupienti non admodum affici erga cetaneum suum; solet enim huiusmodi consuetudo, et longa amicorum atque cetaneorum familiaritas fletum et feruens animi propositum plerumque exstinguere.« Et S. Cesarius in exhortatione ad Cesariam sororem suam: »Attende, o anima sancta, et diligenter intellige quanta mala de inordinata societate nascantur: familiaritas enim cuiuslibet, si frequens esse ceperit, non nisi corruptionem seminat, uitia pullulat, cupidinem concupiscit, ignominiam parit, rabiem concitat, porrigit furiam, lasciuiam pascit, petulantiam  nutrit, casus exaltat, ruinas edificat, ripas erigit, precipitia aperit, periculis nauigat, naufragiis uelificat, perditioni gaudet, interitum fouet, confusionem meretur, etc.:« que fuse prosequitur. His addo Petrum Blesensem : »Amicitia sequens uage affectionis impetum ad illicita indiscrete raptatur, nec modum tenens, nec seruiens honestati, sed spiritu uertiginis ducitur.« uide Cassiani collat. 16, cap. 28; S. Laurentii Iustiniani lib. de Discipl., etc., cap. 22; S. Theresie librum de uia perfect. cap. 4; Iulii Nigroni tractatum 13.

Nisi quem in operibus bonis aut in obedientia inuenerit meliorem.] Obedientiam hic S. Benedictus ab operibus bonis disiungit. 1o Quia obedientiam non semper sequitur actus bonus, ut quando aliquid precipitur impossibile, monachus obediens aggreditur illud, sed non perficit; unde nec bonum aliquod opus inde sequitur. 2o Quia obedientia exerceri  potest non solum exsequendo mandatum, sed etiam abstinendo ab eo quod prohibitum est. 3o Quia licet omnis obedientia esset actus bonus, non tamen inde sequeretur omnem actum bonum esse obedientiam, sicuti sunt actus omnes quos electione propria efficimus absque ullo maiorum imperio, ut lacryme, compunctio, oratio, etc. his similia.

Ergo licet omnes equaliter ab abbate sint diligendi, meliores tamen in obedientia et in bonis actibus plus ceteris amari S. Pater permittit. Ita S. Wandregesilus S. Ausbertum monachum suum »cepit carius diligere, sicut monastica docet norma, nitore religionis pollentem omnimodis diligendum,« inquit Aigradus ; eoque respexisse uidetur S. Petrus uenerabilis scribens ad Innocentium papam : »Omnes quidem precepto dominico sunt diligendi, sed iuxta quod uita et actus exigit, in amoris dilectione alii aliis sunt preferendi.« Et certe, 76 ut optime hunc ad locum Smaragdus disserit, »Iuste  ille ab homine diligetur homo, qui bonis operibus et sancta obedientia honoratur a Deo: necesse est, inquam, ut amore tali diligatur homo, qui ab immortali diligitur Deo.« Boherius tamen sic hunc locum intelligit, quasi solos actus bonos, non fratres illos exercentes S. Benedictus plus amari permitteret. »Excipit autem, inquit, quoad etus, non quoad personas; quia licet meliores actus magis sint diligendi, tamen omnem proximum puto equaliter ut proximum diligendum; ad hoc uidelicet, ad quod diligit quis seipsum: sic econtra dici consueuit quod odio habentur peccata, non homines.« uerum cum actus bonus aliud nichil sit quam homo illum exercens, nec aliquid ab eo distinctum uideatur, non potest actus diligi quin diligatur homo. Et sane si causa motiua dilectionis sit bonitas, ubi plus bonitatis, ibi et dilectionis amplius aliquid reperiri oportet. Diligendus quidem est peccator secundum id quod in eo bonum existit, puta quia creatura Dei est, ad imaginem eius factus, eius sanguine pretioso  redemptus, gratie et beatitudinis capax; at plus uidetur iustus diligendus, qui preter ea, multa etiam operatur bona, gratia Dei ornatus, et ab eo singulariter dilectus. In exhibitione tamen honoris ac gratie abbas sic se gerere debet, ut non tam personam quam uirtutem respexisse uideatur, ut omnem auferat a negligentibus inuidentie occasionem.

Non preponatur.] Id est altiori non constituatur, quam quo ingressus est loco, aut digniori preficiatur officio uel ministerio, siue, ut dicit Smaragdus, non preponatur in ordine uel in ministerio.

Ingenuus.] Nimirum ille qui liber fuit ab initio, inquit Richardus de S. Angelo, siue nobilis.

Ex seruitio.] Id est »ex seruili conditione nato, et ex seruitute ad religionem ueniente,« ut ait Boherius. Quemadmodum enim supra citatus notat hic Richardus, »Nobilitas amittitur propter monachatum;« id quod ex hoc loco colligit Boherius hec addens: »Ex isto paragrapho colligitur quod propter ingressum  religionis seruitus et mundana nobilitas euanescunt, quia in sede, in amore uel officio nulli defertur nisi secundum merita uite.« Et reuera uera et sincera libertas non tam in generis nobilitate quam in uitiorum exstirpatione consistit. Bene enim Cassianus : »Oportet nos quoque primum libertatem nostram carnis subiectione monstrare.« Hinc Diogenes dicere solitus erat: Inter seruos et dominos malos preter uocabula nichil interesse, nisi quod mancipia seruirent dominis, et domini cupiditatibus.

Conuertenti.] Id est ad conuersionem uenienti; quasi diceret: Si seruus et ignobilis hora prima ad conuersionem ueniens monasterium ingressus fuerit, huic nobilis et ingenuus hora secunda accedens non preferatur.

Nisi alia rationabilis causa existat.] Rationabilis isthec causa ex duplici capite repeti potest: 1o ex uite merito, 2o ex naturali aliqua industria, uel peritia  in aliqua arte, uel officio, qua 77 quis pre alio pollet: nam, uerbi gratia, si iunior aliquis frater secundum seculum ignobilis in cantu peritus existat, ad cantandum in ecclesia seniori et ingenuo minus in cantu perito preferri debet; uel, ut Hildemari utar exemplo, si in monasterio a Grecis monachis inhabitato inexistat omnium iunior Latinam linguam apprime callens, et hospes Latinus adueniat, hic cum hospite, licet omnium nouissimus, loqui debet. In officiis autem ac ministeriis exterioribus requiritur aptitudo et peritia ad huiusmodi munia exsequenda; in spiritalibus insuper uite meritum.

Sin alias propria teneant loca.] Nam, ut pie ac uere dicit deuotus Girardus Belga monachus, »Idolum in templo Dei, qui alio titulo in monasterio honoratur, quam quo quisque alter ab altero coli precipitur, aut pro uite sanctitate pre aliis digne suscipitur.«

Quod si ita iustitia dictante abbati uisum fuerit.] Iustitia hic, ut obseruat Hildemarus, pro speciali uirtute, que unicuique reddit quod suum est accipitur;  uel, ut dicit Boherius, dictante iustitia, id est ratione, siue etiam Deo, qui est uera iustitia.

Et de cuiuslibet ordine id faciat.] Notat hic Hildemarus uarios esse in monasterio ordines: 1o eorum qui laici ad conuersionem ueniunt; 2o clericorum et sacerdotum; 3o monachorum peregrinorum. Et de quolibet eorum ordine alios aliis preferre potest, nam clerici etiam presbyteris et monachis peregrinis preponi possunt.

Sin alias propria teneant loca.] Prout nimirum conuertuntur.

Quia siue seruus siue liber, omnes in Christo unum sumus.] Alludit hic S. Benedictus ad illa Apostoli uerba: Quicunque in Christo baptizati estis, Christum induistis: non est Iudeus neque Grecus; non est seruus neque liber; non est masculus neque femina, sed omnes uos unum estis in Christo Iesu. Omnes ergo in Christo unum sumus, hoc est unum corpus, ut exponunt Hildemarus et Smaragdus; quod iste confirmat ex  illis Apostoli uerbis : In uno Spiritu omnes nos, et in uno corpore baptizati sumus, siue Iudei, siue gentiles, siue serui, siue liberi, etc. Cuius quidem corporis caput est ipse Christus, sub quo nos inuicem membra. uel in Christo unum sumus, conditione uidelicet, creatione, redemptione, uocatione, ac celestis glorie promissione. Preclare S. Cesarius : »Et nos, et omnis populis unius Domini serui sumus, uno pretio redempti, pari conditione in hunc mundum intrauimus, simili quoque exitu migraturi sumus, et si bene agimus, ad unam beatitudinem pariter ueniemus.«

Solummodo in hac parte apud ipsum discernimur.] Ad gratiam uel gloriam consequendam.

Si meliores ab aliis in operibus bonis et humiles inueniamur.] Iuxta illud S. Augustini : »Apud Deum non gradus elegantior, sed uite melioris actio comprobatur.« Unde et Aristoteles dicebat : »uirtus et malitia determinant seruos et liberos, nobiles et ignobiles.« Porro S. Benedictus bonis operibus humilitatem adiungit; quia, ut apprime scribit S. Gregorius, »qui sine humilitate uirtutes congregat, quasi in uentum puluerem portat;« et Smaragdus: »In his duabus rebus semper electi a reprobis discernuntur, id est in uera cordis humilitate et boni operis actione.«

Querunt hic cur S. Benedictus supra dixerit: Non unus plus ametur quam alius, nisi quem in obedientia et operibus bonis inuenerit meliorem; hic uero nos solum a Deo discerni, si meliores aliis in operibus bonis, et humiles inueniamur; ubi pro obedientia supposuit humilitatem. Respondetur ab humilitate non distingui obedientiam, que primum  eius gradum constituit ex Regule cap. 5; aut si distinguantur, ita plane connexas, ut neutra alterius pati possit absentiam.

Ergo equalis sit ab eo omnibus caritas.] Simile est illud S. Orsiesii S. Pachomii discipuli in exhortatione ad monachos: »Cunctis exhibeas equalitatem, ne forte quem tu diligis, Deus oderit; et quem odisti, Deus diligat.« Unam hic mouent difficultatem, ex eo quod qui superius bonos aliis plus diligi permisit, equalem hic omnibus esse caritatem uelit. At difficultatis nodum soluere haud difficile est, duplicem cum Hildemaro, Bernardo Cassinensi, et Boherio caritatem distinguendo, unam cordis, alteram cordis simul et operis. Charitatem cordis erga omnes equaliter habere abbatem oportet, quia omnium salutem optare, et quantum in ipso est procurare debet; at uero caritatem cordis simul et operis omnibus equaliter impendere non tenetur; nam, ut dicit Boherius: »Charitas operis aliter tractat bonum, et aliter secundum merita tractat malum;  aliter firmum, aliter debilem; aliter abundantem, aliter indigentem.« Aliam ad hanc difficultatem solutionem adhibet Hildemarus, ut nimirum omnibus equalis sit caritas, omnibus, inquam, equaliter bonis. Cui concinit Nicolaus de Fractura hunc locum ita exponens: »Hic uult dicere, si omnes equales fuerint in sancta conuersatione, omnibus equalem exhibeat caritatem; sin autem, prout unicuique opus erit.«

Una prebeatur omnibus secundum merita disciplina.] Id est correctio siue punitio, ubi nimirum eadem est culpa, iuxta illud S. Hieronymi: »Nullius accipias personam, non diuitias, non potentias; quantumcunque sit potens, uel nobilis, si peccauerit, corripe eum, et comedisti azyma sinceritatis in amaritudine.« Plane usque adeo exosa fuit priscis Patribus in correptionibus et iudiciis ferendis personarum acceptio, ut negligentem hac in re prepositum, et iudicantem non secundum rei ueritatem, sed secundum  personas, de solio deponi precipiat S. Pachomius , donec corrigatur.

79 In doctrina namque sua.] Doctrina hic pro correptione sumitur.

Apostolicam illam debet semper formam seruare, in qua dicit: Argue, obsecra, increpa.] Que uerba sic explicat citatus a Smaragdo S. Hieronymus: Argue peccantes, contestare ne peccent, increpa resistentes; et S. Prosper: Argue cequales, obsecra seniores, increpa iuniores; Richardus de S. Angelo: Argue admonendo, obsecra comminando, increpa ad penam procedendo. At omnium optimam, ut existimat Smaragdus, apostolice sententie expositionem tradit S. Benedictus, cum subdit:

Id est miscens temporibus tempora, terroribus blandimenta.] »Ac si diceret, inquit Smaragdus, temporibus argutionis misce tempora obsecrationis;« quamuis aliter hunc locum explicent Hildemarus et Bernardus Cassinensis: Abbas nimirum miscet temporibus tempora, cum propter furorem aut aliam alicuius  fratris passionem, aliud in tempus differt increpationem, quam ille iratus aut perturbatus ferre non posset, et tunc non modo non prodesse, sed etiam obesse plurimum posset. Egregie enim citatus ab Hildemaro S. Gregorius: »Perturbati, inquit, quid audiant ignorant; sed ad se reducti tanto libentius exhortationis uerba recipiunt, quanto se tranquillius toleratos erubescunt; menti autem furore ebrie omne rectum, quod dicitur, peruersum uidetur: unde et Nabal ebrio culpam suam Abigail laudabiliter tacuit, quam digesto laudabiliter dixit.« Quapropter si quando tacere et parcere uidentur superiores, non semper negligentie, sed aliquando prudentie eorum silentium ascribendum est, iuxta illud S. Odonis abbatis Cluniacensis : »Sane qui propterea non obiurgat, quia uel aptius tempus exspectat, uel metuit ne increpati deteriores fiant, et inualidos peius noceant, hoc non est negligentia,  uel cupiditatis occasio, sed consilium caritatis: nam, ut in XX Moralium libro dicitur. Sancti uiri cum uident quosdam sua uerba despicere, dum eos intelligunt diuinitus deseri, gementes conticescunt; unde est illud: Quomodo cantabimus canticum Domini in terra aliena? scriptum est: Noli arguere derisorem, ne oderit te. Tacent ergo sancti uiri, non ut eorum odium timeatur, sed ne illi odiendo peiores fiant.« His concinit S. Bernardus, seu quilibet auctor tractatus de Passione Domini, cap. 19, ubi sic loquitur: »Sunt quandoque malorum uitia arguendo, quandoque tacite sufferenda, secundum quod uniuscuiusque, qui talis est, uideris expedire; quia non omnes egroti uno genere medicine curantur.« uerum si sic miscere debent prelati temporibus tempora, ut correctionem in illud tempus differant quo fructuose eam sustinere possint subditi; non minus tenentur et ipsi ea exspectare tempora quibus eam utiliter queant inferre, ut nunquam perturbato adhuc animo peccantes puniant, ne forte plus uindicte quam  rationi et iustitie tribuere uideantur: »Sane quia mox ut infertur iniuria [egregium B. Petri Damiani monitum ], perturbatur animus, uix rectum 80 illico ualet promulgare iudicium: sicut enim intuentis uisum aqua dum quiescit admittit, si turbatur obtundit; sic humanus animus in ipso perturbationis articulo inoffensam recti iudicii regulam et lineam non attendit, unde necesse est ut in posterum sententia differatur, quatenus equata iustitie lance, iudicium quod perturbata nequiuerat, mens quieta suspendat.« Et recte quidem; nam, ut ait S. Basilius , »qui animo commoto et iracundo fratrem arguit, non illum peccato liberat, sed seipsum delictis inuoluit.«

Aliam etiam huius loci expositionem tradit Boherius: miscens temporibus tempora, id est habens rationem temporum, quibus committuntur culpe: aliter enim abbas corrigere debet estatis tempore, aliter Quadragesime: nam negligentie quadragesimales  durius emendari debent.

Terroribus blandimenta.] Recte B. Petrus Damiani : »Si pectus tuum arca Dei est, sicut profecto dignum est, non in eo sola sit uirga, que feriat; sed et manna, quod in fraterne mentis palato dulcescat; non in eo sit zelus amaritudinis, qui deterreat; sed zelus potius caritatis, qui salubriter corrigat, sicque correptionis aculens uulnus delinquentium pungat, ut et mansuetudinis oleum leniori quoque fomento dulcescat.« Et certe eodem prorsus modo exhibere se debent abbates erga subditos, quo Deus ipse, cuius uices agunt, se gerit erga homines. Porro ipse Deus, ut loquitur S. Odo Cluniacensis abbas , »modo nos asperis incitationibus terret, modo blandis consolationibus refouet; terrorem fomentis miscet, fomenta terrori, ut et corda peccatorum indicatis terroribus ad humilitatem inclinet, et humilem merorem enarratis consolationum fomentis attollat, quatenus dum utraque  circa nos mira arte magisterii temperuntur, nec desperate inueniantur territi, nec incaute securi.« uide S. Gregorii pape lib. II Pastor., cap. 6.

Dirum magistri, pium patris ostendat affectum.] Iuxta illud S. Gregorii : Boni te dulcem, praui sentiant correctorem.

Id est indisciplinatos et inquietos debet durius arguere, etc.] Clara prorsus et perspicua apostolice sententie expositio, cui proinde nichil superaddendum uidetur: obiter tantum hic notabo Hildemarum, quem sub Petri diaconi Bernardus Cassinensis, sub nomine Pauli diaconi Boherius hunc ad locum citant, obseruare, indisciplinatos esse tribus modis: 1o Alii nec intelligunt nec uerecundantur disciplinam, et in peccatum labuntur; 2o alii intelligunt et uerecundantur excommunicationem, sed consuetudine et cupidine peccati illud committunt; 3o alii, qui siue intelligant, siue non, dicunt se nolle disciplinam suscipere:  quasi diceret: Alii sunt indisciplinati ex ignorantia, alii ex negligentia, alii ex contemptu.

Neque dissimulet peccata delinquentium.] Aliquando abbas delinquentium peccata dissimulat, ne forte suis uideatur 81 minus mansuetus aut dulcis; at in hoc maxime crudelem se demonstrat. »Crudelis est, inquit S. Basilius , qui tacet, et non arguit, quemadmodum qui uenenum sineret in eo qui morsus est a uenenata bestia, nec illud auferret;« et Augustinus : »Scriptum est: Qui abiicit disciplinam infelix est. Bene potest addi ad istam sententiam: Sicut qui abiicit disciplinam infelix est, sic disciplinam qui negat crudelis est.« uide S. Basil. Regul. fus. disp., cap. 24 et 25.

Sed mox ut ceperint oriri, radicitus ea ut preualet amputet.] Apposite S. Ioannes Climacus : »Dum uulnus recens est et adhuc calet, facilem habet curationem; ubi uero tempore inueterauerit, et neglectum corruptumque est, difficile curatur, multoque labore, igne, ferro, pharmaco et cauterio indiget.«  Idipsum mira arte suos olim discipulos docuit unus ex priscis Patribus . Hic nimirum cum aliquando una cum eis resideret in loco multis uariisque cupressis consito, uni ex eis precepit ut admodum paruam cupressum manu auelleret: quod ipse nullo negotio unica tantum manu admota prestitit. Dein maiusculam ostendit, quam ambabus manibus auulsit; postea etiam tertiam, quam non sine magno labore extraxit; quartam rursus aliis maiorem auelli precepit, quod omni nisu omnique labore adhibito uix tandem prestare potuit. Quintam denique ostendit, quam ipse eradicare haud potuit; hinc alterum iussit ut fratrem adiuuaret, atque hanc ambo uix abstraxerunt. Tunc senex conuersus ad omnes discipulos suos dixit: Sic sunt passiones et affectus nostri, dum paruuli sunt et recentes, summa facilitate et quiete eos excidere et exstirpare poterimus: si uero eos tanquam paruulos neglexerimus, paulatim conualescent; et quo magis conualuerint,  eo maiore opus erit labore.

Memor periculi Heli sacerdotis de Silo.] Ut omnem in arguendis puniendisque culpis ab abbate socordiam amoueret S. Benedictus, proponit Heli sacerdotis exemplum, qui delinquentes filios redarguit quidem; sed quia non eo quo debuerat modo puniuit, arca Domini capta est, ipse retro decidens occubuit; ex quo S. Petrus Damiani ita infert : »Si ergo Heli propter duos duntaxat filios, quos non ea qua digni erant inuectione corripit, cum eis simul, et cum tot hominum multitudine periit; qua arbitramur dignos esse sententia qui in aula ecclesiastica et soliis iudicantium president, et super non ignotis prauorum criminibus tacent?«

Et honestiores quidem atque intelligibiles animos prima et secunda admonitione uerbis corripiat.] Honestiores hic commentatores post Smaragdum intelligunt honorabiliores: honestus enim dicitur quasi honoris status. Sed Hildemarus honestiores eos appellat qui imitabilem uitam habent. Recta expositio;  hic enim honestiores et intelligibiles animos S. Benedictus opponit improbis, duris corde, superbis, et inobedientibus, quorum uita non modo non imitabilis, sed etiam penitus exsecranda.

82 Improbos autem.] Improbi, secundum Smaragdum, sunt »imprudentes, probitate mentis carentes;« secundum Hildemarum ii qui per sex gradus ascenderint, nempe: 1o admonitionem secretam duplicem, 2o publicam correptionem, 3o excommunicationem, 4o ieiunium nimium, 5o flagellum, 6o orationem fratrum; quos enim sex ista non emendant, merito dixeris improbos. Menardo autem, »improbus est monachus impudens pertinax in malitia;« additque: »S. Fructuosus apud Canisium scribit improbum appellari a S. Benedicto contumacem; aliquando tamen improbum dici eum qui, etsi sepe corripiatur, non tamen contradicit regulari discipline.«

Et duros corde.] Duri corde et improbi nichil aut  uix inter se distant. Hildemaro : »Duri corde sunt qui, siue admoneantur, siue excommunicentur, non emendantur, neque etiam erubescunt, sed obstinata mente non timentes uerecundiam atque excommunicationem, impetum sui cordis sequuntur.« Smaragdus uero duros corde uocat »pertinaces, uel contumaces, et incorrigibiles;« Boherius, indomitos.

Et superbos, et inobedientes uerberum et corporis castigatione in ipso initio peccati cerceat.] Iuxta illud S. Aureliani: »Superbis uero, inobedientibus, et iracundiam protrahentibus nunquam parcendum est donec corrigantur.« De uerberum inflictione diximus in lib. II de Antiquis monachorum Ritibus, cap. 11. Corporis uero castigationem uocant nimia ieiunia, incarcerationem, et his similia; quamuis Smaragdus in excommunicatione, in uerbis, et uerberibus, castigationem corporis reponat.

Sciens scriptum: Stultus uerbis non corrigitur.] Nimirum Prouerb. XuIII, ubi legitur: Non recipit  stultus uerba prudentie, nisi ea dixeris que uersantur in corde eius. Quem ergo non emendant uerba, saltem emendent uerbera.

Et iterum percute filium tuum uirga, et liberabis animam eius a morte.] Nempe eterna, iuxta illud Prou. XXIII: Noli subrahere a puero disciplinam; si enim percusseris eum uirga, non morietur: tu uirga percuties eum, et animam eius de inferno liberabis. Felix percussio, que tot percussionibus liberat.

Porro ex hac bonorum et improborum in correctionibus discretione, colliges non locis sanctificari homines, sed hominibus loca; nullamque exstars tam sanctam congregationem, que suo in sinu malos aliquos non complectatur, ut egregie docet apud Cassianum abbas Piamon : »Nec peruersos, inquit, atque exsecrabiles quosque sanctorum uirorum numero insertos latitare miremur; quia dum in huius seculi area conculcamur atque conterimur, necesse est etiam paleas igni perpetuo  deputandas inter electissima frumenta misceri. Denique si uel Satan inter angelos, uel Iudam inter apostolos, uel Nicolaum prauissime hereseos inuentorem inter diaconos reminiscamur electos, hoc quod nequissimi homines sanctorum ordini deprehenduntur inserti, mirum esse non poterit.« Idem docet S. Augustinus in serm. 15 de Scripturis, 83 ubi etiam inquirenti cur bonis et religiosis Deus malos misceri permittat, ita reponit: »Responde mihi, in fornace aurificis palea quid facit? Puto non esse ibi sine causa paleam, ubi aurum purgatur: uideamus que ibi sint omnia; fornax est, palea est, aurum est, ignis est, artifex est; sed illa tria aurum, palea, ignis in fornace; artifex ad fornacem. Attende et istum mundum: mundus fornax est, palea homines mali, aurum homines boni, ignis tribulatio, artifex Deus; attende et uide, aurum non purgatur, si non palea uratur.

Meminere debet semper abbas quod est, meminere quod dicitur.] Duo hic dicit, meminisse debet abbas  quod est. scilicet homo, mortalis, fragilis, peccator, etc.; deinde quod dicitur, id est abbas, pater, prelatus. Primo tamen quod est, ut ex proprie fragilitatis et miserie recordatione humiliatus, de sua non extollatur dignitate; deinde quod dicitur abbas, Christi uices gerens, a quo singulares et speciales gratias exspectare debet, quarum adiutorio commissum sibi officium exsequatur, ut animum non despondeat.

Et scire quia cui plus committitur, plus ab eo exigitur.] Cum enim augentur dona, rationes etiam crescunt donorum.

Sciatque quam difficilem et arduam rem suscepit regere animas.] Quia, ut dicit S. Gregorius, ars est artium regimen animarum. Et sane si quis uix suam potest animam regere, alienam quomodo reget? Si corporalia aut temporalia tot exigunt curas, tot labores, quis sufficiet animabus curandis?

 Et multorum seruire moribus.] Hec uerba ex commentatorum sententia priorum sunt exposititia; ut idem sit regere animas, et multorum seruire moribus, id est sic se aptare, et talem reddere subditorum moribus, ut bonos foueat, prauos corripiat, superbos humiliet, infirmos confortet, fortes dirigat, errantes in uiam ueritatis et iustitie reducat, ut loquitur Trithemius, totque habeat animos quot in suo regimine filios, ut dicit Regula cuiusdam ad uirgines cap. I

Porro ex hoc Regule S. Benedicti loco non male deducitur abbates et alios quoscunque prelatos eorum uere dici debere seruos, quorum sibi cura commissa est, ut pote quorum seruire moribus iubentur. Et sane si prelati spiritales sint animarum medici, meminisse omnino debent proprium medicorum esse non dominari, sed seruire egrotis. Hinc S. Basilius : »Prepositum, inquit, officii dignitas non extollat, ne et ipse ab humilitatis et modestie felicitate decidat, et inflatus incidat in  laqueum diaboli; sed hoc certo sciat, quia multorum cura suscepta simul exigat, ut multis seruiat.«

Et secundum uniuscuiusque qualitatem uel intelligentiam ita se omnibus conformet et aptet.] Quod utique prestabit, »quando cum magno magnus, cum paruo paruus efficitur, quando infirmis efficitur infirmus, ut infirmos saluos 84 faciat; quando forma factus gregi, humilibus humilitatis ostendit formam, obedientibus obedientie prebet exempla; similiter abstinentibus, et uigilantibus, et orantibus, et in omnibus bonis uirtutibus cunctis sibi subiectis normam prebet salutis,« ut loquitur Smaragdus.

Ut non solum detrimenta gregis sibi commissi non patiatur, uerum in augmentatione boni gregis gaudeat.] Gregis augmentum hic intelligit non tam numero quam uirtute ac bonis moribus. Quid enim prodest multitudo monachorum, ubi uirtutum deficit numerus pullulatque multitudo uitiorum? Multiplicasti gentem, inquit propheta Domino, sed non multiplicasti  letitiam. Sane multo equius esset paucos, sed bonos habere monachos, quam plurimos malos, quorum exemplo corrumpuntur boni, omnisque regularis disciplina pessumdatur; ut merito inter relaxationis in ordine nostro causas, quorumdam abbatum negligentiam, qui non quos aut quales, sed quot haberent monachos curabunt, assignarit Mabillonius noster, quod erratum anno imperii 11 in edito breui Capitularium reprehendit Carolus Magnus his uerbis : »Quam utilitatem conferat Ecclesie Christi, quod is qui pastor uel magister, cuiuscunque uenerabilis loci esse debet, magis studet in sua conuersatione habere multos quam bonos, et non tam probis quam multitudine delectatur?« Non multitudo hominum, sed multitudo bene uiuentium cenobia sanctificat: imo, sicut paucitas monachorum obest quominus exacte regule disciplina custodiatur, ita non minus multitudo monastice obseruantie nocet; uix enim in tanta multitudine fieri potest ut aliqui non reperiantur mali, quorum peruersis  moribus boni et religiosi corrumpuntur. Deinde ubi multi sunt, nonnulli existunt quibus iustis licet de causis alique exemptiones sunt concedende, ex quibus sensim et sine sensu rigor obseruantie regularis eneruatur. Quod presensisse uidetur auctor uite S. Stephani Obazinensis abbatis libro I n. 16 , ubi hec scribit: »Dum minima queque pretendimus, maiora negligimus; sed et diuturna temporis longinquitate lassati, et cohabitantium multitudine pregrauati, a pristino uigore defecimus, et remissius nos negligentiusque tractamus; dumque infirmis condescendere uolumus, eorum potius negligentiam sectari quam eos ad perfectionem trahere festinamus.« Adde quod in tanta fratrum multitudine uix abbas omnium spiritalibus necessitatibus sufficere possit, cum presertim eas per se cognoscere sibi haudquaquam uacet.

Signanter uero S. Benedictus dixit, gregis sibi  commissi, quia, inquit Hildemarus, »non est suus ille grex, sed Domini et sibi commissus; unde quia suus non est, sed sibi commissus, ideo debet diligenti cura illum tractare.«

Ante omnia ne dissimulans.] Id est negligens; nam, ut dicit Boherius, in multis locis ponitur dissimulatio pro negligentia.

Aut paruipendens.] Hoc est contemnens. Magnum noueris esse quod sequitur; nam, ut aiunt Smaragdus et Hildemarus paruipendere 85 idem est ac magnum aliquid animo superbo despicere, seu parum estimare.

Salutem animarum sibi commissarum.] Magnum utique salus anime, pro qua Christus mortuus est.

Plus gerat sollicitudinem de rebus terrenis ac transitoriis, atque caducis.] Supple, quam de animabus. Non omnem omnino curam rerum temporalium abbati S. Pater adimit, sed nimiam tantum ac superfluam; de qua S. Augustinus , »Quid peius sollicitudine uite, que peruenire non  permittit ad uitam? Quid miserius quam curando uitam amittere uitam?« Huiusmodi sollicitudines hic in abbate reprobat, peruersorum quorumdam occurrens cupiditati, de quibus graphice Petrus Blesensis : »Sunt abbates, inquit, querentes potius que sua sunt quam que Iesu Christi; a fructibus eorum cognoscetis eos. Hi, animarum cura posthabita, summam sui officii reputant si in suam et suorum perniciem possessiones ecclesie sue per fas et nefas culturis et edificiis magnificent et dilatent; animarum uero curam, que a spiritu timoris conceperant fructum salutis, quasi aborsum perniciose procurant; ut eis merito aptetur uerbum prophete dicentis: Secuerunt pregnantes Galaad ad dilatandum terminos suos . Hi sunt quos agitat spiritus huius mundi, spiritus uertiginis et erroris. Melius est domum tuam augere moribus quam possessionibus; melius est celum implere quam horreum.« Quod tamen non sic dictum uelim, quasi  liceret abbati negligere temporalia, sine quorum adminiculo nec spiritalia nec eterna uix comparari possunt. Unde et S. Theresia dicebat : »Ut spiritalia de bono in melius semper proficiant, maximi est momenti etiam in monasteriis indigentibus ac redditu carentibus, magnam rei temporalis curam gerere.« Recte autem S. Gregorius : »Quisquis regendis fratribus preest, uacare funditus a curis exterioribus non potest; sed tamen curandum magnopere est, ne ab his immoderate deprimatur; unde recte per Ezechielem dicitur: Sacerdotes caput suum non radant, neque comam nutriant, sed tondentes attondeant capita sua. Quid signant capilli in capite nisi uberiores cogitationes in mente? qui dum super cerebrum insensibiliter oriuntur, curas uite presentis exprimunt; que ex neglecto ac torpenti sensu, quia inopportune prodeunt, quasi nobis non sentientibus procedunt. Quia ergo cuncti qui presunt habere quidem sollicitudines exteriores debent, nec tamen  eis uehementer incumbere, sacerdotes recte et caput prohibentur radere, et comam nutrire, ut cogitationes carnis de uita subditorum nec a se funditus amputent, nec rursus ad crescendum nimis relaxent; unde bene dicitur: Tondentes tondeant capita sua, ut uidelicet cura tempora is sollicitudinis et ad quantum necesse est prodeant, et tamen recidantur citius, ne immoderate excrescant, etc.« Immoderatas huiusmodi curas abiecerat S. Gertrudis abbatissa Niuialensis , que, ut scribit Anonymus in eius uita, cap. 3, »bonis ac fidelibus dispensatoribus foris de 86 fratribus, infra uero septa monasterii spiritualibus sororibus curam familiarem commendauit, quatenus diebus ac noctibus in agone sancto, uigiliis ac orationibus, sanctis lectionibus et ieiuniis contra spiritales nequitias potuisset dimicare.«

Porro cum abbas non omnem rei temporalis curam  adiicere teneatur, sed tantum superfluam, ut diximus, queritur an possit et debeat usque ad lites ad conseruationem bonorum monasterii suscipiendas eam extendere? Sane sicut in rebus maioris momenti raptoribus bonorum monasterii cedendum non censeo, sic pro minutiis seruos Dei iudicio contendere non probo. Lites in omnibus omnino damnare uidetur S. Augustinus pluribus in locis. Easdem in monachis maxime improbat S. Bernardus : »uideo alios, inquit, quod non sine dolore uideri debet, post aggressam Christi militiam rursus secularibus implicari negotiis, rursus cupiditatibus terrenis immergi, cum magna cura erigere muros, et negligere mores, sub pretextu quoque communis utilitatis uerba uendere diuitibus, et matronis salutationes; sed et contra imperatoris sui edictum concupiscere aliena, et sua cum lite repetere, non audientes Apostolum ex imperio Regis tubicinantem: Hoc ipsum, inquit, delictum est in uobis, quod causas habetis: quare non magis fraudem  patimini? Itane mundum sibi, et se mundo crucifixerunt, ut qui antea uix in suo uico uel oppido cogniti fuerant, modo circumeuntes prouincias, et curias frequentantes, regum notitias principumque familiaritates assecuti sunt.« Et iterum ad Odonem abbatem fratresque Maioris Monasterii scribens : »Hoc autem dicimus tutius esse omni Christiano, et maxime monacho, possidere quidpiam minus, quam cum lite amplius;« et paulo ante: »Sed forsan dicitis: Nos nemini iniuriam facimus, tenemus nostra, parati, si quis ex aduerso est, subire iudicium. Recte. Sed quid si alius responderit, et dixerit: Hoc ipsum delictum est in uobis quod causas habetis? Quare non magis fraudem patimini? Quid si legerit et alius? Si quis abstraxerit tua, ne repetas; quinimo, percutienti in dextram maxillam prebe et alteram; auferenti tunicam prebe et pallium.« Eadem erat mens Petri Blesensis cum ad H. Radingensem abbatem ita scriberet : »Contra  edictum celestis imperatoris est non solum concupiscere, aut rapere aliena; sed sua etiam cum lite repetere. Apostolus ad Timotheum dicit: Seruum Dei non oportet litigare; et idem: Hoc ipsum delictum est in uobis, quod iudicia habetis, et non potius fraudem patimini;« et alibi ad G. abbatem Maioris Monasterii , qui priorem S. Cosme traxerat in iudicium: »Si uotum professionis illius cui obligatus es diligenter attenderes, que sursum sunt, non que super terram propensiore studio procurares, iuxta doctrinam Apostoli: Seruum Dei non oportet litigare; cum ipse alibi dicat: Hoc ipsum delictum est in uobis, quod causas habetis, et non potius fraudem patimini.« Unde postea epistolam concludens addit: »Cessa igitur, imo cessent omnes religiosi a talibus, quibus conscientie 87 sanctorum uulnerantur, denigratur bonorum opinio, scandalizatur ordo, anime iugulantur; qui enim pro terra litigant aut pro pascuis, indigni sunt in terra uiuentium aut loco pascue collocari.« His  accedunt antique regule monachorum: Regula S. Posthumio ab angelo tradita n. 18: »Non patiaris coniugatum iudicio contendere tecum; melius est enim monacho fraudem et iniurias sustinere, quam ut audiatur uox militis Christi in clamore.« Regule fusius disputate a S. Basilio : Contestari oportet insensatos cognatos , ne sacrilegii peccatum committant, iuxta mandatum Domini, quo dixit: Si peccauerit aduersum te frater tuus, uade, argue ipsum, etc. At iudicio contendere contra ipsos apud extranea tribunalia, uetuit pietatis doctrina, ubi a Domino dictum est: uolenti tecum iudicio contendere, et tunicam tuam tollere, dimitte et pallium; et in Apostolo: Audet quisquam uestrum, negotium habens cum altero, iudicium experiri sub iniustis, et  non sub sanctis. Addit tamen: »Et sub illis  in iudicium uocare poterimus, sed ita ut potior sit salus fratris quam copia pecuniarum; nam et Dominus postquam dixit: Si te audierit, subiecit: Lucratus es, non pecuniam, sed fratrem tuum. Potest autem aliquando fieri ut manifestande ueritatis gratia, uocante nos ad prescriptam iudicii dietam eo qui primus aduersum nos inique agere cepit, consentiamus; sed tanquam prouocationi obtemperantes, et non proprio ire aut contentionis affectui obsecundantes, sed ueritatem patefacientes; nam hoc pacto et aduersarium etiam inuitum a malis eripiemus, et ipsi mandata Dei non transgrediemur.« Regula S. Aureliani ad monachos : »Lites nullas habeatis, obedientes precepto Apostoli, ubi dicit: Seruum Dei non oportet litigare, sed mansuetum esse.« Regula S. Stephani institutoris ordinis Grandimontensis : »uobis precipimus ut de rebus uobis datis uel dandis nunquam scriptum causa placitandi faciatis, nec etiam placitare presumatis;«  et infra : »Firmissime uobis precipimus ut nunquam propter uestra uel aliena cum aliquo placitare siue iudicio contendere presumatis, nec causas, nec controuersias aliorum in manu uestra recipiatis. Quid plura? uobis presentibus uel absentibus placita, uel huiusmodi conflictus seculares nullatenus agantur in locis uestris.« S. Patris precepto pro uotis paruere non diu post eius mortem sanctissimi illius discipuli, cum »locum de Mureto, in quo Deo fideles seruiebant, diuque cum sanctissimo Patre suo seruierant, monachi uici de Ambasiaco abbatie S. Augustini de Lemouicis calumniari ceperunt; sed qui potius auferenti tunicam pallium uolebant dimittere, quam inde ad placita et litigandi consuetudinem traherentur, habere locum alium uigilanter perquirere curauerunt, ubi caput religionis sue conuenienter constituerent.« Denique Carthusienses monachi in tertia statutorum compilatione inter ea que reprehensione digna existimant, istud recensent  : »Quia nonnulli sunt in acquirendo nimis auidi, alii in alienando improuidi, alii uero ad litigia proni in 88 suum et domorum suarum non modicum detrimentum.« Quapropter non multo infra hoc edunt statutum : »Quantum poterimus lites et processus fugiamus; seruos enim Dei litigare non licet; et si interdum ad id nos impellit necessitas, pacem cum aduersariis uia amicabili uel arbitrali, si fieri poterit, queramus, uel oblatam amplectamur, ad uitandum discursus uarios, litis euentus dubios, et expensas; ex his enim multa domibus et personis ordinis incommoda euenerunt.« Preterieram pene S. Fructuosum, qui in Regula monastica communi , talem uult in abbatem eligi, qui »omnem causandi usum radicitus a suo corde repellat, et, si fas fuerit, per nullam occasionem in iudicio cum hominibus contendat; sed si quis eum incitauerit, et tunicam tulerit, qualiter contendat ad uocem continuo dominicam, et pallium relinquat. Si certe aliquis insecutor monasterii  accesserit, et aliquid auferre conatus fuerit, et per uim tollere uoluerit, uni de laicis causam iniungat, et ipsi fidelissimo Christiano, quem uita bona commendat, et fama mala non reprobat, qui et res monasterii absque peccato iudicet et querat; et si usus iurandi est [* 1Kb] , hoc faciat sine iuramento et pena, et non tantum pro rerum lucro, sed ut persecutorem humilem et mansuetum ad ueniam postulandam reducat. Quod si persecutor in sua perseuerauit contumacia, et plus lucra dilexerit quam animam, statim causator cum eo contendere dimittat. Abbas uero absque ullo usu causandi, et eraso rancore stomachi simpliciter in suo monasterio cum suis monachis uiuat, et nullam cum secularibus causandi licentiam habeat.« His omnibus addi potest celebrati anno 813 concilii Moguntini  ista definitio : »Hoc tamen omnino uolumus, ut monachi nullatenus ad secularia placita ueniant, nec ipse abbas sine consensu episcopi sui cum necessitas exigit; tunc per iussionem et consilium episcopi illuc uadat; nequaquam tamen contentiones aut lites aliquas mouere presumat, sed quidquid querendum est aut respondendum, per aduocatos suos hoc agat.« Felices sane huius temporis monachi, cum tales inueniunt aduocatos, quibus secure credi possint res monasterii: nec eos misera cogit necessitas sub fasce rerum temporalium, quas per semetipsos procurare oportet, gemere; cum pro suis potius et alienis peccatis gemere deberent: quamuis nos ab hoc scrupulo releuet S. Anselmus, qui aliquando consultus a quodam fratre qui diceret: »Relicto seculo ueni ad ordinem monachorum, sperans me ibi posse penitus intendere uite perenni et Deo. Ecce autem ex precepto abbatis mei secularibus negotiis intendo; et dum res Ecclesie contra seculares defendere tuerique desidero, placito, litigo, etc.,«  inter alia ita respondit: Monachus »obedientie, que sibi iniuncta est, ita studeat, ut et res Ecclesie contra omnes uiriliter iusteque tueatur et protegat, et de alieno per iniustitiam sub dominium Ecclesie nichil redigere satagat; si in huiusmodi conuersatur et uiuit, quamuis pro talibus missas perdat, nonnunquam loquatur cum fratres in claustro tacent, et quedam similia horum faciat, uel dimittat, 89 que ipsum nec faciunt, nec dimittunt. Obedientie uirtus, quam exercet, hec cuncta consumit, et uas integrum suum seruans, farinam de sua mola fluentem, que illum eternaliter pascat, totam ac puram colligit atque recondit, etc.« Et hec quidem ei qui inuito ac repugnanti animo secularibus negotiis applicatur. Addit uero: [* 1Kb] »Et quid de illo sentiendum est qui se ultro ad dispositionem uillarum offert, atque ut id quod cupit ad effectum perueniat, clam sibi adiutores aduocat, munera pollicetur, gratiam spondet?« Refert Anselmus: »Nihil  hoc ad propositum monachi pertinet.« Et querenti: »Nonne hic talis licet hoc quod dixi cupiat, tamen sine licentia prelati sui nichil facere tentat?« respondet: »Licentia multos decepit. Obedientia enim et inobedientia contraria sunt; harum media licentia est. Is igitur quem obedientia non constringit claustra monasterii egredi, uult tamen exire, reguleque districtionem licenter declinare, quamuis nolit sine licentia id presumere, et idcirco actum suum licentia qua nititur possit defendere, peccatum tamen habet ex illicita uoluntate; nec enim postquam mortuus mundo claustrum subiit, ad mundi negotia uel uoluntate ullatenus redire debuit. Quia tamen ipsum uelle suum non nisi permissus facto implere uoluit, obedientia, quam in hoc amplexus est, ipsum factum excusabit; sed uelle quod contra obedientiam habuit, periculosum, nisi penituerit, illi erit. Quod nonnulli minus attendentes, licentia quam pro implenda uoluntate sua expetunt, sepe falluntur.« Hactenus Anselmus, cuius mentem utinam omnes assequantur  et sequantur! Quomodo uero ipse in litibus et placitis se gereret, uide si lubet in eiusdem uite libro I, pag. 792, apud Surium.

Sed semper cogitet quia animas suscepit regendas, de quibus rationem redditurus est.] Simile est illud Orsiesii in exhortatione ad monachos: »Discamus quod oportet nos stare ante tribunal Christi, et de singulis non solum operibus, sed et cogitationibus iudicari, et post rationem uite nostre etiam pro aliis qui nobis crediti sunt reddituros esse similiter rationem.« Formidanda prorsus prelatis omnibus sententia, que uel ipsas uite monastice columnas commouit, uiros omni sanctitate insignitos terruit. Hac nimirum perculsus Petrus uenerabilis ad Guigonem Carthusie priorem ita scribebat : »Hoc plus quam dicere possum metuens, et horrendum esse incidere  in manu Dei uiuentis sciens, gemino coarctor periculo, dum me mihique commissos attendo. Nam, sicut B. Gregorius ait: In illo tremendo iudicii examine uniuscuiusque testimonium uix sibi soli sufficiet, quanto minus sibi et proximo? Quomodo ergo tot millibus ubique terrarum diffusis, quos raro uel nunquam uidere datur, ante Christum uiuorum et mortuorum iustum iudicem adero? Qualiter secundum B. P. Benedictum de numero commissorum rationem reddere preualebo, qui de proprie uite studio requisitus mutus forsitan apparebo?« etc. Hac etiam multo se magis commotum fuisse 90 indicat S. Bernardus his uerbis : »Longe grauiori et periculosiori debito tenentur astricti, qui pro multis animabus reddituri sunt rationem. Quid ego infelix, quo me uertam, si tantum thesaurum, si pretiosum depositum istud, quod sibi Christus sanguine proprio pretiosius iudicauit, contigerit negligentius custodiri? Si stillantem in cruce Domini sanguinem collegissem, essetque repositus penes me in uase  uitreo, quod et portari sepius oporteret, quid animi habiturus essem in discrimine tanto? Et certe id seruandum accepi, pro quo mercator non insipiens, ipsa utique Sapientia, sanguinem illum dedit. Sed et habeo thesaurum istum in uasis fictilibus, et quibus multo plura quam uitreis imminere pericula uideantur.«

Et ne causetur de minori forte substantia.] Causari, uti obseruat noster Menardus, nonnunquam accipitur pro excusare et defendere. Ne ergo causetur de minori forte substantia, quasi diceret: Non excuset aut defendat suam negligentiam erga animas quas suscepit regendas, aut nimiam rerum temporalium sollicitudinem suam pretextu inopie aut minoris substantie.

Meminerit scriptum: Primum querite regnum Dei et iustitiam eius, et hec omnia adiicientur uobis.] Recte igitur S. Basilius : »Si enim ubi duo uel tres congregati sunt in nomine Christi, in medio ipsorum est Christus, multo magis  ubi plures, et ubi multorum hominum congregatio. Aut igitur nichil nobis necessariorum presente Christo deerit, quandoquidem neque Isrelitis in solitudine necessaria defuerunt; aut si defuerit ad nostri probationem, satius erit egere et esse cum Christo, quam sine illius societate omnibus huius uite bonis abundare.« Ista S. Basilii uerba sequentem etiam sententiam mirifice illustrant.

Et iterum: Nihil deest timentibus eum.] Nam, ut ait Smaragdus, »qui Deum habet per quem cuncta creata sunt, et in quo manent et constant omnia, nichil minus de spiritali aut terrena potest habere substantia.« Huius rei periculum fecerat S. Hugo Aeduensis monachus, qui, ut legimus in eius uita, n. 16, »asserebat sub ostentatione communis et uere fidei, quoniam si in quocunque locorum obseruatus fuerit predicti Patris  tenor regularis institutionis, nullius indigentie passuros penuriam, qui ibi habitauerint. Quod etiam plurimis in locis,  in quibus custoditur, hodie dignoscitur expertum: nec minus in illis in quibus frigescendo tepuit, egestas et inquietudo cubile locauit.« Idipsum deplorabat anonymus uite S. Stephani abbatis Obazinensis scriptor, eius discipulus, cum scriberet: »Nunc autem dum pro terrenis et caducis rebus plus quam decet solliciti sumus, et de celestibus non cogitamus, fit ut nec istis, nec illis aliquatenus abundemus, quoniam celestia bona primum, id est potissimum querere iussi, ceterorum, que restant, sollicitudinem diuine prouidentie committere debuissemus.« Et hac quidem forte ratione S. Guillelmus abbas Diuionensis, ut scribit in eius uita Glaber, 91 Rodulfus cap. 15 : »Tribus monasteriorum utilitatibus prepositis illud sepius inculcabat, ut in exactione sibi commissorum forent prouidi, ne forte nimis tenues pro census reditu affligerentur; dicebat  enim se magis uelle largiri egenti quam exigere quidpiam ab indigente.« Optima sane monitio iis qui rei temporalis curam gerunt, quam ut sequantur plurimum obsecramus.

Sciatque quia qui suscipit animas regendas, etc.] Terribilis prorsus sententia, et que plus timoris exigit quam expositionis.

 Et ita semper timens futuram discussionem Pastoris de creditis ouibus, cum de alienis ratiociniis cauet, redditur de suis sollicitus, etc.] Sicque fit ut, quod ait S. Gregorius citatus a Petro Blesensi epist. 132 , tot sibi coronas multiplicat quot Deo animas lucrifacit.



CAPUT III. De adhibendis ad consilium fratribus.


 Quotiens aliqua precipua agenda sunt in monasterio, conuocet abbas omnem congregationem, et dicat ipse unde agitur. Et audiens consilium fratrum, tractet apud se; et quod utilius iudicauerit, faciat. Ideo a tem omnes ad consilium uocari [a 1Kb] diximus, quia  sepe iuniori [b 1Kb] Dominus reuelat quod melius est. Sic autem dent fratres consilium cum omni humilitatis subiectione, ut non presumant procaciter defendere quod eis uisum fuerit; sed magis in abbatis pendeat arbitrio; ut quod [c 1Kb] salubrius iudicauerit esse, ei cuncti obediant. Sed sicut discipulis [d 1Kb] conuenit obedire magistro, ita et ipsum prouide et iuste condecet cuncta disponere.

 In omnibus igitur omnes magistram sequantur regulam: neque ab ea temere declinetur [e 1Kb] a quoquam. Nullus in monasterio proprii sequatur cordis uoluntatem; neque presumat quisquam cum abbate suo proterue uel foris [f 1Kb] monasterium [g 1Kb] contendere. Quod  si presumpserit, regulari discipline subiaceat. Ipse tamen abbas cum timore Dei et obseruatione regule omnia faciat, sciens se procul dubio de omnibus 92 iudiciis suis equissimo iudici Deo rationem redditurum. Si qua uero minora agenda sunt in monasterii utilitatibus, seniorum tantum utatur consilio, sicut scriptum est: Omnia fac cum consilio, et post factum non penitebis [h 1Kb] .





COMMENTARIUS.


 Quotiens aliqua precipua agenda sunt in monasterio, conuocet abbas omnem congregationem, et dicat ipse unde agitur; et audiens consilium fratrum, tractet apud se, et quod utilius iudicauerit esse, ei cuncti obediant.] His in uerbis, ut notat Boherius, quinque presertim complectitur S. legislator: 1. Ut in rebus dubiis maiorisque momenti congreget abbas omnes monachos, conuocet abbas omnem congregationem. 2. Ut tractandas res ipse exponat, et dicat ipse unde agitur. 3. Ut fratrum de re proposita sententiam deposcat, et audiens consilium fratrum. 4. Audito fratrum consilio, ipse secum deliberet, tractet apud se. 5. Quod melius iudicauerit, opere exsequatur: que quidem omnia sigillatim expendenda sunt.

Quotiens aliqua precipua agenda sunt in monasterio. Precipua uocant ea que maioris sunt momenti, spectantque ad totam congregationem, ex quibus quinque potissimum recenset Hildemarus, suntque: 1. Susceptio nouitiorum. 2. Eiectio e monasterio. 3. Penitentia siue excommunicatio pro grauiori culpa  iniungenda, qualis aut quandiu durare oporteat. 4. Donum rei cuiuscunque, que sit alicuius pretii. 5. Mutatio grauis alicuius rei. Quibus addi possunt collationes beneficiorum, uenditiones rerum monasterii, conductiones siue locationes immobilium bonorum, et alia huiusmodi bene multa.

Conuocet abbas omnem congregationem.] Congregationis nomine intelligitur cetus monachorum sub abbate aut superiore uiuentium; quibus non annumerantur nouitii, ut pote qui nondum sunt congregationis corpori sociati, et libere ad seculum possunt reuerti: sed neque fratres laici, siue conuersi, siue commissi, siue quouis alio nomine uocentur, qui ad exteriora tantum monachorum seruitia sunt recepti.

Porro licet nullum ab huiusmodi negotiorum tractationibus excludit S. P. Benedictus, omnem enim congregationem conuocari precipit, ad has tamen  non solent nec debent uocari interdicti, suspensi, excommunicati, incarcerati, et qui in penam grauis alicuius errati, aut aliquo qualicunque modo uoce actiua et passiua priuantur. De absentibus 93 uero maior est difficultas. De his ita discurrit in primo comment. Boherius: »In contractibus faciendis de iure non uocantur absentes; in electionibus prelatorum, receptionibus seu creationibus monachorum, et collationibus beneficiorum, absentes sunt uocandi, dummodo uocari possint commode et sine periculo. Et si nescitur ubi moram trahant, citari debent per edictum publicum in ecclesia, uel loco ubi morari consueuerunt; nisi tamen consuetudo habeat ipsos ad capitulum non uocari. Et quod sic uocandi sunt, uerum intellige, cum premisse receptiones, creationes, siue collationes simul spectant ad abbatem et conuentum.«

Conuocabantur autem sonitu alicuius instrumenti, puta crepitaculi aut campanule, que apud Bursfeldenses  cum hoc  pulsatur discrimine, »ut pro capitulo tractatuum duo fiant signa; pro capitulo uero quotidiano unum tantum.« De notione autem capituli in quo fiebant huiusmodi conuocationes, uidesis Bened. Heftenum lib. uIII, tract. 1, disq. 1.

Et dicat ipse unde agitur.] Conuocatis fratribus, abbas rem cuius causa congregauit eos, exponit; quia, ut ait Plato , »in omni re consulendi principium, nosse id de quo consilium institutum; aut tota uia aberrare necessum est.« Antequam uero tractandum negotium exponat, ex Hildemaro, »oculis corporeis fixis in terra, et oculo cordis in Deum, rogare debet Deum dicens: Domine, rogo clementiam tuam, ut per quem uis manifestare, dignare indicare.« Diuino implorato auxilio, negotium explicet, allatis utrinque rationibus, sic tamen ut suam ipse non aperiat sententiam, ut omnis tollatur adulationi  aut assentationi occasio, ut libera et integra etiam timidioribus quid sentiant exponendi licentia detur, et ne forte inueniatur male feriatus aliquis, maligno discordie spiritu agitatus, qui ut aliquam procreet abbati molestiam, cognito eius desiderio, in contrariam abeat sententiam. Cui plane incommodo obuiant Constitutiones congregationis Montis Oliueti, decernentes , ut »caueat tam generalis quam particularis abbas, ne in proponendis in capitulo rebus, nutu, uerbis, aut aliquo modo demonstrent quid fieri sibi magis placeat; sed proponant tantum, et audiant omnes, et communi consilio prudenter omnia tractent, ac statuant quod maior pars utilius iudicabit. Si secus, primo publice corripiatur, secundo, per sex menses suspendatur.«

Et audiens consilium fratrum.] Iuxta illud Scripture: Qui sapiens est audit consilia . Non patiens ab aliis eorum interrumpi sermones, qui ceperint loqui, donec ex integro consilium expresserint: nec ipse indigne ferens aliquos sue contrariam  promere sententiam.

Tractet apud se.] Licet aliud nichil ab abbate uideatur desiderare S. Benedictus quam ut fratrum exquirat audiatque consilia, liberam ei postea quidquid libuerit exsequendi potestatem tribuens, idque ipsum exigere uideatur natura consilii, antiquus tamen in ordine 94 Benedictino mos inualuit, ut auditis abbas fratrum sententiis, eas non ipse solus, sed cum senioribus siue prudentibus quibusdam fratribus expendat, queue sit sanior discernat, ac tandem quid sit faciendum diiudicet, ut patet ex antiquis Regule commentatoribus Smaragdo et Hildemaro. »Quod consilium unusquisque dederit libenter audiat, et postea in secreto cum senioribus tantum fratribus qui utilius quiue inutilius consilium dedit, subtiliter et acute discernat,« inquit Smaragdus. Rem paulo fusius exponit Hildemarus. Hic tradit in primis abbatem auditis fratrum sententiis, cum senioribus tribus quatuorue diebus tractare debere, cumque  illis fratrum expendere consilia, deinde libratis omnium consiliis, iterum conuocatis in capitulo fratribus dicere: Tractauimus consilia uestra, nec potuimus inuenire melius aliquod quam istud; quare uolo ut fiat; cui omnes debent obedire. Aut si nullum ex omnibus fratrum consiliis aptum potuerit inuenire, suum ipse proferre; cui si fratres non assentiant, tandem et suum et fratrum excutere consilium, libratis utrinque rationibus, et tunc demum quod melius perspexerit facere. In huiusmodi autem examine expendat abbas »quid liceat secundum equitatem, quid deceat secundum honestatem, quid expediat secundum utilitatem,« ut ait Innocentius III.

Et quod utilius iudicauerit esse faciat.] Ita ut bono melius, meliori preferat optimum. Itaque consilium fratrum in dubiis rebus ab abbate exposci iubet S. Benedictus, non consensum; resque ita se habebat temporibus Smaragdi atque Hildemari, qui tantummodo  uolunt abbatem cum senioribus librare atque expendere fratrum consilia, non exspectato eorum nec seniorum consensu. Idem docet S. Bernardus ad monachos Maioris Monasterii sic scribens : »Quid quod abbas statuerit cum consilio seniorum stare non debet, si non omnes consenseritis? Itane in regula uestra manifestam super hoc sententiam aut non attenditis, aut contemnitis? Mandat siquidem ut fratres ad consilium uocati singuli sic respondeant quod senserint, quatenus defendere non presumant quod responderint, sed abbas auditis singulorum sententiis, quam potissimum elegerit ei omnes sine contradicti ne acquiescant, etc.« Postea tamen aliquos tam late abbatum potestati limites apponere uisum est: unde nonnulli nunc occurrunt casus, in quibus haud potest pro suo libito absque fratrum assensu quidquam disponere. Octo presertim recenset Ioannes Trithemius in quibus sine fratrum consensu potestas eius nulla est. 1. Non  potest res monasterii immobiles, ut agros, prata, et huiusmodi uendere, nisi conuentus consentiat. 2. Non potest res monasterii absque uoluntate et consensu conuentus alicui hereditario iure, et perpetuo concedere. 3. Non potest monachum ad professionem recipere, non consentiente conuentu. 4. Non potest grauare monasterium cum pignoribus et aliis cautionibus, saltem magnam summam recipiendo pecuniarum super aliqua bona monasterii, absque euidenti necessitate 95 et fratrum suorum consensu, sicut nec res immobiles a monasterio alienare. Quintum casum aliqui addere uolunt, quod non liceat abbati dimittere monachum ad aliud eiusdem ordinis monasterium, se inibi stabiliendum absque consensu conuentus, dicentes quod sicut congregationem augere sine ipsorum uoluntate non potest, ita nec minuere. 6. Non potest aliqua statuta ipsis imponere que se ultra regulam extendant, nisi consentiant illi. 7. Non potest aliquem ad confraternitatem totius monasterii accipere spiritualiter. 8. Non potest prebendarios  perpetuos recipere ad monasterium sine uoluntate conuentus. Hactenus Trithemius: sunt forte et alii plurimi casus, de quibus consulende sunt cuiusque congregationis constitutiones.

Ideo autem omnes ad consilium uocari diximus, quia sepe iuniori Dominus reuelat quod melius est.] Ut experimento se didicisse testatur S. Cyprianus his uerbis : »Per nocturnas enim uisiones, per dies quoque impletur apud nos Spiritu sancto puerorum innocens etas, que in exstasi uidet oculis, et audit, et loquitur ea que nos Dominus monere et instruere dignatur.« Ita Danieli duodecim duntaxat annos nato senum presbyterorum fraudem et dolum Dominus reuelauit. Hinc Paulus apostolus, Si iuniori, inquit, reuelatum fuerit, senior taceat . Quia ergo iuniori sepe Dominus reuelat quod melius est, iuniores etiam nouissimos ad consilium uocari uoluit S. Benedictus: qua etiam ratione eos ueteres monachi in suis collationibus, ut testatur  Cassianus , admittebant: quamuis in nonnullis monachorum congregationibus soli sacris ordinibus initiati, ut minimum subdiaconi, capitularibus tractationibus intersint. Atque ita apud Carthusianos ex noua collectione statutorum, II parte, cap. 4. Sed et hoc apud eos recens est, nam Statuta Guigonis cap. 37, Antiqua Statuta, II parte, cap. 7, omnes monachos absolute conuocari uolunt.

Sic autem dent consilium fratres cum omni humanitatis subiectione.] Hactenus S. Pater abbatem docuit quo pacto fratres ad consilium adhibere debeat; iam uero qualiter ipsos proprium sensum exprimere deceat exponit, dicens: Sic autem dent consilium fratres: sub hac nimirum forma quam tradit Hildemarus hunc regule textum, Dicat unde agitur, explicans: »Tunc debent respondere monachi hoc modo: Auctoritas uestra est interrogandi, et nobis data est licentia respondendi; nunc autem rogamus ut quod dicturi sumus non procaciter esse dictum recipiatis, quod  respondebimus, quia cum uestra licentia dicimus.« Quibus abbas respondere debet: »Nostra est licentia ut dicatis.« Tunc unusquisque quod sentit exponat.

Cum omni humilitatis subiectione.] Id est modeste et humiliter; quod utique prestabit quisquis non nisi uocatus uenerit, interrogatus locutus fuerit, alios loquentes cum contemptu non irriserit, eorum uerba superbe et tumultuose non interruperit; »quia superbus, ut ait S. Bernardus , primus in conuentibus residet, in consiliis 96 primus respondet, non uocatus accedit, non iussus se intromittit, reordinat ordinata, reficit facta.« uel etiam humilitatis subiectio, ut o seruat Heftenus , in hoc potissimum spectatur, si interrogatus frater non absolute et auctoritatiue, quasi decretoriam proferens sententiam dicat: Sic agendum est: Sic fieri debet: Hec mea resolutio; sed: Ita mihi uidetur: Credo quod sic  fieri posset, etc., adiiciendo illud quod peritissimis quoque theologis et iurisperitis familiare est: Saluo meliori iudicio.

Ut non presumant procaciter defendere quod eis uisum fuerit.] Hoc enim humilitati, cum qua dari consilium iussit, repugnat. »Que maior potest esse superbia, inquit S. Bernardus , quam si unus suum iudicium preferat uniuerse congregationis iudicio, quasi solus haberet spiritum Dei?« Neque uero sic capienda sunt, S. Benedicti uerba, quasi omnino sententiam suam tueri prohiberet; imo licet ad obiecta respondere, quodque sibi uisum fuerit sanius, ualidissimis, quoad fieri potest, rationibus firmare, dummodo omnis absit obstinatio aut pertinacia. Sed quid si insurgat loquenti contrarius aliquis? Audi Hildemarum: »Quod si alter e latere surgit dicens. Quia hoc quod dicis nec bonum, nec uerum est, hic debet ille alter caute uigilare, ne in procacitatem cadat; id est debet dicere abbati: Si uobis placet, ego mittam rationem  quam de hac re sentio, et non debet contra illum fratrem qui sibi contrarie dixit aliquid contrarium dicere. Quod si abbas dederit licentiam, dicat rationem humiliter illius rei ita: Tantas habet congruentias, et tantas contrarietates. Si autem abbas non dederit licentiam dicendi rationem, ille uero taceat.«

Sed magis in abbatis pendeat arbitrio, ut quod salubrius esse iudicauerit, ei cuncti obediant.] Etsi contrarium ipsi senserint; neque indigne ferant siquando suum uiderint deseri iudicium, sed potius aliorum preualere gaudeant; ut tacitus quisque illud sibi apud se usurpare queat S. Bernardi ad Ogerium scribentis : »Agnoscens siquidem mee sapientie siccitatem, imo insipientie mee semper suspectam habens temeritatem; cum non fit quod fieri laudo, nec audeo, nec debeo indignari, desiderans quemque consultius agere. Quoties uero mea sententia eligitur ac tenetur, graui fateor onere me  premi sentio, rei finem semper pauidus, et nunquam securus exspectans.« Eadem erat mens haud dubium abbatis Pemenis, de quo referunt , »quod nunquam uoluerit dare consilium suum, post alterius senis responsum, sed magis laudibus illud prorsus extulerit.«

Sed sicut discipulis conuenit obedire magistro, ita et ipsum prouide et iuste condecet cuncta disponere.] Quod adiicit, ne forte abbas quasi libera utens potestate, spretis fratrum consiliis, iniuste disponat aliquid. Sane sicut abbatem fratrum adherere sententie non astringit, sic non decet eum ab eorum sententia, maxime 97 cum in unam conueniunt, facile recedere.

In omnibus igitur omnes magistram sequantur regulam.] Hactenus abbatem et fratres singillatim; nunc utrosque simul admonet ut in omnibus omnes magistram sequantur regulam, non solum in dandis consiliis, de quibus hic presertim, sed in omnibus  aliis monasticis obseruantiis. Porro qui dicit omnes, nullum excipit; ergo nec abbates. Recte omnino Petrus Blesensis : »Nulli prelato aut subdito uoluntatem sequi licet; nam et monachorum legislator quasi edicto precipit generali, ut omnes magistram sequantur regulam, et ab hac lege nec abbas nec prior excipitur.« Et S. Bernardus : »Omnes, inquit, magistram sequantur regulam; nemo ergo suam uoluntatem: ubi sane nec abbatem excipi puto.« Unde etiam congregati in concilio Aquisgranensi abbates sanxerunt , »ut abbates regulam per singula uerba discutientes pleniter legant; et intelligentes Domino opitulante efficaciter cum suis monachis implere studeant.« Neque uero hic solum desidiosos deliciososque abbates, qui, spreta communi fratrum uita, sibi ipsis in cameris indulgent, S. P. Benedictus arguit; sed illos insuper qui iure antiquitatis, aut  alicuius quod exercent officii sese a regulis exemptos existimant: quasi uero etas aut dignitatis gradus absolueret, et non potius monachos stringeret. Si iuniores ea iubentur agere que maiorum cohortantur exempla, eos prorsus hac uiuendi ratione maiores absoluunt a regule obseruatione, eruntque inutiles omnes quecunque regule, quas nec seniores, nec ipsi iuniores obseruare tenebuntur.

Quod uero S. legislator ait in omnibus, intelligi debet non solum in magnis, sed etiam in paruis; qui enim dicit in omnibus nichil omnino excipit: ubi tacite redarguit eos qui nonnullas obseruantias tanquam minimas despiciunt: quasi uero paruum aliquid foret apud Deum; paruum quo Deus honoratur, paruum quo eternum glorie pondus acquiri potest. Preclare S. Augustinus , »Quod minimum est, inquit, minimum est; sed in minimo fidelem esse magnam est. Nam sicut ratio rotunditatis est ut a puncto medio omnes linee pares in extremo ducantur, eadem est et in  magno disco, que in nummulo exiguo: ita ubi parua recte geruntur, non minuitur iustitie magnitudo.« Audiant qui regule obseruantias tanquam minimas contemnunt, audiant S. Bernardum ad Lotharium imperatorem scribentem : »uerendum est ne minimorum neglectus impedimentum sit maximorum;« et Scripturam: Qui spernit modica paulatim decidet. Nullus ergo dicat: Hec regula nichil est, hec obseruantia parua, istud preceptum festuca est. O festuca quidem initio, sed que processu temporis in trabem euadit! Festuca nutrita fit trabes, inquit S. Augustinus . Certe terret me Bernardus cum dicit , »Cauete ne quis parua reputet, quamlibet parua scienter delinquere conuincatur. Nemo dicat in corde suo: Leuia sunt ista, non curo corrigere, non est magnum si in his maneam uenialibus 98 minimisque peccatis: hec est enim dilectissimi impenitentia, hec blasphemia in Spiritum sanctum, blasphemia  irremissibilis.« Sed demus parua sint peccata, nunquid ideo spernenda? »Noli despicere peccata tua, quia parua sunt, inquit S. Augustinus  seu quiuis alius, nam et pluuiarum gutte sunt, et flumina implent, et moles trahunt, et arbores cum suis radicibus tollunt. Tu qui dicis quia paruum peccatum est, uelim scire quoties tale peccatum admittis, si tot paruulas plagas in corpore tuo, tot maculas aut scissuras in uestibus tuis fieri uelis? Cum ergo nec in corpore tuo plagas, nec in ueste scissuras uel maculas fieri acquiescis, qua conscientia hoc facere in anima tua non metuis? Ac sic quicunque hoc fecerit, plus amat uestem aut carnem tuam quam animam.« Et paulo post: »Et quia, sicut dixi, in anima nostra facti sumus ad imaginem Dei, si in tabula aut lignea aut lapidea faceres imaginem tuam, et aliquis impudens homo uellet illam imaginem aut lapidibus frangere, aut aliquibus sordibus inquinare, uelim scire si contra illum non moueretur animus tuus? etc.« Tandem,  ut hanc rem breui absoluam, unum his addo S. Bernardi uerbum : »Hec, inquit, nemo contemnat aut paruipendat. Impossibile est enim cum eis saluari, impossibile est ea dilui, nisi per Christum Iesum, et a Christo. Nemo, inquam, perniciosa securitate dormitet, declinans in uerba malitie ad excusandas excusationes in peccatis; quoniam nisi lauerit ea Christus, non habebimus partem cum eo.« Plura de hac materia qui desiderauerit, adeat si lubet Iulium Nigronum tract. 10 inter asceticos; Benedictum Heftenum lib. II tract. 8, disq. 8; Dionys. Carthusianum de Refect. claust. cap. 6; Dacriani Speculum monach. sub finem

Nec ab ea temere declinetur a quoquam.] Temere, id est sine causa legitima. An uero sola abbatis dispensatio sufficiens sit a regula declinandi causa legitima? Respondeo legitimam esse, dummodo accedat necessitas aut utilitas; alioquin illa dispensatio aliud  nichil erit quam colorata preuaricatio. Ita docet S. Bernardus  »Ubi necessitas urget, inquit, excusabilis dispensatio est; ubi utilitas prouocat, dispensatio laudabilis est; utilitas dico communis, non propria; nam cum nichil horum est, non plane fidelis dispensatio, sed crudelis dissipatio est.« Et Petrus Blesensis ad E. priorem de monasteriolo scribens : »Si uero alleges te per abbatem tuum a monastice legis obseruantia relaxatum, scias quod licet abbati dispensatio credita sit, ea tamen statuere aut sustinere non permittitur, que lucrum impediunt caritatis.«

Nullus in monasterio proprii sequatur cordis uoluntatem.] Hec est enim que infernum creauit: Tolle propriam uoluntatem, inquit S. Bernardus , et infernus non erit. Quod uero dixit, in monasterio, non sic capiendum, quasi extra monasterium propriam liceret adimplere uoluntatem; sed monasterium hic sumit pro eius habitatoribus; illa scilicet figura qua continens pro contento accipitur.

 99 Neque presumat quisquam cum abbate suo proterue aut foris monasterium contendere.] In nonnullis codicibus recentioribus legitur, proterue intus aut foris; sed intus non reperitur in codicibus Cassinensibus, neque in Oxoniensi, neque apud Hildemarum, neque apud Smaragdum; imo neque in codice quem propriis manibus scripsit S. Benedictus, ut docet idem Smaragdus, nec sane requiritur. Itaque iuxta nostram lectionem sensus est, quod non omnem in monasterio contentionem S. Benedictus prohibuerit, sed proteruam, superbam et contumacem; extra monasterium uero et proteruam et amicam. Ita Smaragdus: »Sciendum est, inquit, quia cum contentionem cum additamento proterue uetuit, amicam et pacificam contentionem concessit; est enim amica et proficua contentio que frequenter inter duos homines pro qualitate interuenientis cause efficitur: sicut inter B. Benedictum et Maurum eius discipulum pro puero Placido quondam fuisse legitur. . . . Foris nec proteruam,  nec amicam concessit, quia si in publico etiam amica contentio fiat, magistro inde nociua est despectio, et discipulo mortifera nascitur elatio.« Et sic forte intelligendus est S. Odo abbas Cluniacensis, cum ait : »Quod magistri a subditis reprehendi non debeant, bene bobus calcitrantibus inclinata illa testamenti, que rectores significat, arca figurauit: quam quia casuram credens Oza leuites erigere uoluit, mox sententiam mortis accepit in humero percussus, quo ex precepto legis eam ferre debuerat; quia nimirum cum subditi contra prelatos, quorum imperia ferre debuerant, manum submissionis mittunt, a sorte uiuentium reprobantur.« Idem docet Gaufridus uindocinensis lib. Iu, epist. 22.

Quod si presumpserit, regulari discipline subiaceat.] Simile est illud Regule S. Pachomii : »Si inuentus fuerit unus ex fratribus aliquid per contentionem agens, uel contradicens maioris imperio, increpabitur iuxta mensuram peccati.« Regularem  autem disciplinam in eo constituunt, ut is qui deliquit, semel et iterum secreto admoneatur; deinde si non emendauerit obiurgetur publice; postea si neque sic correxerit, excommunicationis uindicta plectatur; tandem non emendatus excommunicatione corporali, uindicte subiaceat; denique si flagellum non emendauerit, adhibeatur oratio fratrum; postremo, omnibus frustra tentatis, expellatur de monasterio. Ita fere Smaragdus, Hildemarus, et Bernardus Cassinensis, quorum sententiam confirmare uidentur Consuetudines S. Benedicti Anianensis tom. Iu Analectorum edite; atque hoc uocabant transire per gradus. In Regula S. Donati ad uirgines regulari subdi discipline idem est ac carceri mancipari; nam capite 2, quod totum ex regula S. Benedicti cap. 3 desumpsit, sexu masculino in femininum mutato, postquam dixit: Quod si presumpserit discipline regulari subiaceat; quasi explicans quid illud sit, subiungit: Id est in  cella detrudatur, donec penitendo humilietur. Erit forte qui regularem disciplinam hic accipiat pro flagelli uerbere. 100 Ita uenusinus abbas in uita S. Petri abbatis Cauensis n. 28 : »Ante altare eum ducens, regulari discipline subdidit, atque tam acriter uerberare cepit, ut inter dolores exclamaret.« Certe disciplinam in Regula S. Benedicti pro corporali aliqua uindicta sumi patet ex eiusdem Regule cap. 65, ubi uitiosum prepositum uerbis admoneri precipit usque quater, et si non emendauerit, addit, adhibeatur ei correptio discipline regularis.

Ipse tamen abbas cum timore Dei et obseruatione regule omnia faciat.] Primo cum timore Dei, quia, ut dicit citatus a Boherio Cassiodorus, »semper bene geritur, si celestis metus humanis moribus apponatur.« Deinde cum obseruatione regule, ut ostenderet non minus abbatem quam monachos regule subdi.

Sciens se procul dubio de omnibus iudiciis suis equissimo iudici Deo rationem redditurum.] Quod frequenter abbati S. Pater ingerit, presertim cum aliquid ei  potestatis concedit, ut de accepto et concesso honore haud extollatur, ac semper cogitans quale suscepit onus, in Dei timore permaneat.

Si qua uero minora agenda sunt in monasterii utilitatibus.] uel etiam detrimento. Minora uocat ea que fere usu quotidiano eueniunt, et ad omnem congregationem non pertinent, sed ad speciales tantummodo personas, eorumque officia, siue, ut uocabant, obedientias; ut sunt eligere prepositum, sicut habetur Regule cap. 65, cum consilio fratrum ipse ordinet sibi prepositum, decanum, cellerarium, etc., emere hoc aut illud ad ornandam ecclesiam, et alia huiusmodi. uel etiam minora possunt dici ea que nunc ex iure absque ullo fratrum consensu abbas potest exsequi.

Seniorum tantum utatur consilio.] Seniores hic uocat non omnino decrepitos, aut ordine monasterii primos, sed prudentes, discretos, expertosque fratres, quorum in electione non tam etas quam maturitas  consideranda est: quamuis in iis non sit spernenda senectus, maxime si cum iudicio et discretione iuncta sit; nam, ut dicit uulgatus S. Ambrosius : »Apud omnes utique gentes honorabilis est senectus, unde et Synagoga, et postea Ecclesia seniores habuit, quorum sine consilio nichil agebatur in Ecclesia.« Ubi ergo equalis est morum maturitas, discretio, prudentia, et in sene et in iuuene, debet senex iuniori preponi. Iam uero si queras quenam potissimum uirtutes in senioribus debeant requiri, respondet Hildemarus: In istis senioribus tria debent inquiri: fides, spes, caritas: fides, qua sub silentio tegant omnia; spes eternorum premiorum, qua roborati pro tuenda ueritate omnia sustineant; caritas, qua omnes idem sapiant. His adde cognitionem boni et mali, qua possint illud prosequi, et istud persequi; summam prudentiam, summamque discretionem.

De numero uero seniorum Boherius existimat duos sufficere, et 101 reuera satis esse in minori congregatione  non negauerim; at uero in maiori tres quatuorue consulendos existimarem. Atque ita se habuisse apud ueteres monachos colligitur ex his Hildemari uerbis: »Cum tres aut quatuor locuti fuerint, alius inter illos sine uocatione accedat absque uerecundia.« Apud Cassinenses seniores sunt: Prior claustralis, decani, magister nouitiorum, et cellerarius; in congregatione Montis Oliueti: uicarius, cellerarius, magister nouitiorum, procurator, et senior secundum professionem. Fulienses uero in suis Constitutionibus hec statuunt : »Seniorum appellatione intelligimus preter subpriorem cuiusquo monasterii duos sacerdotes, ubi decem uocales sunt; aut unum sacerdotem, ubi minor est numerus, quos superior tanquam uirtute, iudicio, usuque rerum prestantiores e conuentu suo elegerit, ut eorum consilio adiuuetur; quibus, quotiescunque de rebus temporalibus agitur, accedet cellerarius.«

 Sicut scriptum est: Omnia fac cum consilio, et post factum non penitebis.] Ita S. Basilius : »In uniuerso, inquit, generatim negotio meminisse debet antistes necessario Scripture dicentis: Cum consilio fac omnia.« Hinc S. uitalis, ordinis eiusdem S. Basilii abbas, inter alia ad successorem suum hortamenta: »Que autem facienda contingunt, ait, tam spiritalia quam corporalia, non secundum proprium arbitrium et uoluntatem, sed cum conscientia fiant, et consilio maiorum, et eorum qui digni sunt reuerentia.« Similiter et Petrus Blesensis ad abbatem S. Launomari scribens: »Omnia cum consilio fac; castorum enim consiliorum mater Sapientia in libro nominis sui dicit: Ego in consiliis habito, et intersum cogitationibus eruditis. Probatos autem in religione tecum habeas in consilio, in obsequio, in contubernio, tue custodes honestatis et testes.« Hac in re laudant imprimis S. Fulgentium, qui, ut dicit anonymus eius discipulus in illius uita, cap. 29 , »in omni consilio  Bysaceno de rebus maioribus ipse primus consulebatur; in monasterio proprio de rebus etiam minimis  abbatem Felicem simpliciter consulebat.« Tum uenerabilem Eigilem abbatem Fuldensem, qui, teste Candido in eius uita n. 22 , »audiebat libenter consilium fratrum, et eorum collocutionibus sepissime fruebatur; sciebat enim scriptum: Omnia fac cum consilio; atque ideo non se sublimiorem, nec prudentiorem ceteris estimabat, neque etiam inani tumore tractabat se consolatione alterius non indigere.« Sed inter alios maxime spectandus S. Stephanus abbas Obazinensis, qui, ut legitur in eius uite lib. II, n. 14 , »Nihil quamuis paruum sine alterius consilio facere uoluerit: quod si res in promptu esset, nec dilationem admitteret, ipse uero in presenti non haberet nisi aliquem ex simplicibus fratribus, aut unum forte ex familia, non tamen uel ab illo consilium querere dubitabat.«

Ceterum ut hoc caput paucis absoluam, S. Benedictus res maioris momenti omnium fratrum consilio; minora seniorum duntaxat; sed minima que omni  fere momento eueniunt, solius abbatis prudentie submittit.



CAPUT Iu. Que sint instrumenta bonorum operum.


     1. 102 Imprimis Dominum Deum diligere ex toto corde, tota anima, tota uirtute .
    2. Deinde, proximum tanquam seipsum.
    3. Deinde, non [a 1Kb] occidere .
    4. Non adulterari [b 1Kb] .
    5. Non facere furtum 
    6. Non concupiscere .
    7. Non falsum testimonium dicere 
    8. Honorare omnes homines .
     9. Et quod sibi quis fieri non uult, alii [c 1Kb] non faciat .
    10. Abnegare semetipsum sibi, ut sequatur Christum .
    11. Corpus castigare .
    12. Delicias non amplecti .
    13. Ieiunium amare .
    14. Pauperes recreare .
    15. Nudum uestire .
    16. Infirmum uisitare .
    17. Mortuum sepelire .
    18. In tribulatione subuenire .
    19. Dolentem consolari .
    20. A seculi actibus se facere alienum .
    21. Nihil amori Christi preponere .
     22. Iram non perficere .
    23. Iracundie tempus non reseruare .
    24. Dolum in corde non tenere .
    25. Pacem falsam non dare .
    26. Charitatem non derelinquere .
    27. Non iurare, ne forte [d 1Kb] periuret .
    28. ueritatem ex corde et ore proferre .
    29. Malum pro malo non reddere .
    30. Iniuriam non facere; sed et factam patienter sufferre .
     103 31. Inimicos diligere .
    32. Maledicentes se, non remaledicere, sed magis [e 1Kb] benedicere .
    33. Persecutiones pro iustitia sustinere .
    34. Non esse superbum .
    35. Non uinolentum [f 1Kb] .
    36. Non mullum edacem .
    37. Non somnolentum .
    38. Non pigrum .
     39. Non murmurosum .
    40. Non detractorem .
    41. Spem suam Deo committere .
    42. Bonum aliquod in se cum uiderit, Deo applicet, non sibi .
    43. Malum uero, semper a se factum sciat et sibi reputet .
    44. Diem iudicii timere .
    45. Gehennam expauescere .
    46. uitam eternam omni concupiscentia spirituali desiderare .
    47. Mortem quotidie ante oculos suspectam habere 
    48. Actus uite sue omni hora custodire .
     49. In omni loco Deum se respicere, pro certo scire .
    50. Cogitationes malas cordi suo aduenientes mox ad Christum allidere .
    51. Et seniori spirituali patefacere .
    52. Os suum a malo uel prauo eloquio custodire .
    53. Multum loqui non amare .
    54. uerba uana aut risui apta non loqui .
     55. Risum multum aut excussum non amare .
    56. Lectiones sanctas libenter audire .
    57. Orationi frequenter incumbere .
    58. Mala sua preterita cum lacrymis uel gemitu quotidie in oratione Deo confiteri, de ipsis malis de cetero emendare .
    59. [a 1Kb] Desideria carnis non perficere; uoluntatem propriam odire .
    60. Preceptis abbatis in omnibus obedire , etiamsi ipse aliter 104  agat, memores illud dominicum preceptum, Que dicunt, facite: que autem faciunt, facere nolite .
    61. Non uelle dici sanctum antequam sit; sed prius esse quod uerius [b 1Kb] dicatur .
     62. Precepta Dei factis quotidie adimplere .
    63. Castitatem amare .
    64. Nullum odire .
     65. Zelum non habere, inuidiam non exercere .
    66. Contentionem non amare .
    67. Elationem fugere .
    68. Seniores uenerari .
    69. Iuniores diligere .
    70. In Christi amore pro inimicis orare .
    71. Cum discordante ante solis occasum in pacem redire .
    72. Et de Dei misericordia nunquam desperare .


Ecce hec sunt instrumenta artis spiritualis: que cum fuerint a nobis die noctuque incessabiliter adimpleta, et in die iudicii reconsignata, illa merces nobis a Domino recompensabitur quam ipse promisit:  quod oculus non uidit, nec auris audiuit, nec in cor hominis ascendit que preparauit Deus his qui diligunt eum. Officina uero, ubi hec omnia diligenter operemur [c 1Kb] claustra sunt monasterii, et stabilitas in congregatione.





COMMENTARIUS.


 Antequam singula capitis huius instrumenta expendamus, nonnulla de his generatim premittenda uidentur. Et primo quidem illud notatu dignum occurrit, quod istud de bonorum operum instrumentis caput sit ueluti breuiarium compendiumque ipsius Regule, totiusque perfectionis, cuius nichil illi defecturum  arbitror, quem hoc caput constiterit obseruasse: unde tot constat instrumentis quot Regula capitibus; ut qui illud opere impleuerint, omnia simul implesse uideantur.

Deinde obseruandum est tanto apud ueteres caput istud fuisse in pretio, ut illud de uerbo ad uerbum sue ad uirgines Regule cap. 3 inseruerit S. Donatus Bisuntinus episcopus: quod et prestitit Magister 105 Regule etiam capite 3, sub hoc titulo: Que est ars sancta quam docere debet abbas discipulos in monasterio, uerbis tamen subinde mutatis et instrumentis nonnullis omissis. Similiter et Grimlaicus in Solitariorum Regula capite 25 cum hac prefatione: »Cum ergo omnium sanctarum Scripturarum pagine instrumentis bonorum operum sint referte, et per earumdem sanctarum Scripturarum campos inueniri possint arma quibus uitia comprimantur et uirtutes nutriantur; necesse tamen est huic Regule sententiam cuiusdam Patris inserere de instrumentis bonorum  operum; in qua sub magna breuitate quid solitariis agendum, quidue uitandum sit continetur. Oportet enim eos imprimis Deum diligere, etc.« Hec eadem instrumenta a S. P. Benedicto emendicata, eius tamen nomine suppresso, et cum prefatione predicta uerbo tenus refert Theodulfus Aurelianensis episcopus in suo Capitulari cap. 21. Referuntur etiam in antiquo ordine Romano ex canone Theodori Anglorum episcopi in ordinatione abbatisse, uti obseruat Menardus noster.

Tertio. Petrus Boherius, Menardus, et post utrosque Heftenus, existimarunt hec omnia bonorum operum instrumenta ex epistola prima S. Clementis in suam Regulam translata fuisse a S. Benedicto. Idem credidit olim etiam Amalarius in supplemento ad libros Iu de Diuinis officiis . uerum non S. Benedictus a S. Clemente, sed Clementis subornator Isidorus Mercator ex Regula S. Benedicti totum hoc caput accepit, uti probat noster  Mabillonius in obseruationibus ad prefatum Amalarii supplementum.

Quarto. Occasione tituli huius capitis isthec occurrit difficultas: Cum ea que hic continentur sint ipsa bona opera, quomodo instrumenta bonorum operum dicuntur? nichil enim est sui ipsius instrumentum.  Ad hanc difficultatem multe possunt adhiberi solutiones. Primo enim, ut obseruat Menardus, hic per huiusmodi bona opera intelligere possumus certam methodum perfectionis acquirende, seu, ut loquitur S. Benedictus, artem spiritualem ad quam illa omnia, que hic commemorantur, uiam muniunt: ac proinde recte illius instrumenta dici possunt. 2o uirtutes et bona opera possunt etiam appellari instrumenta bonorum operum, quia sese mutuo indigent, se inuicem adiuuant. Ita »per amorem Dei amor gignitur proximi, et per amorem proximi amor Dei nutritur,« ut loquitur S. Gregorius . Ita oratio ieiunium, et ieiunium orationem adiuuat; et sic unum alterius est instrumentum; licetque respectu sui dici nequeat instrumentum bonorum operum, potest tamen respectu aliorum. 3o Quecunque hoc continentur in capite, considerari possunt aut ut precepta, uel ut consilia: habita autem ratione definitionis instrumenti, que est: id quo  utitur principalis causa, hec omnia consilia uel precepta possunt dici moralia instrumenta, quibus lectis uel auditis utitur Deus, uel ipse S. Benedictus, ut nos ad bona opera exercenda moueat; et hac forte acceptione regulas et collationes Patrum appellarit instrumenta uirtutum, Regule cap. ultimo. 4o Si ipsam 106 instrumenti etymologiam expendamus, instrumentum dicitur ab eo quod instruit; et sic hec omnia dici possunt instrumenta bonorum operum, ut pote que nos bona opera edocent.

Quinto. Denique obseruat Hildemarus capitis huius titulum duobus modis posse concipi. 1o Simpliciter dictum, quasi diceret S. Benedictus: Hoc in capite disseremus que sint instrumenta bonorum operum. 2o Interrogatiue, Que sint instrumenta bonorum operum? ad quam interrogationem respondetur: Imprimis, etc.

Imprimis Dominum Deum diligere ex toto corde, tota anima, tota uirtute.] Primum inquit instrumentum  diligere Deum, hoc est enim primum et maximum in lege mandatum: primum dignitate, primum utilitate, primum necessitate. Dignitate, quia, ut dicit apud Cassianum  abbas Cheremon, »nichil pretiosius, nichil perfectius, nichil sublimius, nichil caritate perennius;« et Sanctus Cesarius : »Charitas oleo comparatur; nam quomodo oleum omnibus humoribus superius esse cognoscimus, ita caritas omnibus uirtutibus sublimior comparatur.« Utilitate, quia diligentibus Deum omnia cooperantur in bonum; bonum utique, Deum possidendum; ut enim ait S. Augustinus , »Deus uult se diligi, non ut sibi aliquid, sed ut eis qui diligunt eternum pretium conferatur, hoc est ipse quem diligunt.« Unde et S. Ambrosius : »Charitas est, inquit, que nos superioribus nectit celoque inserit.« Tandem necessitate, et quidem eterne salutis, que sine Dei dilectione haudquaquam obtineri potest, Apostolo ad Corinthios  scribente: Etsi habuero prophetiam, et nouerim omnia mysteria, et omnem scientiam; etsi habuero omnem fidem, ita ut montes transferam: caritatem autem non habuero, nichil sum: etsi distribuero in cibos pauperum omnes facultates meas; etsi tradidero corpus meum, ita ut ardeam: caritatem autem non habuero, nichil mihi prodest .

Ab hac uero dilectionis lege nullus eximitur, nullus aliquo potest excusari pretextu: »Potest mihi aliquis dicere: Non possum ieiunare, inquit S. Cesarius , non possum uigilare; nunquid potest dicere: Non possum amare? Potest dicere: Non possum res meas totas pauperibus dare, et in monasterio Deo seruire; nunquid potest dicere: Non possum diligere?« Et certe, ut optime obseruat S. Thomas , »diligere Deum super omnia est quiddam connaturale homini, et cuilibet creature, non solum rationali, sed etiam irrationali, et etiam inanimate  secundum modum amoris, qui unicuique creature competere potest.« Unde etiam apposite S. Basilius : »Dilectio Dei, inquit, doceri non potest; neque enim luce gaudere, et uitam affectare ab alio quopiam didicimus; neque diligere parentes aut nutritores alius nos docuit: ad hunc itaque modum, uel certe multo magis diuinum hoc desiderium non potest aliunde per externam doctrinam disci; sed constitutioni hominis seminaria quedam indita est ratio, que in seipsa haberet causas et affectus familiariter diligendi.«

107 Quia tamen nichil fit aut fieri debet a rationali creatura sine causa, quibus ad amorem diuinum rationibus moueri possimus, breuiter explicandum est.

Primam rationem paucis exponit S. Bernardus cum dicit : Causa diligendi Deum Deus est, hoc est summa bonitas, summus amor, summe amabilis, quem diligere omni creature connaturale est.

Secunda est propter summum eius erga nos  amorem; nam, ut dicit Gilbertus de Hoillandia , improbus sui prouocator est amor: nullo pretio, nulla mercede compensari potest, uno rependitur amore; nec aliud a nobis exigit Deus, qui nos ad hoc unum dilexit, ut eum diligamus; »nam cum amat Deus, non aliud uult quam amari, inquit S. Bernardus , quippe non ad aliud amat quam ut ametur; sciens ipso a amore beatos qui se amauerint.« Cum ergo prior ipse dilexerit nos, »dignus plane est qui redametur, presertim si aduertatur, quis, quos, quantumque amauerit,« ut loquitur iterum idem S. doctor .

Tertia diligendi Dei causa procedit ex summis eius in nos beneficiis, quibus suum S. Bernardus amorem ita excitabat : »Quid ergo ego, qui Deum meum teneo uite mee non solum gratuitum largitorem, largissimum administratorem, pium consolatorem, sollicitum gubernatorem; sed insuper etiam  copiosissimum redemptorem, eternum conseruatorem, ditatorem, glorificatorem?«

Quarta inter alias magnis nos urget stimulis gratia redemptionis, pretioso Christi sanguine comparata. »Sed est quod me plus mouet, inquit idem S. Bernardus , plus urget, plus accendit, super omnia, inquam, reddit amabilem te mihi, Iesu bone, calix quem bibisti, opus redemptionis nostre; hoc omnino amorem nostrum facile uindicat totum sibi; hoc, inquam, est quod nostram deuotionem et blandius allicit, et iustius exigit, et arctius stringit, etc.«

Quinta causa est, quia qui Deum diligit unus cum eo efficitur. Preclare iterum S. Bernardus , »Neminem suspicit amor, sed ne despicit quidem: omnes ex equo intuetur qui perfecte se amant, et in seipso celsos humilesque contemperat, nec modo pares, sed unum eos facit: tu Deum forsitan ab hac amoris regula excipi putas? Sed qui adheret Deo, unus spiritus est. Quid miraris? ipse  factus est tanquam unus ex nobis.«

Sexta causa est, quia proprium monachorum opus est Deum diligere: unde Gilbertus de Hoillandia suos alloquens ait : »Aliorum alia sunt officia, uestrum speciale munus est amor.«

His atque aliis huiusmodi stimulis, qui passim occurrunt apud auctores, excitandus est in nobis amor Dei, quibus qui non excitatur, hunc non obdormire, sed prorsus mortuum esse merito dixeris; nam »dignus plane est morte qui tibi, Domine Iesu, recusat uiuere, et mortuus est: et qui tibi non sapit, desipit; et qui curat esse, nisi propter te, pro nichilo est, et nichil est,« inquit S. Bernardus.

Porro licet modus diligendi Deum sit diligere sine modo, ut loquitur 108 idem S. doctor , aliquem tamen nobis hic prefixisse uidetur S. Benedictus, cum dixit Deum diligendum esse ex toto corde, tota anima, tota uirtute; quem modum ita exponit S. Augustinus : »Hec est regula dilectionis diuinitus constituta: Diliges proximum tuum sicut teipsum; Deum uero ex toto corde, ex tota anima, ex tota mente; ut omnes cogitationes tuas, et omnem uitam, et omnem intellectum in illum conferas, a quo habes ea ipsa que confers. Cum ait: Toto corde, tota anima, tota mente, nullam uite nostre partem reliquit que uacare debeat, et quasi locum dare, ut alia re uelit frui; sed quidquid aliud diligendum uenerit in animum, illuc rapiatur, quo totus dilectionis impetus currit.« Aliter S. Bernardus hunc locum explicat : »Mihi, inquit, uidetur, si alius competentior sensus in hac trina distinctione non occurrit, amor quidem cordis ad zelum quemdam pertinere affectionis; anime uero amor ad industriam seu iudicium rationis; uirtutis autem dilectio ad animi posse referri constantiam uel uigorem. Dilige ergo Dominum Deum tuum toto et pleno cordis affectu; dilige tota rationis uigilantia et circumspectione; dilige ex tota uirtute, ut nec mori pro eius  amore pertimescas, etc.« Et infra: »Ergo nec abduci blanditiis, nec seduci fallaciis, nec iniuriis frangi, toto corde, tota anima, tota uirtute diligere est.« Neque certe minus amandus Deus; nam, ut dicit Gilbertus de Hoillandia , »Si infra uires tuas amor se cohibet et contrahit, iniquus est; et si iuxta uires, exiguus.« Quid ergo? Iterum cum eodem Gilberto dicat unusquisque nostrum : »Diligam te, bone Iesu; diligam te, uirtus mea, quem non possum gratis diligere, nec possum tamen satis diligere; dirigantur in te ex integro studia mea, nec alieno deducantur et distrahantur affectu. At quam exigua sunt etiam cum integra sunt in te studia nostra? quomodo ergo diminuam, quod cum integrum est, tam exile est? totus in te, Deus bone, desiderio ferar.«

Deinde proximum tanquam seipsum.] Ut hoc instrumentum breuiter expediam, tria mihi inquirenda  propono: 1o quis noster proximus dicendus sit; 2o quis noster in eum affectus esse debeat; 3o que instrumenti huius necessitas uel utilitas.

Primum explicat S. Augustinus  seu quiuis alius his uerbis: »Si forte quilibet querat quis sit proximus, sciat omnem Christianum recte proximum dici, quia omnes in baptismo filii Dei sanctificamur, ut filii simus spiritaliter in caritate perfecta.« Angusta proximi notio, quam alibi paulo fusius S. doctor extendit: »Proximus inquit, est omnis homo; proximus tuus est qui tecum natus est ex Adam et Eua: omnes proximi sumus ratione natiuitatis, et alter alteri frater, illa spe celestis hereditatis proximum tuum debes putare omnem hominem etiam antequam sit Christianus.« Neque his quoque dilectionis limitibus contentus, proximo notionem ad ipsos etiam angelos extendit in libris de Doctrina Christiana , ubi postquam statuit eum dici proximum cui prebendum est, aut a quo nobis prebendum  est officium misericordie, ita infert: »Manifestum 109 est hoc precepto, quo iubemur proximum diligere, etiam S. angelos contineri, a quibus tante misericordie officia impenduntur.«

Iam uero qualis debeat esse nostra in proximum dilectio docet idem S. Augustinus his uerbis : »Qui ergo diligit proximum, agit quantum potest ut sanus corpore sanusque animo sit; sed cura corporis ad sanitatem animi referenda est.« Et alibi ; »Quisquis ergo recte proximum diligit, hoc cum eo agere debet, ut et ipse toto corde, tota anima, tota mente diligat Deum.« uerum cum tanta sit humane infirmitatis necessitas, ut qui omnes homines diligere tenemur, omnibus tamen subuenire non possimus, quid in tanta necessitate positi potissimum agere debeamus, ita describit S. doctor : »Omnes homines eque diligendi sunt; sed cum omnibus prodesse non possis, his potissimum consulendum est qui pro  locorum et temporum, uel quarumlibet rerum opportunitatibus constrictius tibi quasi quadam sorte iunguntur. Sicut enim si tibi abundaret aliquid quod dari oporteret ei qui non habet, nec duobus dari potuisset, si tibi occurrerent duo, quorum neuter alium uel indigentia, uel erga te aliqua necessitate superaret, nichil iustius faceres quam ut sorte eligeres cui dandum esset quod dari utrique non posset: sic in hominibus quibus omnibus consulere nequeas, pro sorte habendum est, prout quosque tibi colligatius temporaliter adherere potuerit.«

Necessitas huius instrumenti repetitur ex necessitate amoris Dei, eiusque legis seruande: neque enim Deum diligere, eiusque legem custodire poterimus aliquando, nisi inuicem dilexerimus. Hinc S. Bernardus : »Hec est professio fidei Christiane, ut qui uiuit, iam non sibi uiuat, sed ei qui pro omnibus mortuus est; nec mihi dicat quis: Ei uiuam, sed non tibi; quandoquidem non solum pro omnibus uixit, sed et pro omnibus mortuus  est. Quomodo enim ei uiuit qui negligit sic ab eo dilectos? quomodo ei uiuit qui legem eius non implet, qui mandatum eius non seruat? Queris legem, queris mandatum? Hoc est, inquit, preceptum meum, ut diligatis inuicem sicut dilexi uos; et Apostolus: Alter alterius onera portate, et sic adimplebatis legem Christi. Noli ergo, putare gratuitum bonum, quod exhibes proximo, ut liceat et dissimulare, si uelis: debitor es, sacramenti cautione, et propria professione teneris.« Adde quod dilectio proximi dici potest insigne discipulatus Christi, sicuti ipse ait: In hoc cognoscent omnes quod discipuli mei estis, si dilectionem habueritis ad inuicem. Ex quo S. Basilius ita argumentatur : »Demonstrationis loco, quo ipsius agnoscamur discipuli, non miracula exigit, et uirtutem portenta faciendi , sed quid? In hoc, inquit, cognoscent  omnes, quod discipuli mei sitis, si caritatem habueritis inter uos mutuam.«

Deinde non occidere.] Apposite ad hec uerba Menardus: Mirabitur, inquit, quispiam, cur monachis, quorum professio est perfectionis studium, tam dira crimina prohibeantur. Sed quamuis rara 110 hec sint in monasteriis, non tamen est abs re illa prohibuisse, ut sue recordentur fragilitatis monachi, nec se ob statum religiosum iam perfectionem attigisse existiment, seque ultra peccati metas peruenisse. Et sane SS. abbates Ermenoldus, Bercarius, Gerardus a parricidis monachis, culeo et simia dignis, impie trucidati sunt; quin et S. P. Benedicto a perfidis filiis uinum ueneno mixtum propinatum fuisse testatur S. Gregorius. Unde non sine ratione inter canones sub Edgaro rege datos de modo imponendi penitentiam apud Spelmannum, iste legitur : »Si quis missalis sacerdos, uel monachus hominem occiderit, ordinis amittat dignitatem, et ieiunet decem annos, scilicet quinque  annos pane et aqua, et per alterum quinquennium tres dies in qualibet septimana; in reliquis autem cibo fruatur, et donec uixerit crimen lugeat diligenter .«

uerum non unum est ferri homicidium, aut solus homicida censendus est, qui occidit corpora, sed multo magis qui animas. Qui etiam odit fratrem suum homicida est, inquit Ioannes; et Sapientia: Os quod mentitur occidit animam. Sed et ille qui detrahit fratri suo iure homicida censendus est: unde Grimlaicus in Regula solitariorum, quasi explicans istud instrumentum, ait : »Deinde non occidere, id est non detrahere; quia, ut ait Apostolus, qui detrahit fratri suo homicida est.« Et S. Bernardus : »Fugit uita quos odit, et quos uita fugit mori necesse est. An non et ipse moritur qui uenenum bibit, quod ei malesuada lingua detractoris propinat? siquidem ei furtim dilectionis uita subtrahitur.« Denique et ille homicida est qui  alios siue uerbo, siue exemplo ad peccatum impellit: nam »qui in conspectu populi male uiuit, quantum in illo est eum a quo attenditur occidit,« ut loquitur S. Augustinus .

Non adulterari.] Adulterii nomine omne fornicationis genus prohibet, non solum carnalis, sed etiam spiritualis; cuius quinque species apud Cassianum  enumerat abbas Nesteros, scilicet: 1. Idololatriam, de qua apud Ieremiam arguitur Ierusalem, quod fornicata sit in omni colle sublimi, et sub omni ligno frondoso. 2. Omnem gentilium superstitionem in auguriis et obseruationibus dierum et temporum. 3. Superstitiones Iudaicas in ceremoniis legalibus. 4. Heresim. 5. »Que in cogitationum peruagatione consistit: quia omnis cogitatio non solum turpis, sed etiam otiosa, et a Deo quantulumcunque discedens, a perfecto uiro immundissima fornicatio deputatur.« De qua S. Augustinus Deum alloquens : »Fornicatur anima cum auertitur abs te, et querit abs te que  pura et liquida non inuenit, nisi cum redit ad te;« et alibi : »Est autem anime fornicatio auersio a fecunditate sapientie, et ad conceptum temporalium illecebrarum corruptio numque conuersio.« Sextam speciem addit S. Ferreolus , quam in uerbo turpi reponit. »Interrogo uos, inquit, fratres, quid ille minus adulterio facit, cuius communicat lingua peccato? quid luxuria minus exercuit, qui os castum sermonis corruptione uiolauit? Et ut hanc spurcitiam cunctis etiam cauere metus damnationis imponat, statuimus 111 huius culpe reum communionem dominicam, uel osculum fratrum sex anni mensibus non habere.«

Si hec ille pro uerbo turpi, quid decernit pro lapsu carnali? Nimirum ut flagello subdatur, Regule cap. ultimo. Aliam penam instituit Regula Cuiusdam ad Monachos : »Si quis, ait, ex fratribus lugubriori lapsu, id est fornicationis ceciderit, eiiciendus  est de congregatione fratrum, et usque ad diem mortis, siue in alia regione peniteat.« Et concilium Agathense citatum in excerptis Egberti Eboracensis episcopi cap. 68 , »Si quis monachus adulterium aut furtum fecerit, quod potius sacrilegium dici potest, id censuimus ordinando, ut uirgis cesus tanti criminis reus nunquam officium clericatus excipiat; si uero iam clericus in id facinus fuerit deprehensus, nominis ipsius dignitate priuetur.« Et synodus Germanica in Liptinensi confirmata cap. 6: »Quisquis seruorum Dei uel ancillarum Christi in crimen fornicationis lapsus fuerit, in carcere penitentiam faciat in pane et aqua: et si ordinatus presbyter fuerit, duos annos in carcere permaneat antea flagellatus: si autem clericus uel monachus in hoc peccatum inciderit, post tertiam uerberationem in carcerem missus, unum annum penitentiam ibi agat. Similiter et nonne uelate eadem penitentia teneantur, et radantur omnes capilli capitis eius.« Denique canones sub Edgaro rege Anglie  dati de modo imponendi penitentiam n. 30 : »Si missalis sacerdos, siue monachus lasciuum coitum concupiscat, uel coniugium uiolauerit, ieiunet decem annos, et semper defleat;« et n. 31: »Si missalis sacerdos, siue monachus, uel diaconus legitimam uxorem habuit, priusquam ordinem induerat, et relicta ea sacros ordines ingrediatur, postea tamen libidine pruriens eam denuo clam susceperit, ieiunet eorum quilibet ta quam pro homicidio, et lugeat insuper uehementius;« et n. 32: »Si missalis sacerdos, uel monachus, uel diaconus, uel laicus, uel clericus cum moniali fornicauerit, ieiunet quilibet, prout ordini suo conuenit, tanquam pro homicidio; et quoad uixerit a carne abstineat; monialis autem decem annos, sicuti et sacerdos missalis, et semper factum lugeat« De monialibus hec singulariter statuit S. Gregorius papa ad Ianuarium episcopum scribens : »Si qua autem earum uel  per anteriorem licentiam, uel per impunitatis prauam consuetudinem, ad lapsum adulterii deducta est, aut in stupri perducta fuerit uoraginem, hanc post competentis seueritatem uindicte, in aliud districtius uirginum monasterium in penitentiam redigi uolumus; ut illic orationibus atque ieiuniis uacet, et sibi penitendo proficiat, et metuendum ceteris arctioris discipline prestet exemplum.« Denique hic preterire non possum factum Gaufridi abbatis uindocinensis, cuius cum quidam monachus Celle S. Clementis de Credonio lapsus carne fuisset, ad dicte Celle priorem ita rescripsit : »Presentibus litteris tibi precipimus ut camerulam illam in qua sordidator ille et sordidus prauam exercuit actionem, omnino et festinanter destruas, et extraneum a claustro, et a curte B. Clementis facias eum.« Ceterum hec 112 mirari non debemus, cum adulterium siue apud gentiles, siue apud Iudeos, siue etiam apud Christianos capite damnatum fuisse obseruet Gazeus ad Cassiani collat. 13, cap. 5.

 Non facere furtum.] Quia fures regnum Dei non possidebunt, ut ait Apostolus: unde et tam grauibus semper penis furtum damnauerunt antiqui monachorum Patres. Pene breues apud S. Basilium ita decernunt : »Si quis tulerit aliquid a fratre, et occultauerit, careat benedictione.« Regula S. Pachomii : »Si quis tulerit rem non suam, ponetur super humeros eius, et aget penitentiam publice in collecta, stabitque in uescendi loco; si autem in furto deprehensus fuerit, triginta nouem uerberabunt eum, et foris dabunt ei edere panem et aquam tantum, et opertum cilicio et cinere per singula orationum tempora cogent eum agere penitentiam.« Cuius priorem periodum exscribit Regula Orientalis. Similiter in furto deprehensos subdit flagello Regula tertia SS. Patrum : »Si quis uero monachus furtum fecerit, quod potius sacrilegium dici  potest, id censuimus ordinandum, ut ieiunior [* 1Kb] uirgis cesus tanti criminis reus nunquam officium clericatus excipiat; si uero iam clericus ad id facinus fuerit deprehensus, nominis ipsius dignitate priuetur: cui sufficere potest pro actus sui leuitate, impleta penitentie satisfactione, communio.« Que pene totidem uerbis ex concilio Agath. citantur in excerptis Egberti Eboracensis episc. cap. 68, apud Spelmannum. Regula S. Cesarii ad uirgines : »Si forte, ut se habet humana fragilitas, in tantum nefas alique de sororibus ause fuerint diabolo instigante prorumpere, ut furtum faciant, aut in se inuicem manus mittant, iustum est ut legitimam disciplinam accipiant, a quibus regule instituta uiolantur; necesse est enim ut in eis impleatur illud quod de indisciplinatis filiis per Salomonem predixit Spiritus sanctus: Qui diligit filium assiduat illi flagellum; et iterum: Tu uirga cum cedis, animam eius de inferno liberabis. Disciplinam ipsam in presentia congregationis excipiant, secundum illud Apostoli: Peccantes coram omnibus  corripe.« Hoc S. Cesarii decretum explicare uidetur Regula S. Ferreoli hoc statuto : »Furti conscium, si adhuc uocare monachum possumus, quasi adulterum secundum flagello subdi, et magna censeri afflictione iubemus, dantes illi unam cum fornicatione sententiam; quia et ipse luxuriatus est cum furaretur.« Denique alii SS. Patres fures ex congregatione prorsus expellendos esse censuerunt, ut uidere est in lib. u de uitis Patrum, libello 10, num. 18, et in uita S. Pachomii, n. 58, apud Bollandum 14 Maii. His omnibus adde monachorum S. Andree uiennensis Constitutionem anno 1000 editam, qua decernunt, »ut qui cenobita deinceps sacrilegium facere ausus fuerit, subripiendo de refectorio scyphum, aut cultellum, aut mantile, aut quodlibet utensile refectorii, ultimus maneat ubique uelut fur, et sacrilegus, donec sacrilegium emendetur, et insuper talis satisfactio fiat, ut ceteri metum habeant. Similiter quicunque de dormitorio aut lenam, aut  sagum, aut capitale, uel quamlibet supellectilem 113 sine licentia regulari subripuerit, in omni loco careat consortio fratrum uelut fur et sacrilegus, donec sacrilegium restauretur; et precipue talis fiat satisfactio, ut ceteri metum habeant. Si uero hec constitutio profanata fuerit, adhibeatur episcopus, et conuentus uirorum boni testimonii, et audacia stultorum confringatur, et domus Dei ad obsequium sacre regule reformetur.«

Cum autem furtum sit contrectatio rei aliene inuito domino, non solum furtum committit qui pecunias aut res temporales subripit, »sed etiam, ut ait Bernardus Cassinensis, qui uel se, qui Deo dedicatus est, ab eius seruitio subtrahit, uel etiam alium uerbo uel exemplo retrahit, et ad diaboli seruitium trahit, alienam rem inuito domino contrectando, sine dubio furtum facit.« Similiter, ut loquitur Boherius in primo comm., »in monasteriis furtum dispensator committit, si sibi appropriet quod debet fratribus ministrare; uel etiam si reseruat monasterio superflua  pauperibus ea subtrahendo.« Denique, ut dicit Hildemarus, »furtum facti qui rem sibi ab abbate delegatam, id est deputatam, uel datam, aliis sine licentia tribuit.«

Non concupiscere.] Concupiscentia aliquando in bonam, aliquando in malam partem sumitur; in bonam partem, ut cum Dauid canit: Concupiuit anima desiderare iustificationes tuas; in malam, ut cum dicitur: Concupiscentia cum conceperit, parit peccatum. Atque postremo hoc sensu hic a S. Benedicto prohibetur; quo nomine tamen non primos concupiscentie motus, qui in nobis etiam cum gratia ad agonem relicti sunt, sed tantum consensum ad illos intelligere debemus.

Non falsum testimonium dicere.] Istud instrumentum uiolat non solum qui contra ueritatem aliquid profert, sed etiam qui, cum falsum aliquid audierit in  alterius preiudicium, tacet. Item qui aliter ea que audit, aut uidet, interpretatur quam sunt. Iterum qui uitam sanctam profitetur in publico, et iniqua agit in occulto. Denique qui ea que uerbis promisit, operibus implere negligit.

Tribus autem personis obnoxium faciunt falsidicum testem: Deo, cuius presentiam contemnit: iudici, quem mentiendo fallit; innocenti, quem falso testimonio ledit. »Propter hoc, inquit Richardus de S. Angelo, triplex penitentia ei debetur: pro primo contemptu penitentia septem annorum ut uI, quest. 1, Quicunque; pro secunda elusione uerberibus castigabitur ; pro tertia lesione secundum modum lesionis debet puniri. Argument. III, quest. 9, Decernimus.« Que tamen de falso testimonio coram iudice publice prolato intelligenda censeo.

Honorare omnes homines.] Iuxta illud Petri apostoli: Omnes honorate. Sed cum honor sit proprie uirtutis premium, quo pacto omnes iubemur honorare homines,  cum tot mali, totque improbi ubique terrarum existant? Hanc difficultatem soluit Hildemarus, S. Benedicti uerba sumendo in suppositione accommoda, ut scilicet omnes 114 homines honoremus, qui honorandi sunt. Preterea obseruare licet cum S. Thoma , homines honorari posse ex quadruplici motiuo: 1o propter propriam uirtutem; 2o propter uirtutem alterius, scilicet Dei, seu communitatis; 3o propter signum uirtutis, ut est senectus; 4o propter participationem diuine bonitatis; et sic omnes homines honorare debemus, quia nullus est in quo non insit aliqua diuine bonitatis participatio, saltem secundum aliquid. Iam uero si quis querat quid sit honor, aut in quo consistat, respondet S. Thomas  esse signum et testimonium quoddam illius excellentie que est in honorato.

Pro eo autem quod S. P. Benedictus habet honorare omnes homines, Magister legit honorare patrem et matrem; quod S. Pater qui alia hic recensuit Decalogi precepta, consulto tacuit, quasi doceret ita monachos  parentibus suis obmortuos esse debere, ut ne de iis quidem cogitarent. Sciebat nimirum inordinatum parentum amorem monachis omnibus esse lapidem offendiculi, eos in quos ceciderit haud dubium contriturum; quemque propterea a suis cenobiis arcere omni opera studuerunt, quotquot pene fuerunt uite monastice institutores; ut nunquam, aut uix unquam parentes uisere permittant, uti testantur preclare eorum hac de re leges, quas hic referre otiosum non iudicamus. Ita S. Antonius : »Neque reuerteris, inquit, inuisere consanguineos tuos carnales, nec faciem tuam illis uidendam prebeas, nec adeas ad illos.« Regula tertia SS. Patrum : »Pro custodienda fama specialiter statuimus ut nullus monachus in infirmitate positus, relicto monasterio, parentum studio commendetur; quia magis eum secularium spectaculorum uisu aut auditu pollui censemus, quam ab egritudine posse purgari.« Eodem modo abbas Pemen in Apophthegmatis Patrum :  »Ne propter necessitates abieris ad domum paternam.« Et Euagrius in Monachicis, n. 5: »Ne corripiaris curis parentalibus, aut cognatorum amicitiis; quinimo et assiduos cum eis congressus uita, ne forte a celle quiete te auferant, et ad sua traducant negotia.« Sed omnium maxime S. Basilius pluribus in locis, presertim uero in Constitutionibus monasticis , ubi inter alia hec habet: »A cognatis sane, amicis ac parentibus tantum affectu separatum esse conuenit, quantum mortuis uidemus cum uiuis nichil esse commercii;« et alibi : »Quibus semel in consortio fratrum locus datus est, a preposito permitti non debet, ut ad alia mentis intentum auertant, aut sub pretextu uisendi cognatos a fratribus secedant, et sine testium conscientia uitam agant, uel curam cognatorum secundum carnem suscipiant;« et ad interrogationem : »Quomodo uenientes ad nos domesticos aut  parentes aspiciamus?« respondet: »Quemadmodum Dominus ostendit ac docuit, cum nuntiaretur illi ac diceretur: Ecce mater tua et fratres tui stant foris uolentes te uidere; quibus quasi uehementer increpans respondit dicens: Que est mater mea, et qui sunt fratres mei?« et ad interrogationem sequentem: »S. parentes rogauerint, ut domum ad ipsos adeamus, nunquid ipsis auscultandum?« respondet: »Si hoc ad edificationem 115 fidei petant; si quis talis sit qui possit cum illis ad hunc modum abire, cum approbatione mittatur. Si uero propter humanum aliquod officium prestandum audiat Dominum dicentem ad eum qui dixerat: Permitte mihi ire et renuntiare iis que domi sunt: Nemo mittens manum ad aratrum, et respiciens retro, aptus est regno Dei. Quod si de eo qui renuntiare tantum uoluerat, tale iudicium est, quid de huius iudicio dicendum est?« Multo seuerior plane S. Stephani ordinis Grandimontensis censura : »Si forte, inquit, pater uester, uel quislibet amicus uester secularis prope cellam  uestram grauiter egrotans, et peccata sua confiteri, et res suas disponere in presentia uestra desiderans, mandet uobis ut eum uisitetis, eius presentiam nullatenus adeatis, si tamen clericos necessitati sue sufficientes cum eo adesse contingat. Quod si illuc ire presumentes in itinere moriamini, nequaquam Deo de uobis rationem reddemus.« His omnibus addo Carthusiensium monachorum statuta: »Monachi causa deuotionis, pietatis, recreationis, uisitationis parentum, aut quauis alia causa terminos suos nullatenus exeant;« et alibi: »Omnes persone ordinis uitent et fugiant parentum uisitationes, et carnales affectiones; alioquin pro modo culpe puniantur;« et iterum alibi: »Curas propinquorum suorum quorumlibet fratribus nostris  interdicimus omnino, et ne ipsos sine licentia procuratoris aut prioris mercenarios conducant.«

Ex his omnibus liquet quantum monachos a parentum conspectu abhorrere uoluerint SS. Patres.  Rationem affert S. Basilius his uerbis : »Nam preterquam quod illis nichil utilitatis afferemus, nostram etiam uitam tumultuatione et disturbatione complebimus, et peccatorum occasiones inueniemus.« Quod clarius et fusius alibi S. doctor explicat hoc modo: »Qui uero secularium amicitiam diligenter complectitur, perpetuoque cum illis conuersari desiderat, affectus etiam illorum per continuum conuictum anime sue familiares faciet, iterumque mundano sensu animum replens, a bona auspicatione excidet, et spiritali sensu relicto, prioris uite uomitum animo remandet, atque ab inimico per carnalem cognationem spiritalem conuersationem interturbante uulnerabitur . . . Diabolus enim conspicatus nos omnem exuisse huius seculi curam, et ad celum constanter properare, in eo sedulus est, ut indita nobis de cognatis nostris cogitatione hoc efficiat, ut curam illorum suscipiamus, mentemque circa secularia sollicitam habeamus, ut pote que sit illorum substantia, et an sit sufficiens uel minus,  quidue lucri illis ex contractibus accedat, et quousque opulentiam suam auxerint, aut quid damni per uite huius calamitates acceperint, et quantum de substantia facultatum decesserit; efficitque hoc pacto, ut successibus illorum congratulemur, et si quid infortunii sit, doleamus: ad hec, ut inimico quoque animo erga inimicos illorum simus, cum iubeamur nullum habere inimicum; congaudeamusque amicis plerumque illis, qui nulla digni sunt spiritali familiaritate, et letemur propter iniusta et iniqua illorum lucra . . . Accidit autem sepenumero, 116 ut propter cogitationes curandis cognatis addictas ausit religiosus et sacrilegium committere, ut cognatorum egestati medeatur; nam que in sustentationem sanctorum, qui Deo se consecrarunt, reponuntur, sacra et uere anathemata estimantur, et profano usui eximuntur: qui ergo aliquid ex illis suffuratur, ex eorum numero est qui sacrilegia committere non uerentur.« Hactenus  S. Basilius, cuius textum, licet prolixum, relatu tamen dignissimum iudicauimus, ut inde pateret quam aliena sit a uite monastice proposito incauta parentum conuersatio. Hoc periculum agnouerat Paschasius Radbertus, cum laudans S. Adalandum , quod parentes patriamque fugisset, subdit: »Audiant huiusmodi uirum nostri conciues monachi, qui lenti requiescunt umbrarum delibuti fuligine; audiant qui post se secularium greges trahunt: audiant, inquam, quod non satis tutum sit suorum se deliniri parentum affectibus. Christus ergo matrem nescit et ignorat fratres, ut ueram nobis mentis ostendat fraternitatem: Si quis, inquit, fecerit uoluntatem Patris mei qui in celis est, ipse meus frater, soror, et mater est: deinde reuocat discipulum ab officio funeris, ne patrem liceat sepelire debito carnis iure.« Nouerat et Ludouicus Pius imperator, homo secularis, cum in exhortatione ad Eigilem abbatem Fuldensem diceret : »Multi monachorum  iuxta cuiusdam patris sententiam secularibus actibus et forensibus negotiis inuoluti, dum propinquitati prodesse cupiunt, suas animas perdiderunt.« Hec uerba, que etiam citat S. Isidorus in Regula sua cap. 5, confusionis rubore suffundere debent monachos nonnullos quibus plus cordi sunt suorum res parentum quam parentibus ipsis; qui a seculo separati cognatorum curis amplius implicari uolunt quam in seculo existentes aut fecissent aut facere potuissent; qui denique plus consanguineos diligunt quam diligantur ab ipsis. Longe alia erat prestantissimorum illorum monachorum intentio, qui omnem prorsus parentum memoriam ita deleuerant animo, ut de his nequidem cogitarent. Talis erat eximius ille monachus cui, ut scribit Euagrius, cum denuntiata esset mors patris sui, »nuntianti dixit: Desine blasphemare, mens quippe Pater immortalis est;« quia Deus est. Talis et ille qui ad percipiendam morientis patris hereditatem inuitatus, respondit: Ego ante eum  mundo mortuus sum; mortuus uiuentis heres esse non potest.« Talis Theodorus ille insignis S. Pachomii discipulus, cuius cum mater episcopi litteris fulta, uidendi filii gratia ad monasterium uenisset, matri conspectum constanter renuit. Talis denique Marcus Siluani abbatis discipulus, qui aliquando iussus ad matrem exire, »gestabat uestem e uariis panni segmentis consutam, eratque fuligine coquine tinctus. Igitur propter obedientiam exiens clausit oculos et dixit: Saluos uos uolo; nec uidit quemquam, nec mater eum agnouit.« uide uitam S. Pachomii cap. 28; Rufinum lib. III de ui is Patrum. n. 32 et 154; Cassiani collat. 5, cap. 3; uitam S. uulmari abbatis, n. 7; Sec. III Bened., ubi similia referuntur exempla.

117 Sed quia nonnulli specioso pietatis uelamine prurientem uisendorum consanguineorum cupidinem obtegunt, his non abs re erit funestissimum cuiusdam monachi casum ob oculos ponere. Rem narrat S.  Bernardus testis oculatus in hec uerba : »uidi ego hominem currentem bene; et ecce cogitatio : Quantis, inquit, bonum quo solus fruor, si essem in patria, possem utique impertiri fratribus, et cognatis, notis et amicis! Amant me, et facile acquiescent suadenti. Utquid perditio hec? uado illuc, et saluo multos ex illis, et me pariter; nec uerendum in loci mutatione, etenim dum bene faciam, quid prodest ubi, nisi quod illic procul dubio satius, ubi fructuosius degam? Quid plura? It, et perit miser, non tam exsul ad patriam, quam canis reuersus ad uomitum. Et se perdidit infelix, et suorum acquisiuit neminem.« uidesis S. Hieronymum de uita Malchi monachi.

Iam uero si quis obiiciat Apostolum dicentem: Si quis suorum et maxime domesticorum curam non habet, fidem negauit, et est infideli deterior, respondet S. Basilius : »Apostolus locutus est ad seculares, ad eos qui diuitias externas  et crassas habent, possuntque cognatorum egestatem solari . . . . Hec ad uiuentes pertinent, non ad mortuos; sunt enim mortui liberi ab uniuerso debito isto. Tu uero mortuus es, et crucifixus toti mundo; renuntians enim diuitiis terrenis, paupertatem amplexus es, teque ipsum offerens Deo, illius factus es peculium. Ut mortuus igitur, liber es ab omni collatione in cognatos; ut pauper, nichil habes quod suppedites: et ipsum quoque corpus, quod ex omnibus lucrifecisti, nec ipsum est in tua potestate situm, et tanquam Deo oblatum ad humanos usus transferri fas non est.«

Quid ergo parentibus dabimus? Respondet idem S. Basilius : »Precabimur cognatis optima, iustitiam, pietatem, atque eadem que nos pretiosa iudicauimus; nam ista nos decet illis precari, et illis utile est, ut per nos hec acquirant.« Denique ut tandem instrumentum istud absoluam, addit Petrus Blesensis : »Licet debeam parentibus affectionem naturalem, illud tamen non debeo, ut  pro eis me perdam, aut pro eis ab honestatis proposito me reflectam. uacce siquidem que in Bethsames deferebant arcam Domini, licet eas traheret naturalis quedam affectio uitulorum, ad eos tamen colla sua minime reflectebant.« uide S. Hieron., epist. 1 ad Heliodorum.

Et quod sibi quis fieri non uult, alii non faciat.] Et uicissim, quod sibi uult fieri, alteri faciat; utrumque enim hoc instrumento continetur, quod ideo affirmatiuum dici potest, et negatiuum, uti ait Bernardus Cassinensis , solumque illud obseruanti sufficere potest ad salutem, quemadmodum docet apud Ruffinum quidam Pater; ut pote quod omnia dilectionis precepta complectatur, ut fuse docet S. Gregorius papa in lib. X Mor., cap. 4, hic ab Hildemaro citatus. Porro tanti fuit non solum apud Christianos, sed etiam apud paganos istud effatum, ut in edibus suis et in publicis operibus illud insculpi 118 iuberent; id quod de Alexandro Seuero  refert Lampridius in eius uita.

Abnegare semetipsum sibi, ut sequatur Christum.] Quid sit abnegare semetipsum discimus ex S. Basilio : »Abnegatio nostri, inquit, est omnimoda preteritorum obliuio, et a nostris desideriis secessus:« quod his uerbis exprimit Grimiaicus in Regula Solitariorum cap. 2: »Ad perfectionem non sufficit cuiquam sua derelinquere, nisi etiam semetipsum abneget. Sed quid est semetipsum abnegare, nisi uoluntatibus propriis renuntiare? Seipsum abnegare est, ut qui superbus erat sit humilis, qui iracundus studeat esse mansuetus, qui luxuriosus sit castus, qui antea ebriosus sit sobrius, qui inuidus et maleuolus sit benignus et beneuolus; nam si ita quisque renuntiat omnibus que possidet, ut suis non renuntiet moribus, non est pro certo Christi discipulus; qui enim suis abrenuntiat, sua abnegat; qui uero prauis moribus abrenuntiat, semetipsum abnegat.« uel etiam abnegare semetipsum  est, non solum illicita relinquere, prauos mores exuere; sed etiam a licitis abstinere, corpus castigare, crucem ferre; quo sensu intelligendus est Petrus Damiani, cum relatis Euangelii uerbis: Si quis uult uenire post me abneget semetipsum, etc., dicit : »Audi consilium, non preceptum; si enim preceptum esset, quicunque effectui non manciparent, cruciatus possent exspectare perpetuos: sed cum dicit: Si quis uult, in nostra posuit uoluntate, utrum ex equo cum eo currere festinemus. Grandis profecto labor, sed premium incomparabile;« nam semper est preceptum prauos exuere mores, illicita fugere, uitia relinquere, nec unquam licebit contrarium agere.

uerum non tantum B. Benedictus dixit: abnegare semetipsum, sed addit sibi: quod Menardus explicat »apud se, in sua conscientia, non coram hominibus.« Additque: »Et hec phrasis est S. Benedicto familiaris, ut cap. 7 Regule: dicens sibi cum propheta;  et cap. 52, ut frater, qui forte sibi peculiariter uult orare, etc.« uel etiam illud sibi sic potest intelligi, quia aliis abnegare semetipsum nunquam licet, sibi uero, quantum discretionis leges patiuntur, semper decet: totum se Deo, totum proximo se dare debet: at uero sibi semetipsum negare potest et debet, si perfecte uiuere desiderat. uel denique sibi, id est pro se, ad propriam utilitatem; quia quidquid premii aut mercedis ex hac sequitur abnegatione, sibi, non aliis cedit.

Subdit S. Benedictus: Ut sequatur Christum, id est ut eum imitetur. Hic uenit in mentem quod ait S. Bernardus : »Quidam sunt qui non sequuntur Christum, sed fugiunt; alii non sequuntur, sed preeunt; nonnulli sequuntur, sed non assequuntur, alii uero sequuntur, et assequuntur. Non sequuntur, sed fugiunt, qui nondum peccare desistunt . . . Non sequuntur, sed preeunt, qui magistrorum sententiis suas preferunt . . . Sequuntur et non assequuntur, qui segniter ac remisse agunt, et  usque ad finem non perseuerantes de medio itinere reuertantur . . . Sequuntur et consequuntur; qui uiam humilitatis eius deuoto mentis 119 affectu perseueranter imitantur: huiusmodi uere sequuntur Dominum. Qui mihi ministrat me sequatur, id est me imitetur: quo fructu? ut ubi sum ego, inquit, ibi sit et minister meus: fructus itaque huius imitationis mansio est eterne beatitudinis.«

Corpus castigare. Delicias non amplecti.] Summam hoc duplici instrumento S. Pater mortificationis perfectionem complectitur, que tota sita est in sustinentia laborum et abstinentia deliciarum, de quibus S. Augustinus : »Duo sunt, inquit, que in hac uita ueluti laboriosa precipiuntur a Domino: continere et sustinere; iubemur enim continere ab his que in mundo dicuntur bona, et sustinere ea que in hoc mundo abundant mala. Illa continentia, ista sustinentia uocantur due uirtutes que mundant animam et capaces faciunt Diuinitatis.«

 Primo, itaque iubemur corpus castigare, ad instar Apostoli, qui, uti ipse dicebat, corpus castigabat et in seruitutem redigebat; cuius exemplum perfecte imitabatur B. Raingardis, mater B. Petri uenerabilis, de qua hec ipse refert : »uigiliis et ieiuniis immanem corpori persecutionem indixit, et in tantum his et aliis laboribus uires et carnes exhausit, ut carnibus exinanita, cute ossibus inherente, mihi post aliquos annos Marciniacum aduenienti, ut filio mater alludens, secreto diceret: Gratias Deo, quia superflua mundi amisi; ueteres carnes, quibus seculo seruieram, perdidi; iam nouas induam, quibus noua Deo obsequia impendam.«

Notant autem hic commentatores recte precipi a S. P. Benedicto corpus castigare, non occidere; quia cum discretione est affligendum, ut possit reliquis uite monastice exercitiis sufficere. Sed ista discretio non ex carnis prudentia, sed ex superioris caritate procedere debet; alioquin unicuique liceat illud usurpare quod, Palladio querenti cur ita corpus maceratione  attereret, respondit senex Dorotheus Thebanus: »Illud me occidit, ego quoque ipsum occidam .«

Deinde delicias non amplecti; nam »alioquin diuerso itinere ambulat Christianus miles, si gaudia et delectationes querit, cui dux suus uias amaritudinis ostendit,« inquit S. Odo . Neque desunt uarie rationes quibus seruus Dei ab amplectendis deliciis auertatur, cui uel illud Grimlaici sufficere debet : »Iis qui militant Deo fugiende sunt delicie; quas qui habere uolunt, sine dolore non querunt, sine difficultate non inueniunt, sine cura non seruant, sine anxia delectatione non possident, sine graui dolore non perdunt.«

Delicias autem corporales, inquiebat abbas Ioannes , non solum illas putetis, quibus homines seculi fruuntur, sed abstinenti delicie credende sunt, omne quidquid cum  cupiditate sumpserit, etiamsi illud uile sit, et quod in usu abstinentibus esse solet: aqua denique ipsa, uel panis, si cum cupiditate sumantur, id est non ut necessitati corporis, sed ut animi desiderio satisfaciat, hoc etiam abstinenti deliciarum uitio ducitur.

120 uerum, ut optime notat Hildemarus, S. Benedictus hic non omnino uetat delicias, sed tantum ne eas amplectamur; quia nonnunquam necessitatis aut honestatis causa iis utendum est, ut cum quis in hospitio cum potenti aliquo reficit: at eas amplecti, id est diligere nunquam licet. Iis uti debemus, sed non frui; et quidem uti tanquam non utentes, ut perfectos illos imitemur de quibus S. Odo abbas Cluniacensis : »Sic utuntur temporali subsidio, sicut uiator utitur aut umbra, aut lecto: pausat corpore, sed mente ad aliud tendens recedere festinat. Sic et hi gressum cordis in transitoriis figere refugiunt, ne delectatione itineris sequestrentur a statione eterne mansionis; in propriis autem gaudere desiderant, et idcirco in loco peregrinationis  felices esse recusant.«

Ieiunium amare.] Non dixit simpliciter ieiunare; quia multi sunt qui caritatis causa, uerbi gratia, propter hospitem, aut infirmitatis gratia, nec possunt, nec debent ieiunare; et iterum alii sunt qui sine fructu, quia inuiti, et cum murmure ieiunant: sed quod perfectum est, ieiunium amare, et quidem non solum carnis, sed quod maius est, cordis. »Oportet enim, ut ait Cassianus, exteriore homine ieiunante, interiorem quoque similiter a cibis noxiis temperare.« Sed quia tunc uere ieiunamus cum ea que subtrahimus corpori, pauperum cedimus refectioni, apte omnino S. Benedictus addit:

Pauperes recreare.] Iuxta illud Scripture: Pauperi porrige manum tuam, ut perficiatur propitiatio et benedictio tua . Quam profusi fuerint in recreandis pauperibus ueteres monachi, nec lingua dicere, nec intellectus capere potest. Presertim uero non sine aliquo animi stupore legere ualemus quod  de egregiis illis sub Serapione abbate militantibus Christo refert Rufinus : »Hoc autem, inquit, moris erat non solum ipsis, sed et omnibus pene Aegyptiis monachis, ut messis tempore elocent ad metendum operam suam, atque ex ea mercede octog nos unusquisque modios frumenti plus minus conquireret, et horum partem plurimam pauperum usibus offerant; unde non solum regionis ipsius indigentes alantur, sed et Alexandriam naues frumento onuste dirigantur, uel in carcere conclusis, uel reliquis peregrinis, atque egentibus prorogande. Neque enim intra Aegyptum sufficiunt pauperes, qui possint misericordie eorum fructus et largitates absumere.« An uero ad hos, aut uniuersum ad omnes monachos respexerit S. Isidorus, cum agens de monachis dixit : »Quidquid necessario uictui superest ex operibus manuum et epularum restrictione, tanta cura egentibus distribuitur, ut nichil remaneat quod abundauerit.«

 Quanta autem sollicitudine pauperum curam haberi uoluerit S. Benedictus, patet non solum ex hoc capite et multis aliis sancte Regule locis, ut cum cap. 31 Cellerarium iubet omni sollicitudine pauperum curam gerere; cap. 53, pauperum et peregrinorum susceptioni sollicitam curam adhiberi; cap. 55, uetera uestimenta reponi in uestiario propter pauperes; cap. 58, professionem emissurum res quas habet 121 distribuere pauperibus uel monachis; sed etiam ex eius uita c. 28.

S. Patris in pauperes misericordiam pie emulati sunt posteri eius filii, ut passim testantur eorum hac de re statuta, ex quibus celebre est inter alia istud concilii Aquisgranensis : »Ut de omnibus in eleemosynam datis tam ecclesie quam fratribus, decime pauperibus dentur.« Cuius canonis sensum aperit Hildemarus in Regule caput 53 hec scribens: »uerum quia de hospitibus diximus, dicendum est  nunc unde hospites pauperes, aut unde diuites pasci debemus: omnia enim, id est quidquid uenerit in monasterium, id est aurum, argentum, es, ferrum, arbores, uinum, poma, animalia, et reliqua, siue de omnibus que in monasterio laborantur, decime de his omnibus ad hospitale pauperum dari debent solummodo, id est ut non alii, hoc est serui, uel nobiles, sed solummodo pauperes pascantur.« Quod confirmat Petrus Damiani his uerbis: »Ut copiosiora in pauperum alimenta proficiant, dantur in monasteriis et eremis decime quorumcunque prouentuum, et non modo pecorum, sed et ornicum pariter, et ouorum.« Et mss. S. Benigni Diuionensis Consuetudines de officio eleemosynarii : »Habet enim decimam totius annone, que defertur in granario, tam de prope quam de longinquo; et etiam de illa que relinquitur decanis, uel propter sementem, uel propter illa quibus indigent: decimatur enim quando tota est insimul, tam de illa que defertur, quam de illa que remanet. Eodem modo habet decimam totius  uini, quo dictum est de annona.« Denique uetus codex ms. de Obseruantia Regule iuxta formam Cluniacensium, part. III, cap. 24, ab Hefteno citatus: »Habet autem eleemosynarius, preter ea que propria sunt eleemosynarie, decimum panem de omnibus qui coquuntur in furno monasterii; decimam amam uini prouenientis in uineis ecclesie; et similiter de agnis aliisque pecoribus; nec non et de caseis, qui fiunt per curtes, decimam ipse leuat.« uerum primam huiusce pie consuetudinis originem non concilio Aquisgranensi debemus, quam potius confirmasse credendum est, non instituisse; nam longo ante tempore S. Filibertus abbas Gemmeticensis  monasterii sui »studebat omnes species decimare . . . . . ipsam igitur decimam in captiuorum redemptionem et pauperum alimoniam deputabat; in tantum ut monachos suos propter hoc cum onustis nauibus partibus transmarinis transmitteret, et greges captiuorum per eum redempti  laudarent potentiam Christi,« ut loquitur anonymus in eius uita, n. 21. Neque hic stetit effusa nostrorum in pauperes et egenos pia misericordia; quos longe alias easque largiores in gratiam pauperum eleemosynas in dies distribuisse facile cognoscet qui uel antiqua S. Adalardi abbatis Corbeiensis statuta, et collectas ab Udalrico Cluniacensis monasterii consuetudines, aliasque permultas leui saltem oculo contueri uoluerit. Scribit etiam Antonius Yepezius in aliquibus ordinis nostri monasteriis Hispanie, non solum decimam bonorum partem in usus pauperum cedere, sed etiam quintam; laudatque inter alia Gallecie et Asturie monasteria, 122 que in fame et lue grassante sunt uera et certa egenorum horrea. Certe in precitatis S. Adalardi statutis, preter multa alia, hec lego : »Insuper disposuimus dare ipsi supra memorato hospitalario de omni argento quidquid ad portam uenerit quintam partem per manus portarii senioris.« Ampliora etiam misericordie uiscera erga pauperes ostendit S. Isidorus,  cum tertiam bonorum monasterii partem ad usus egenorum assignat : »Omne, inquit, quod in monasterium in nummo ingredietur, sub testimonio seniorum accipiendum. Eadem pecunia in tribus partibus diuidenda est; quarum una erit pro infirmis et senibus, et pro aliquo cemendo in diebus sanctis cultius ad uictum fraternum; alia pro egenis, tertia pro uestimentis fratrum et puerorum, uel quibusque ad necessitatem monasterii cemendis.« Insuper capite sequenti et decimo, quidquid residuum mense fuerit, pauperum usibus reseruandum prescribit Obtinuit et hec in omnibus fere ordinis nostri monasteriis consuetudo. Certe nostri Diuionenses S. Benigni ex mss. Consuetudine, c. 45, et Cluniacenses ex Udalrico lib. II, c. 23, quidquid panis et uini mense redundabat, et de aliis cibis medietatem pauperibus dispensabant. Pietatem suam in omnibus omnino alimentis extendit postea Petrus uenerabilis,  edito hoc statuto: »Quidquid de mensa quotidiana a fratribus superest, eleemosyna communis accipiat.«  Idem statutum anno 1200, sub Hugone u abbate renouatum est, et anno 1444 in capitulo prouinciali Anglorum monachorum Northamptonie celebrato sancitum. Idem etiam sub grauissimis penis reperimus in concilio Oxoniensi anno 1222, apud Spelmannum  his uerbis: »Omnia uictualia religiosis apponenda sine subtractione aliqua eis apponantur, tam in conuentu quam alibi, ubi reficiuntur; et de omnibus appositis totum residuum sine diminutione ita cedat in eleemosynam, per eleemosynarium egentibus fideliter erogandum; ita quod nec abbas, nec prior, nec eleemosynarius possit contra hoc dispensare: et quicunque statutum istud, uel illud de indumentis admittere uel obseruare noluerit, si sacerdos fuerit, a celebratione diuinorum; si minoris ordinis uel monialis, a communione Dominici corporis usque ad plenam satisfactionem suspendatur.« Et Benedictus papa XII in sua  Constitutione, cap. 18: »Quidquid de administratis  supererit, eleemosyne applicetur per illum qui ad hoc fuerit deputatus; nec aliquis alius per se, uel per alium de refectorio seu infirmitorio, uel alio loco in quo monachi comedent, aliquid extrahere, uel alibi deferre, seu alteri usui applicare presumat: quod si fecerit, pro qualibet uice per duos dies panis et aque solummodo penitentie subdatur.«

At quid de amplissimis nostrorum Cluniacensium eleemosynis referam, qui uel uno die septemdecim egenorum millibus stipem erogasse memorantur? Quid de aliis Germanie monasteriis? Sed satius est alienam hac in causa linguam audire, quam domesticam: »Sunt in sola Germania, inquit Dominicus Grauina ordinis S. Dominici, cenobia monachorum, que octo et decem millia aureorum in pauperes 123 erogant; xenodochia passim occurrunt, quorum infirmi eorum expensis passim recreantur. Ter generales eleemosyne sexcentis et amplius distribuuntur;  uberiores uero anniuersariorum tempore iuxta fundatorum intentionem profunduntur; certis quoque anni temporibus quinque uel sex millia hominum, sepe quatuor millia etiam fouentur. Quis secretas recenseat iis secreto datas, qui mendicare erubescunt, uirginibus presertim nobilibus, uiduis afflictis, pauperrimis sed nobilibus uiris? In iis quoque caritatis affectus propensior, quorum fortune uel deiectione, uel flammis, aliisue innumeris calamitatibus absumpte.« Hec ille in laudem nostrorum. Non uacat hic omnes omnium cenobiorum, multo minus singularium abbatum erga pauperes eleemosynas recensere; at certe nonnulla quorumdam facta pretermittere non possum, quorum exemplum posteris ad edificationem inseruire potest, et utinam ad imitationem!

Hos inter excellit imprimis S. Ansbertus abbas Fontanellensis, qui, ut scribit Aigradus in eius uita, n. 21 , »in prefato uenerabili Fontanellensi monasterio, inter felicia bonitatis  sue gesta, etiam xenodochium imbecillium ac decrepitorum pauperum, ad instar duodeni apostolici numeri constituit, deputatis eisdem rebus que sufficienter preberent alimoniam: alias quoque duas constituit in eodem monasterio pauperum Christi debilium mansiones, quos in octogenario ex multis sacrato numero singillatim octonos habitare fecit, quibus sine indigentia quotidianum largiri uictum perenniter censuit. Horum uacatio nulla erat alia nisi horis constitutis diurnis nocturnisue in domo Dei residere, orationi ac uacationi diuine deuote insistere, et tempore S. sacrificii pro salute et saluatione populi Christiani Ecclesiaque catholica ubique diffusa uictimam salutarem offerre.« Huic accensendus uidetur S. Petrus abbas Cauensis, qui teste uenusino in eius uita, n. 7 . egenos »cateruatim pascere ac uestire consueuerat, ac uestiendos, ac alendos tanto studio querere, ut etiam pro inueniendis ciuitates  exploraret.« Nec minoris censendum est pretii quod de suis Centulensibus scribit Hariulfus in Chron. lib. II, cap. 2: »Morum quidem diuitiis plenam, sed rebus seculi non ualde locupletem uitam ducebant: non quod eis prediorum, ac redituum, seu uillarum a S. Ricario collata deesset copia; sed quod omnes redhibitionum impensas in pauperum magis quam in suas utilitates conferebant.« At omni prorsus laude dignum existimamus Guillelmi abbatis S. Benigni Diuionensis factum, quo tumbam S. martyris undique auro atque argento uestitam, ob recreationem pauperum famis tempore dissipauerit, capsam auream, mirifice gemmis ornatam, cum tribus tabulis et duobus thuribulis argenteis, crucibusque, atque omne ornamentum in auro et argento uendidit. Simile aliquid narrat Mattheus Parisius de Leofrico, decimo abbate S. Albani in Anglia . »Iste, inquit, inualescente fame miserabili in omnibus partibus Anglie, thesaurum ad fabricam ecclesie diu ante reseruatum, cum columnis tabularibus  in terra, ut dictum est, 124 inuentis, cum materie etiam, et uasis aureis et argenteis, tam sue mense quam ecclesie deputatis, in pauperum expendit sustentationem . . . . Dicebat enim fideles Christi, maxime pauperes Dei esse ecclesiam, et templum, et ipsum specialiter edificandum, et conseruandum.« Consimili etiam pietate Gaufridus, abbas decimus sextus eiusdem monasterii, »feretrum B. martyris Albani, quod ipse operuerat auro, et argento, et gemmis pretiosis, discooperuit, ut eisdem spoliis pretiosis miserias pauperum alleuiaret .« His addo S. Odilonis abbatis Cluniacensis exemplum, qui, referente Iotsaldo monacho in eius uita cap. 7 , »in usus pauperum confregit plurima uasa ecclesiastica et ornamenta insignia; inter que etiam imperialem Henrici imperatoris coronam [* 1Kb] ; indignum iudicans talia denegare pauperibus Christi, pro quibus effusus est sanguis Christi.« Eadem erat mens et animi propensio in pauperes S. Hugonis  abbatis item Cluniacensis, cum diceret, aurum et argentum »melius impensa quam seruata rutilare; et iuxta Ambrosii testimonium, tunc uere calicem ecclesie, cum calix a fame uel ab hoste redimit, quos sanguis calicis a morte liberauit.« uide acta S. Eusebie n. 12, sec. II Bened., p. 988; et uitam S. Atheluoldi cap. 29, sec. u, ubi similia facta referuntur. Superest ut hanc de caritate nostrorum in egenos materiam concludat singularis Diuionensium S. Benigni consuetudo, que Cluniacensibus etiam communis exstitit, ostenditque non solum diffusam in pauperes eorum curam, sed sollicitam etiam mulierum precautionem: »Hoc quoque pertinet ad eleemosynarium, inquiunt mss. Consuetudines S. Benigni cap. 45, ut semet in hebdomada totam uillam perlustret, assumptis secum famulis suis, uisitans illos qui pauperes alicubi iacent egroti; et si masculus est, ipse uisitaturus intrat; si femina, stat ad ostium, et famulum suum mittit ad eam; et dato eisdem quod melius potest, consolatur ipsos; et si quidlibet desiderat  preter quod dedit eis, si commodum ullo modo est, ei inquirit, et postea mittit per famulos suos. Est autem consuetudo, quatenus mulieres que in domibus sunt, ubi infirmi iacent, mox ut uiderint eum uenientem, exeant omnes; nunquam enim quandiu quelibet mulier intra domum fuerit, ingredietur.« Denique nullis potest exprimi uerbis quanta maiorum nostrorum caritas effulserit in subleuandis egenis, recipiendis peregrinis, redimendis captiuis, consolandis egrotis, quandiu liberam bonorum suorum dispensationem habuerunt, hoc est adusque secularium abbatum tempora, qui sibi hec omnia usurparunt. Ex quibus patet quam exitialis bono publico sit huiusmodi secularium abbatum institutio, qui in priuatum commodum conuertunt, quod infinite miserorum multitudini esset profuturum.

 Porro quod S. P. Benedictus hic iubet pauperes recreare, ad eos potissimum spectat quibus hec prouincia demandata est; ceteri enim qui nec proprii corporis habent potestatem, nichil nisi precibus ualent. In distribuendis autem eleemosynis, probarem maxime quod prescribit S. Cesarius in Regula ad sanctimoniales : »Hoc etiam moneo, inquit, 125 propter nimiam inquietudinem, ad ianuam monasterii quotidiane uel assidue eleemosyne non fiant; sed quod Deus dedit ut possit usibus monasterii remanere, abbatissa per prouisorem ordinet pauperibus dispensari.« Idem statuisse uidetur S. Aurelianus in Regule cap. 44.

Ceterum, ut obseruat Smaragdus, est et aliud duale eleemosyne genus, quo debent maxime monachi pauperes recreare; quorum unum infirmis et tribulatis, aliud uero stultis et nescientibus est adhibendum: qui enim infirmo per compassionem communicat, et tribulato consolationis consilium subministrat, sine dubio pauperes recreat. Similiter et qui  doctrinam stultis, et scientie uerbum ministrat ignaris, eleemosynarii dignus est laudari preconiis. Aliter Richardus de S. Angelo: »Pauperes recreare, inquit, hoc est unum genus eleemosynarum; secundum est dimittere a quo lesus fueris: tertium est delinquentes corrigere, et errantes ad uiam reducere ueritatis.« Quod idem exstat in Regula Solitariorum cap. 55.

Nudum uestire.] Instrumentum istud, sicut et prius, non est omnium, sed abbatis tantummodo et eorum quibus id muneris ab eo commissum est; quamuis in cenobiis in quibus certis statis temporibus noua fratribus uestimenta distribuuntur, ueteribus in pauperes erogandis, qui sua uestimenta postea pauperibus danda sollicite conseruat, is quantum in se est, nudum uestire censendus est.

uerum, ut optime obseruat Smaragdus, non una est corporis nuditas, est et alia multo periculosior et peior, anime scilicet, cuius uestimenta sunt uirtutes, de quibus Isaias: Induit me uestimento salutis: et  sic nudum spiritualiter uestit, qui uitiosum uirtutibus nudum, ut exuat uitia et induat uirtutes, caritatiue admonet, inquit Bernardus Cassinensis.

Infirmum uisitare.] Hoc instrumentum de infirmis intra monasterium existentibus maxime est intelligendum; nam, ut obseruat Hildemarus, officina ubi hec omnia operanda sunt claustra sunt monasterii, et stabilitas in congregatione, neque ad omnes pertinet, sed ad Infirmarium, cui infirmorum cura specialiter commissa est; ad Cellerarium, cui ex Regule cap. 31, hec caritatis officia incumbunt; et ad abbatem, qui ex eadem regula curam maximam habere debet, ne a seruitoribus negligantur infirmi: ceteri uero cum omnes diurnas horas alicui exercitio assignatas habeant, absque Superioris licentia uisitare non debent infirmos. Atque hec est antiqua ueterum monachorum praxis, quam exprimit Regula S. Pachomii his uerbis : »Aegrotantem absque concessu maioris nullus audeat uisitare.« Abbas tamen, ut ait Hildemarus, cum frater aliquis ualde infirmus  annuntiatur, dicat in capitulo:« Qui uult infirmum uisitare, uadat hodie, et uisitet;« forte loquens iuxta sui temporis morem.

uisitantem [** 1Kb] uero istud imprimis obseruare debet, quod tradit S. Ephrem: »Si egrotum uisitas, uide ne inimicus inter uos otiosiloquium suggerat, aut detractiones, ne tue mercedis iacturam patiaris; 126 cum moris sit diabolo uni nocere per auditum, alteri uero per linguam; sed ex sacris Scripturis consolari oportet potius laborantem, et passione Saluatoris nostri Iesu Christi.« Et hec erat pia Farfensium nostrorum praxis, quam ex mss. eorum consuetudinibus in specimen aliorum hic describere non erit fortassis otiosum: »Si aliquis frater de claustro uoluerit infirmum aliquem uisitare, requirat a priore licentiam, sine qua nullus debet intrare; cumque  licentiam habuerit, incipiat psalmum, Domine, ne in furore, ipsumque dicat in itinere. Post psalmum dicat: Pater noster: Saluum fac seruum tuum: Mitte ei, Domine. Oratio, Omnipotens sempiterne Deus salus eterne. Cum peruenerit ad infirmum, dicit: Benedicite. Deinde interroget eum de infirmitate sua, qualiter laboret, et qualem patientiam habeat, et bonam exercitationem adhibeat; de corporalibus uero nichil interroget. Si autem frater infirmus de aliqua necessitate complanxerit, ad priorem ueniens dicat: Per uestram licentiam ad infirmum illum ueni; sed de talibus rebus querimoniam audiui. Ad priorem autem pertinet de talibus, si uisum fuerit, prouidentiam habere.«

Porro docet Smaragdus quatuor potissimum de causis infirmos uisitari debere: »uisitare, inquit, debemus infirmos, quia in ipsis Dominum uisitamus; ipse enim inter cetera nobis dicturus est misericordie opera: Infirmus fui et uisitastis me. uisitemus  et causa compunctionis infirmos, ut cum Paulo: Quis infirmatur, et ego non infirmor? dicere possimus. uisitemus et causa uicissitudinis, ut cum fuerimus infirmi, uisitemur a sanis. uisitemus et causa dilectionis, quia scriptum est: Non te pigeat uisitare infirmos.«

Denique quomodo qui corporaliter non potest, spiritaliter infirmos uisitare queat, explicat his uerbis Grimlaicus : »Infirmum, uel in carcere positum ille procul dubio uisitat, qui in lecto uel in tenebris uitiorum uidet aliquem iacere, et morbo sue iniquitatis laborare, eumque sue exemplo operationis, atque antidoto salubris exhortationis roborat, quam in bona actione titubare ac debilitari cernebat.«

Mortuum sepelire.] Hoc instrumento non ea tantum caritatis officia, que ad defuncti fratris sepulturam singulariter spectant, precipiuntur; sed etiam ea que precedere, aut subsequi solent orationum piorumque  operum suffragia: unde Grimlaicus in Regula Solitariorum hoc instrumentum explicans dicit : »Mortuum ille sepelit, qui pro eo deuote seduleque preces ad Dominum fundit« Deinde ostendens quo pacto etiam spiritaliter mortuos sepelire possimus, addit: »Non solum mortuum sepelit, sed et eum, ut ita dicam, a morte quodammodo suscitat, quando uidet aliquem funibus peccatorum suorum obstrictum, et in tenebris sue iniquitatis quodammodo sepultum, cumque ad confessionem ac penitentie lamenta per sacre admonitionis studium prouocat, atque, ut ad uiam salutis redeat, salubriter instigat.« Mortuum etiam spiritaliter sepelit monachus, cum foras non uagans, intra celle limites ipse se recondit: ex eorum enim numero 127 censeri potest quibus Apostolus ait: Mortui estis, et uita uestra abscondita est cum Christo in Deo. Et cellam esse sepulcrum docet Petrus uenerabilis, ad Gilbertum monachum scribens in hec uerba : »Tu autem, ut uere te mundo ostendas mortuum, ipsum adhuc  uiuens intrasti sepulcrum.« Et hoc maxime attendere debent omnes monachi; qui si celle angustiis nimis arctati foras prorumpere presumunt, mortuum sepulcro extrahunt, nec minus intolerabilem omnibus, quam putridum cadauer extra sepulcrum, inspirant odorem.

In tribulatione subuenire.] Tribulatio suscitatur aliquando exterius ab homine, aliquando a demone, aliquando a proprio corpore, ut dicit Smaragdus: ex quacunque autem oriatur causa, tribulato celerrime subueniendum est.

Dolentem consolari.] Alii dolent et affliguntur pro peccatis preteritis; alii pro uitandis futuris; alii ut afflictione liberati laudes decantent Redemptoris; alii et in hoc et in futuro seculo dolent, ut fuse ac docte demonstrat S. Odo abbas Cluniac. in lib. I Collat., cap. 5. Quibus autem uerbis afflictum adoriri atque consolari ualeamus, ex eodem libro capite 4 colligere  possumus, ubi etiam docet Deum nos iuste, misericorditer et utiliter affligere.

A seculi actibus se facere alienum.] Nam, ut dicebat S. Pachomius , »nimis anima illa probatur infelix, et omni lacrymarum fonte plangenda que seculo renuntians, iterum seculi actibus implicatur, et inutilibus dudum curis exuta, rursum redit ad dure seruitutis obsequia.« Hinc S. Augustinus , »cuius animus, inquit, non moritur huic seculo, neque incipit configurari ueritati, in grauiorem mortem morte corporis trahitur, neque ad communionem celestis beatitudinis, sed ad luenda supplicia reuiuiscet.« Et Petrus Blesensis : »Conuersationem eorum damnabilem reputa, qui pro claustro seculum deserunt, et in claustro mores seculi deferunt.« Et alibi : »Certe Achan filius Charmi, quia tulit de anathemate Ierico, lapidatus est; cuius expressam similitudinem gerunt hi qui secularia abdicantes, etsi non opere, tamen affectu  et desiderio secularibus se immergunt.« Et paulo post: »Quantumcunque efficiaris religiosus, in claustro totum perdis, si aliquid retinuisti de seculo.« Hinc etiam S. Bernardus ad monachos S. Bertini scribens ait: »Bene fecistis alienando uos magis ac magis ab actibus seculi huius, que est munda et immaculata religio: modicum quippe fermentum, fratres, totamm assam corrumpit, et musce morientes exterminant oleum suauitatis. Quid prodest tanti corporatis pariter, et spiritalis loboris, atque exercitii fructum uilissima aliqua consolatione, imo desolatione minus acceptabilem fieri, aut certe periclitari? etc.« Et sane, ut optime dicebat S. Ioannes Climacus , »fieri non potest ut altero oculorum celum, altero terram respipiciamus.«

Huius autem instrumenti ratio est: 1o Quia qui secularium actus exercet, ad eorum prauos mores, habitus, et uitia facile deuoluitur. 128 2o Quia maior  ipsis secularibus eosdem actus perpetrandi prebetur occasio, ne dicam audacia, dum ea uident a monachis incunctanter fieri, que prius nec contingere audebant. 3o Quia seculares actus in habitu religioso uiuentibus in seculo uiris probis uirtutis fastidium generant, atque a recto proposito retrahunt. Qua de re uide Petri Damiani lib. uI, epist. 32. 4o Quia implicitus actibus seculi monachus contemptui se prebet mundo; nam, ut dicit S. Ambrosius , »quomodo potest obseruari a populo qui nichil habet discretum a populo, dispar a multitudine? Quid enim in te miretur, si sua in te recognoscit? si nichil in te aspiciat quod ultra se inueniat? si que in se erubescit, in te quem reuerendum arbitratur offendat?« 5o Quia, ut dicit S. Ioannes Climacus , »per fugam patrie nos celestium rerum studio uendidimus.« Non ergo decet actibus celestibus uenditos actibus seculi mancipari. uide Cassianum lib. Iu de Institutis Renunt. cap. 34 et sequentibus, et uitam S. Theresie cap. 37.

 Nihil amori Christi preponere.] Istud instrumentum necessariam habet cum primo connexionem; qui enim Deum ex omni corde, omni anima, omni uirtute dilexerit, hic nichil amori Christi preponere poterit.

Iram non perficere.] Quod ait iram non perficere, ostendit uarios esse gradus ire, quos recensent Cassianus collatione 5, cap. 11, et Ioannes Climacus gradu 8. Plura etiam de ira disputat idem Cassianus in libro uIII de Spiritu ire, quem uide, si lubet. Quomodo etiam fieri possit, ut non irascatur monachus, docet S. Basilius in breuibus Regulis interrogatione 2. Plura de ira dicere supersedemus, cum raro uideas monachos in schola humilitatis huic uitio subiacere. »Si autem quis iracundus frequenter irascitur sine causa, inquit S. Pachomius, et propter rem inanem et uacuam, per sex uices commonebitur, et in septima facient eum surgere de ordine sessionis  sue, et inter ultimos collocabitur, docebuntque eum, ut ab hac mentis perturbatione mundetur: cumque tres testes dignos testimonio adduxerit, qui pro eo polliceantur nequaquam simile quid esse facturum, recipiet sessionem suam; alioquin si permanserit in uitio, moretur inter ultimos, perdito priore loco.

Iracundie tempus non reseruare.] Iracundia ab ira discernitur sicut habitus ab actu; neque enim qui semel irascitur, eo ipso potest dici iracundus, licet sit uere iratus. Iracundus autem dicitur, qui semper irascitur, et ad leuem responsionis auram uelut folium a uento commouetur. Porro iracundie tempus ille reseruat, qui certum aliquod temporis spatium statuit animo, quo possit ulcisci, iniurie illate memoriam mente retinens.

Dolum in corde non tenere.] Quia, ut dicit S. Augustinus , ubi dolus, caritas nulla est. Quid autem sit dolus supra explicuimus in prologo.

 Pacem falsam non dare.] Sed ueram; quia falsa pax non est 129 pax; et si ueri pacifici filii Dei uocabuntur, falsi pacifici filii diaboli merito appellandi sunt.

Charitatem non derelinquere.] Quid sit caritas, docet S. Augustinus cum dicit : »Charitatem uoco motum a imi ad fruendum Deo propter ipsum, et se atque proximo propter Deum.« Porro qui caritatem derelinquit, Deum ipsum amittit, quia Deus caritas est, et qui manet in caritate, in Deo manet, et Deus in eo.

Non iurare, ne forte periuret.] Hunc Regule locum allegauit olim Halynardus ex monacho et abbate S. Benigni Diuionensis episcopus Lugdunensis, ne Henrico imperatori fidei sibi debite sacramentum prestaret, recusans potius episcopatum quam emittere iuramentum. Quod autem hic uetat S. P. Benedictus, uetant et alii monachorum Patres. Ita S. Antonius:  »Ne iurato, inquit, penitus uel ueritatem uel dubium.« S. Cesarius: »Non iurent, quia Dominus dixit: Nolite iurare omnino, sed sit sermo uester, est est, non non.« S. Aurelianus: »Non iuretis, quia Dominus dixit: Nolite iurare; et alia Scriptura: uir multum iurans implebitur iniquitate, nec discedet de domo eius plaga.« Iuramentum etiam prohibent S. Ferreoleus in Regula c. 23; Regula Tartanensis, c. 19; Regula Cuiusdam ad Monachos, c. 8; S. Cesarius iterum in Regula ad uirgines, cap. 2; S. Leander in lib. de Institutione uirgin., cap. 19; Concilium Aquisgran., cap. 43. Sed et lib. II legis Longobardorum, titulo 47, prohibetur episcopis, presbyteris, clericis, monachis, et sanctimonialibus, iurare etiam in iudicium citatis, ut obseruat noster Menardus in notis ad Conc. Reg., cap. 7, § 13. Quinimo S. Fructuosus  non patitur laicos bonorum monasterii sui defensores et patronos in iudicium uocatos iurare. uide secundam uitam S.  Oswaldi, num. 56; sec. u Benedict., pag. 752.

Quare autem a monachis uitari iuramentum uoluerit S. P. Benedictus, ipse indicat dicens, ne forte periuret: qua etiam ratione S. Augustinus, referente Possidio , »Ne quisquam facili iuratione etiam ad periurium decidisset, et in ecclesia populo predicabat, et suos instituerat, ne quis iuraret, nec ad modicum quidem. Quod si prolapsus fuisset, unam de statutis perdebat potionem; numerus erat enim suis secum commorantibus et conuiuantibus poculorum prefixus.« Unde et S. doctor obiicienti quare Dominus, qui iurauit, ipse iuramentum nichilominus prohibuerit, ita respondet : »Non est peccatum uerum iurare, sed quia grande peccatum falsum iurare, longe est a peccato falsum iurandi, qui omnino non iurat; propinquat false iurationi qui uel uerum iurat. Dominus ergo, qui prohibuit iurare, supra ripam noluit te ambulare, ne pes tuus in angusto labatur, et cadas. Sed Dominus  iurauit, inquis. Securus iurat qui mentiri nescit: non te moueat quia Dominus iurauit, quia forte non debet iurare nisi Dominus. Tu autem quando iuras quid facis? Testem Deum adhibes; tu ipsum, ipse seipsum; sed homo, quia in multis falleris, plerumque adhibes testem ueritatem ad tuam falsitatem.« Quid ergo? »Iuramentum aliud nullus 130 proferat nisi crede mihi, quod in Euangelio legimus Dominum mulieri Samaritane affirmasse; aut certe, seu aliud, quod monachorum est consuetudo iurandi,« inquit Ordo conuersationis Monast. uide S. August. serm. 182 de Scripturis, et S. Thom. 2-2, q. 89.

ueritatem ex corde et ore proferre.] Quod hic S. Pater dicit, non sic capiendum est, quasi ueritatem aliquando tacere non liceret; illud enim nonnunquam non modo expedit, sed etiam necessarium ad bonum et utilitatem aliorum iudicatur. uerum hoc presertim instrumento mendacium interdicitur, quod nunquam fuit, nec erit aliquando licitum; quamuis contrarium  censuerint Plato lib III de Repub., hac in re plane non diuinus; Origenes lib. uI Stromatum, et apud Cassianum abbas Ioseph collat. 17, cap. 17; quorum doctrine refragantur S. Augustinus in lib. de Mendacio, et in lib. Contra Mendac.; S. Thomas, 2-2, q. 110, a. 3, et multi alii. Et certe ita exosa fuit abbatis Iosephi sententia, ut hanc ob rem aliosque errores Cassiani collationem 17 censura affecerit olim Facultas theologica Parisiensis, ut ex ueteri ms. obseruat Adalardus Gazeus in commentario ad predicte collationis caput 22. Sed et grauissimi monasticarum legum conditores durissimis uolunt penis mendacium in monachis multari. Ita S. Pachomius : »Qui, inquit, mentitur, et odio quemquam habere deprehensus fuerit . . . . aud et Pater monasterii, et uindicabit iuxta mensuram opusque peccati.« S. Cesarius in Regula ad monachos : »Mentiri qui inuentus fuerit, disciplinam legitimam accipiat.« S. Columbanus : »Si aliquis contendens mendacium, et distinctionem  confirmat, duos dies unum paximatium et aquam.« Et infra : »Si quis dixerit mendacium nesciens, quinquaginta uerbera; si sciens et audax, in pane et aqua; si denegatur mendacium eius, et ille contendit, septem dies in pane et aqua.« S. Fructuosus : »Mendacem, furem, percussorem quoque, et periurum, quod Dei seruum non decet, corripi primum a senioribus uerbis oportet, ut recedat a uitio. Post hec, si nec sic se emendare distulerit, tertio coram fratribus conuenietur, ut desistat tantisper errare. Si nec sic se emendauerit, flagelletur acerrime, et trium mensium spatio excommunicationis uindictam suscipiens, sub penitentie districtione solus recludatur in cella; de uespere in uesperi ex hordeacei panis sex unicis, et aque mensura paruula sustentandus.« Denique Regula Cuiusdam ad Monachos : »Mendacium et iuramentum, siue uerbum otiosum per omne corpus fraternitatis damnandum est. Si quis ex fratribus  cum quo aliquid horum inuentum fuerit, mittendus est in carcerem, et peniteat usquequo a uitio corrigatur, quia os quod mentitur occidit animam . . . . Si quis ex fratribus post examinationem carceris carere hec uitia non poterit, eiiciendus est a fratribus, et damnandus est.«

Iam uero si queras quid sit mendacium, respondet S. Augustinus , »esse falsam cum uoluntate fallendi significationem.« Ex quo colliges non omnes qui ueritatem non dicunt aut fallunt, mentiri, sed eos solos qui uoluntatem habent fallendi.

131 Malum pro malo non reddere.] Quia, ut citatus ab Hildemaro Origenes ait: »Peior est ille qui uicem reddit, quam ille qui malum in primis facit.« Hoc instrumentum perfecte impleuit S. Hugo abbas Cluniacensis, qui proprii fratris interfectori non modo pepercit, sed etiam ad mortem quesitum in monasterio  suscepit, et sancte conuersionis habitum induit.

Iniuriam non facere, sed et factam patienter sufferre.] Iniuria duplex est, alia que ad probationem, alia que ad contumeliam et fame detrimentum. Hanc uetat S. Benedictus ut malam; illam precipit ut bonam, utilem, et necessariam, cum uenientem ad conuersionem iniuriis affici, et ad probationem admissum probari in omni patientia mandat: quamuis non omnium sit illam inferre, sed abbatis, aut eorum cui hoc munus ab eo commissum est, qui et ipsi summa prudentia et discretione, habita ratione temporum, locorum et personarum, in irrogandis iniuriis uti debent.

Utraque tamen undecunque tandem accedat, patienter toleranda est, ut hic et cap. 7 S. Benedictus precipit, iubens ut monachus quibuslibet irrogatis iniuriis tacita conscientia patientiam amplectatur; quemadmodum eximius ille monachus qui, ut refert Rufinus , »quanto plus  eum aliquis iniuriabatur aut deridebat, tanto plus ille gaudebat, dicens: Isti sunt qui nobis occasionem prebent ad profectum nostrum; qui autem beatificant nos, conturbant animas nostras. Scriptum est: quoniam hi qui beatificant uos, decipiunt uos.« Et S. Benedictus abbas Anianensis , qui iniuriam sibi facientibus munera destinabat. Sane apud Athenienses sapientie studio non putabantur idonei qui iniurias equo animo ferre non possent: unde et ad portam ciuitatis sedebat senex sapientie studiosus, qui omnes ingredientes experiendi causa conuiciis affligebat: potiori ergo iure monachi uere, ut pote diuine, sapientie deuoti, iniurias illatas patienter sustinere debent, si quod profitentur reipsa esse desiderant. Quapropter abbas Zacarias coram fratribus aliquid ad morum edificationem dicturus, proiectum in terram pallium conculcauit, dicens: »Nisi quis sic fuerit conculcatus, monachus esse non potest.« uide Rufinum  l. III de uit. Pat., n. 77 et sequentibus.

Inimicos diligere.] Ad plenam huius instrumenti explanationem, inquirendum 1o quis noster inimicus censendus sit; 2o quid a nobis exigat inimicorum dilectio; 3o quibus induci possimus rationibus ad eos diligendos; 4o aliquas aduersus inimicorum dilectionem obiectiones soluere oportebit.

Quis dicendus sit inimicus noster discimus ex S. Basilio : »Proprium, inquit, inimici est nocere, et insidiari: quisquis ergo quocunque modo cuiquam nocet, inimicus rite dicatur, proprie uero qui peccat; nam quantum in ipso est, uariis ille modis nocet, et insidiatur tam coniuncto sibi, quam ei cui intercidit aliquid cum ipso commercii.«

Quid etiam inimico debeamus, docet idem Basilius eodem loco subiiciens: 132 »Quoniam uero ex corpore et anima compositus est homo, secundum animam quidem diligamus tales, arguentes eos, et admonentes, et quouis modo ad conuersionem inducentes:  iuxta corpus uero benefaciamus illis, si necessariorum penuria laborauerint.«

Precipua autem et potissima ratio huius instrumenti repetitur ex Christi precepto, et premio inimicorum dilectioni promisso. Ait enim: Diligite inimicos uestros, ut sitis filii Patris uestri, qui in celis est; quod expendens S. Cesarius : »Elige, inquit, modo quod tibi placuerit; si inimicos dilexeris, non solum amicus, sed etiam filius Dei esse mereberis.«

Altera ratio procedit ex minis aduersus eos qui non diligunt inimicos. Si enim non dimiseritis hominibus, inquit iterum Christus, nec Pater uester dimittet uobis peccata uestra. »Ad tam magnum tonitruum, qui non expergiscitur, non dormit, sed mortuus est,« ait S. Augustinus .

Quod si quis obiiciat preceptum istud esse impossibile, respondet S. Basilius : »Non hoc nobis precepisset bonus ac iustus Dominus, nisi simul et uires perficiendi dedisset; quod et in natura necessario reconditum esse patefecit: nam benefactores suos et bestie naturaliter diligunt: quid autem habet amicus quo tantum afferat utilitatis, quantum afferunt inimici? Conciliant enim nobis felicitatem illam de qua Dominus dicit: Beati estis cum persecuti uos fuerint, et probris affecerint, dixerintque omne malum aduersum uos mentientes propter me: gaudete et exsultate, quoniam merces uestra multa est in celis.«

Quod si quis adiiciat animas interfectorum in Apocalypsi cap. uI ad Deum clamare uindictam effusi sanguinis sui, reponit S. Augustinus  seu quiuis alius: »Sciendum est quia illi sancti iam in conspectu creatoris sui consistentes, uident uoluntatem illius, et ideo ab ipso accipiunt, quod ipsum uelle nouerunt, et de ipso bibunt, quod de ipso sitiunt. Petunt autem uindictam duobus modis, et hoc causa caritatis,  ut scilicet qui ad uitam eternam predestinati sunt, conuertantur a malo ad bonum; qui uero presciente Deo damnandi sunt, moriantur, et peccare desistant, et per hoc minorem penam in inferno habeant.«

Maledicentes se non remaledicere, sed magis benedicere.] Iuxta illud Petri apostoli: Non reddentes malum pro malo, nec maledictum pro maledicto; sed econtrario benedicentes ; quod et Paulus fecisse se testatur dicens: Maledicimur, et benedicimus. Et certe cum os monachi diuinis sit laudibus et benedictionibus consecratum, nichil indignius quam ex eo maledictionis uerbum audire: nam, ut recte ratiocinatur Magister , »sicut non potest fons uno foramine aquam proferre simul amoram et dulcem, sic nec os. Cum de lingua nostra benedicimus Domino, quomodo possumus per eamdem linguam maledicere homines?« Deinde, ut ait S. Dorotheus : »Te credere  oportet antidota quedam esse, et pharmaca medicinalia contra anime tue superbiam, quidquid ignominie, infamie, opprobrii, quidquid denique 133 contumelie et iniurie tibi euenerit, et pro conuiciantibus proque iniuriam inferentibus Deum precare non aliter quam pro medicis, uerissime persuasus eum qui contumeliam et ignominiam odio habet, odio quoque humilitatem habere.«

Persecutiones pro iustitia sustinere.] Non dicit simpliciter persecutionem sustinere, nam multi malefici, ut homicide et latrones, persecutionem patiuntur sine premio; sed addit pro iustitia, quod proprium est iustorum, quibus propterea Christus in Euangelio regnum celorum promittit. Sane si illius membra sumus qui iniuste pro iniustis et per iniustos persecutionem passus est, eadem et nos libenter sustineamus, alioquin recusat esse in corpore, qui odium non uult sustinere cum capite, inquit S. Cesarius .

Non esse superbum.] Quia superbis Deus resistit,  humilibus autem dat gratiam: unde etiam superbos montibus Gelbe, super quos nec ros nec pluuia cadit, et collibus, quos sponsus celestis transilit, eleganter comparat S. Bernardus . Eosdem etiam per calamum foris quidem nitentem, sed intus uacuum designari asserit S. Odo abbas Cluniacensis ; et S. Ioannes Climacus ait  monachum superbum alio demone non indigere, ipse enim iam sibi demon est, et hostis factus. Ex quo apparet quam probe Petrus Blesensis dixerit, quod »cum detestabilis sit ubique superbia, detestabilior est in professore humilitatis; quod enim est rubigo in ferro, quod in ueste tinea, quod fel in lacte, quod uenenum in melle, hoc est superbia in habitu monachali.«

Est autem superbia »peruerse celsitudinis appetitus; peruersa autem celsitudo est, deserto eo cui debet animus inherere, principio sibi quodammodo  fieri, atque esse principium,« inquit S. Augustinus . Additque: »Hoc fit cum nimis sibi placet, cum ab illo bono immutabili deficit, quod ei magis placere debuit quam ipse sibi.«

Non uinolentum.] uinolentus ex Bernardo Cassinensi est, »qui nimia auiditate, uel nimia frequentatione, uel nimia quantitate, non contentus temperantie parcitate, uinum potat uinosus.« uel, ut ait Smaragdus, »uinolentus dicitur qui et satis bibit, et difficile inebriatur:« quod omnino uetat S. P. Benedictus, quia, ut ait propheta, fornicatio, uinum, et ebrietas, auferunt cor; et Salomon in Prouerbiis, luxuriosa res uinum; ut merito Apostolus dixerit: Nolite inebriari uino, nisi forte uino amoris diuini; beatus enim quem introduxerit in cellam uinariam, et ordinauerit in eo caritatem. Porro ex 10 excerpto lib. II Penitent. Egberti episcopi Eboracensis , »Si quis clericus aut monachus ebriosus fuerit, tribus mensibus  in pane et aqua penitent.«

Non multum edacem.] Hoc S. Benedictus instrumento prohibet non modo excessum in cibo, sed et omnem superfluam alimentorum sumptionem. Non enim dicit: Non nimis e lacem, sed non multum, necessaria nature concedens, resecans superflua. Imo omnia damnat hic gule uitia, que quinque numero recenset S. Gregorius his uerbis : »Quinque modis nos gule uitium tentat: aliquando namque indigentie 134 tempora preuenit, aliquando uero tempus non preuenit, sed cibos lautiores querit; aliquando quelibet sumenda sint, preparari accuratius expetit; aliquando autem et qualitati ciborum, et tempori congruit, sed in ipsa quantitate sumendi mensuram moderate refectionis excedit; aliquando in ipso estu immensi desiderii deterius peccat.« Quibus omnibus occurrit S. Benedictus in Regula. Primo enim ne quis canonicam horam edendi preueniat cap. 43 uetat. 2o Lautioribus  cibis interdicit, dum abstineri a carnibus uoluit ab omnibus, cap. 36 et 39. 3o Accurate preparatos cibos cauet, cum ab omnibus, etiam coquorum subtilitates ignorantibus hebdomadatim exerceri coquine officium sanciuit cap. 35. 4o Excessum in quantitate damnat capite 39 et 40. 5o Denique nimium abscindit desiderium, cum rebus necessariis deficientibus, Deum benedicendum esse asserit, non murmurandum, cap. 40. uide Guillelmi abbatis S. Theoderici librum de uita Solit. ad fratres de Monte Dei, cap. 11, n. 32; Cassianum toto libro u Institutionum, et Ioannem Climacum grad. 14.

Non somnolentum.] Somnolentos uocat plus equo somno indulgentes; que res non modo in monachis damnanda, sed in omni penitus homine reprobanda: quia, ut dicit S. Ioannes Climacus , »multus somnus improbus est conuictor, qui dimidium uite tempus, uel eo amplius ignauis et inertibus subducit et furatur:« unde et S. Arsenius  somnum uocabat malum  seruum, contra quem maxime »in ipso religionis et tirocinii exordio pugnandum« esse docebat prefatus Ioannes Climacus .

Porro somnolentia causas habet, alias physicas seu naturales, alias morales. Physicas recenset idem sanctus his uerbis: »Una quidem est ratio somni, sed plurimas ueluti cupiditas habet causas: ex natura, inquam, ex cibis, a demonibus, aut fortasse etiam ex summa et nimia ieiunii inedia, qua debilitatum corpus per somnum deinceps conatur se reficere, et recreare. Quemadmodum frequens et larga epotatio ex consuetudine nata est, ita multus et longus somnus.«

Morales describit S. Basilius , cum ad interrogationem: »Que causa est intempestiue et immodice dormitionis, et qua ratione poterimus eam a nobis depellere?« respondet: »Sane huiusmodi dormitatio nascitur quotiescunque  animum nostrum in contemplatione rerum diuinarum sinimus lentescere, ac Dei iudicia contemnimus.« Deinde remedium proferens subiungit: »Ipsam uero depellimus quotiescunque eiusmodi, ut par est, de Dei maiestate cogitationem concipimus, et desiderium illius perficiende uoluntatis.« Et S. Ioannes Climacus : »Quando uadis cubitum, sit tibi ipse cubitus in lectulo tuo forma habitus corporis in sepulcro iacentis, et minus dormies . . . . Sempiterni inferorum incendii memoria tecum uesperi proficiscatur cubitum, tecumque mane consurgat, et nunquam somnolentia te occupabit tempore precum et psalmorum.«

Non pigrum.] Licet piger dicatur quasi pedibus eger, ut obseruat 135 Smaragdus, tanquam tardus ad incedendum; pigritia tamen non tam in corporis otio ac torpore, quam in anime desidia et salutis negligentia attenditur: unde idem Smaragdus: »Recte, inquit, pigri uocabulo denotatur, qui uult regnare cum Christo, et non uult operari pro illo.«  Sane Christus non quietos et otiosos, sed laborantes et oneratos ad se reficiendos uocat; etsi monachi, ut ait Gerardus Belga, sint iumenta Christi, ad quid pigrum iumentum, quod nec pabulum meretur, nec stabulum?

Non murmuriosum.] Ita etiam Regula S. Ferreoli cap. 7 decernit »ut nullius in congregat one murmur, seu detractio, quod familiarissimum habent monachi, contra abbatem aut quemlibet alium de fratribus audiatur: ne ira Dei, que sepe ob hanc culpam miserabilem populum condemnauit, in perditionem similiter murmurantium turbe excitetur; et terram repromissionis, quam nos recte accipimus, locum future beatitudiuis perdat murmuratio propria, que debeatur sponsione diuina.« Eadem ratione murmurium prohibent S. Isidorus in Reg. cap. 6, et S. Fructuosus in Regula monastica communi cap. 5. Illud etiam sub grauissimis penis uetant alie monachorum regule. Regula sancti Macarii cap. 12:  »Si quis autem murmurauerit . . . . . digne correptus secundum arbitrium senioris, uel modum culpe, tandiu abstineat quandiu uel culpe qualitas poposcerit, uel se penitendo humiliauerit, uel emendauerit, ita ut correptus non audeat usquam recidere.« Regula S. Pachomii : »Qui habet consuetudinem murmurandi, et quasi graui opere se opprimi queritur, docebunt eum quinquies quod sine causa murmuret, et ostendent perspicuam ueritatem. Si post hec inobediens fuerit, et est perfecte etatis, ita eum habebunt, ut unum de egrotantibus, et ponetur in loco infirmorum, ibique aletur otiosus, donec redeat ad ueritatem.« Denique Regula Cuiusdam ad Monachos : »Si quis frater murmurans inuentus fuerit, hic ipse mittendus est in carcerem, et opus eius abiiciatur: penitentiam agat secundum examen senioris: si permittatur, ei satisfaciet; si autem hoc frequenter facit, eiiciendus est de monasterio.« Adeo illi graue peccatum murmurium reputabant. Certe si uel debitas  peccatis nostris penas pensaremus, non esset quod quereremur aliquando. »Quis ergo grunniet amplius, inquiebat olim S. Bernardus , dicens: Nimium laboramus, nimium ieiunamus, nimium uigilamus, cum nec millesime, imo nec minime parti debitorum suorum ualeat respondere?« Et S. Odo abbas Cluniac. : »Si equitas iudicii consideretur, murmuratio cessabit, quia ualde iniustum est, ut reus iudicem incuset, cum digna factis eque receperit.« Et Grimlaicus in Regula Solitariorum cap. 65: »Discat non murmurare qui mala patitur, etiamsi ignorat cur mala patitur; et per hoc iuste se pati arbitretur, quod ab illo iudicatur, cuius nunquam iudicia iniusta sunt.«

Non detractorem.] Non sine causa S. Bernardus detractores comparat uulpibus, que demoliuntur uineas; et Petrus Damiani locustis, 136 que alienas fruges corrodunt, cum detractio aliud nichil sit quam  respectu alterius glorie minuende mordax in alium delatio; unde et Cassianus perniciosam fratrum deuorationem eam uocat. Quantum uero sit illa uitium ac peccatum, nec melius nec eloquentius aperire possumus quam S. Bernardi uerbis : »Nunquid non uipera est lingua ista? ferocissima plane, nimirum que tam lethaliter tres inficiat uno flatu. Nunquid non lancea est ista lingua? profecto et acutissima, que tres penetrat uno ictu: lingua eorum gladius acutus, gladius equidem anceps, imo triceps est lingua detractoris. Non uero huiusmodi linguam ipso etiam mucrone quo Dominicum latus confossum est, crudeliorem dicere uerearis; fodit enim hec quoque corpus Christi, et membrum de membro, nec iam exanime fodit, sed facit exanime fodiendo. Ipsis quoque nocentior spinis, quas illi tam sublimi capiti furor militaris imposuit; sed etiam clauis ferreis, quos sanctissimis manibus illis, et pedibus consummata Iudaice gentis iniquitas infixit: nisi enim huius, quod nunc pungitur et transfoditur, corporis  uitam sui uite corporis pretulisset, nunquam illud pro isto mortis iniurie, crucis ignominie tradidisset.« His concinere uidentur illa Gilberti de Hoillandia uerba: »Horret magis Christus asperitatem morum, et lingue stimulos, quam aculeos spinarum; in his presertim qui in silentii uocati sunt simplicitatem, in caritatis negotium, et otii quietem, in humilitatis scholam, in subiectionis uotum et uinculum unitatis.«

Nemo ergo iure miretur, si ad tam graues penas detractores olim damnarunt antiqui monachorum Patres, quales ee sunt quas eorum in regulis legimus. Nam, uerbi gratia, S. Pachomius statuit , ut »qui facilis est ad detrahendum, et dicit quod non est, qui in hoc peccato deprehensus fuerit, monebunt eum secundo; et si audire contempserit, separabunt eum extra conuentum septem diebus, et panem tantum cum aqua accipiet, donec polliceatur atque confirmet se ab hoc uitio recessurum, et sic dimittetur ei.« S. Basilius facta interrogatione : »Qui detrahit fratri uel detrahentem auscultat, qua animaduersione dignus est?« respondet: »Exterminandi sunt ambo a ceterorum societate.« Et pene incerti auctoris apud eumdem Basilium: »Si quis inuentus fuerit detrahens aliquibus, uel audiens detrahentem, et non increpans eos, aut indicans archimandrite, excommunicetur.« S. Columbanus in Penitentiali hec habet: »Si quis detraxerit abbatem suum, septem dies unum paximatium ; si fratrem suum, uiginti quatuor psalmos; si secularem, duodecim psalmos.« Denique Regula Cuiusdam ad Monachos : »Si quis seniori suo detraxerit, non seniori detrahit, sed Domino, cui opus facit senior: si uero hoc frequenter faciat, abscindatur a fraternitate, ac sollicitudine fraterni corporis; si uero peniteat, remittenda sunt peccata sua.«

Quia uero non modo detrahentes, sed eos etiam libenter audientes 137 penitentie subiiciebant;  nec ita raro hoc uirus irrepat etiam apud seruos Dei, saluberrimum hic S. Bernardi consilium proponere non erit forsitan abs re : »Facile, inquit, lingua labitur, nec minus facile illabitur cordi, ita ut multis inter loquendum minus profuerit quod propriam prohibuerint, dum non cauerint alienam. Utilis est frater qui tibi loquitur, sapiens est, religiosus, ac timens Deum; plus dico, angelus est, et angelus lucis: etiam sic caue tibi ne audias unde ledaris. Nec personam tibi uelim esse suspectam, sed linguam, presertim in sermocinatione communi. Bona quidem persone simplicitas, sed in hac parte serpentis astutiam non amittas.«

Neque tamen eo ipso detrahere semper aliquis dicendus est, quo malum de alio refert; occurrunt enim aliquando casus, in quibus et licet, et opus est: duos presertim notat S. Basilius his uerbis : »Duo ergo existimo tempora, in quibus  liceat aliquid mali de altero dicere; scilicet quando necesse habet aliquis consultare una cum aliis, qui ad hoc idonei sunt iudicati, quo pacto corrigendus sit is qui peccatum commisit; et rursum cum necessitas poscit ut periculo consulatur aliquorum, qui sepenumero ex ignorantia commisceri possent cum malo tanquam cum bono; cum Apostoli preceptum sit ne quis cum huiusmodi se commisceat nequando capiat quis laqueos anime sue, etc.«

Spem suam Deo committere.] Bonum est enim sperare in Domino, quam confidere in homine. Sed quid a Domino sperare? »Est spes uenie, gratie et glorie,« inquit S. Bernardus . Quo motiuo? »Huic securus me credo, qui saluare me uelit, nouerit et possit,« addit idem S. doctor . Quo fructu? »Quemcunque locum calcauerit pes uester, uester erit. Pes uester utique spes uestra est, quantumcunque illa processerit, obtinebit; si tamen in Deum tota figitur, ut firma sit, et non titubet,« reponit iterum S. Bernardus  .

Bonum aliquod in se cum uiderit, Deo applicet, non sibi.] Huc referenda sunt que supra dixi in prologum: ne tamen istud instrumentum intactum reliquisse uidear, illud exponam preclaris his S. Bernardi uerbis : »De magnis bonis mala oriri non minima solent, cum facti eximii de bonis Domini, utimur donis tanquam non datis, non damus gloriam Deo. Ita profecto qui maximi uidebantur pro accepta gratia, pro non redhibita minimi reputantur apud Deum. Ego autem uobis parco; usus sum modestioribus uocibus maximo, minimoque, sed quod sentio non expressi. Discrimen inuolui, ipse nudabo; optimum, pessimumque dixisse debueram; nam uere et absque dubio eo quisque pessimus, quo optimus est, si hoc ipsum quo optimus est ascribat sibi: nempe pessimum est hoc. Quod si dicat quis: Absit, agnosco, gratia Dei sum id quod sum; studeat autem captare gloriolam pro gratia quam accepit,  nonne fur est et latro? audiat qui eiusmodi est: Ex ore tuo te iudico, serue nequam. Quid nequius seruo usurpante sibi gloriam domini sui.« Eadem est doctrina S. Gregorii pape, quam etiam preclara hac similitudine illustrat: »Qui uitia 138 superant, cum de uictoria superbiunt, ipso hoste super se ruente intereunt. Eleazar namque in prelio elephantem feriens strauit, sed sub ipso quem exstinxit occubuit: quid ergo iste significat, quem sua uictoria oppressit, nisi eos qui uitia superant; sed sub ipsis que subiiciunt superbiendo succumbunt? quasi enim sub hoste, quem prosternit, moritur, qui de culpa, quam superat, eleuatur.«

Malum uero semper a se factum sciat, et sibi reputet.] Ita Petrus Damiani ad Desiderium abbatem Cassinensem scribens: »Noli, inquiebat , quod plerique faciunt, tantummodo si quid est in te uirtutis attendere, ut uitia quasi post tergum posita negligas iudicare: imitare naturalis in pauone diuersitatis exemplum, qui nimirum pullinos, et uelut  ignobiles pedes pre oculis semper habet: insignem uero caude pulchritudinem post se spectabilem prebet; uidet in pedibus rusticum aliquid, quod despiciat, post tergum uero gerit, unde ualeat quasi pre ceteris auibus superbire. Te quoque quodammodo quod in te uirtutis est lateat. Si quid uero uitiosum et correctionis est dignum, ab aspectus tui iudicio non recedat.«

Diem iudicii timere.] Qui iudicii diem non timet, hic iudicio carere merito dicendus est, et reprobatus: »Irremediabile namque periculum est, inquit S. Augustinus  seu quiuis alius, sic aliquem uitiis, et cupiditatibus frena laxare, ut se rationem Deo non meminerit redditurum: puto quia magna sit iam peccati pena metum ac memoriam futuri perdidisse iudicii.«

Gehennam expauescere.] Et quis non expauesceret, cum uel quique sanctorum etiam maximi sola gehenne  cogitatione toti tremuerunt? Quis nostrum S. Bernardo sanctior? et tamen quis non contremiscens eum contremiscentem audire potest? »Contremisco, inquit , a dentibus bestie infernalis, a uentre inferi, a rugientibus preparatis ad escam: horreo uermem rodentem, et ignem torrentem, fumum et uaporem, et sulphur, et spiritum procellarum: horreo tenebras exteriores. Quis dabit capiti meo aquam, et oculis meis fontem lacrymarum, ut preueniam fletibus fletum, et stridorem dentium, et manuum pedumque dura uincula, et pondus catenarum prementium, stringentium, urentium, nec consumentium?« Simili pauore prauas cogitationes pellebat S. Pachomius, ut legimus in eius uita cap. 29.

uitam eternam omni concupiscentia spirituali desiderare.] Quia, ut dicit S. Bernardus , Deus »propterea rectum fecit hominem etiam ipso corpore, et os homini sublime dedit, cum prona utique spectent animantia cetera terram, ut attollens ad sidera uultus, illo suspiret, ubi tam beatam  et perennem conspicit mansionem: nonne enim pie, et fideliter intuentibus nobis uehementissimum quoddam incentiuum amoris, et prouocatio flagrantissimi desiderii est uisio ipsa tam lucidissime mansionis, etc.« uide eiusdem Serm. 12 et 19, de Diuersis, et 33 in Cantica.

Mortem quotidie ante oculos suspectum habere.] 139 Quam utilis sit quotidiana frequensque meditatio mortis, quam mortem quotidianam uocat S. Ioannes Climacus , idem ipse describit elegantibus his uerbis: »Quemadmodum ex omni genere ciborum panis est maxime necessarius, ita ex omnibus actionibus mortis meditatio. Mortis recordatio in his qui in communi fratrum conuersantur, parit labores et pias exercitationes, imo uero contemptus desiderium et dulcedinem: his uero qui extra turbas in solitudine degunt, affert curarum omnium neglectum, et suggerit perpetuas preces, mentisque custodiam . . . . uera mortis et efficax meditatio  gulam omnino necat, gula autem uicta, iacent simul omnia uitia uicta.« Et sub finem eiusdem gradus: »Fieri non potest, inquit non nemo, fieri non potest, ut presentem diem satis pie religioseque transigamus, nisi illum ipsum diem totius uite supremum ultimumque existimemus: et sane permirum est quomodo et pagani scriptores  aliquid id genus pronuntiarint, qui studium sapientie nichil aliud esse dixerunt, quam meditationem mortis.« Eadem uidetur fuisse mens et sententia Euagrii, cum dixit: »Ita semper paratus esse debet monachus, quasi sequenti die sit moriturus; rursusque ita corpore suo uti, ac si per multos annos cum eo uicturus.« Eadem et S. Antonii, cuius Regula n. 41 hec scribit: »Cogita apud teipsum, et dicito: Utique non manebo in hoc mundo, nisi presenti hac die, et non peccabis Deo.« Eadem leguntur in Regula abbatis Isaie, n. 12. S. Pachomius etiam mortis memoriam frequenter commendabat, dicebatque : »Qui semper hec cogitat, puritatem  mentis obtinet, humilitatem cordis acquirit, uanam gloriam respuit, omni seculari prudentia carere contendit.«

Plane usque adeo necessariam mortis memoriam duxerunt antiqui Patres nostri, ut quo firmius monachorum menti adhereret, in ecclesia aut claustro apertum semper haberi sepulcrum uoluerint, quod olim ordini Benedictino in usu fuisse testatur Heftenus . uide Ioannem Clim. grad. 7, et Petr. Dam. opusc. 15, c. 23.

Actus uite sue omni hora custodire.] Hoc instrumentum sequitur ex precedenti; fieri enim haud potest ut, mortem cogitans, uitam tuam non custodias. Porro quam necessaria sit nostri custodia pulchre omnino docet S. Bernardus, cum explicans illud Canticorum: Sicut lilium inter spinas, sic amica mea inter filias, ait : »Quod si lilium est ipsa anima, iuxta sponsi uerbum, uideat quam  uigilem sollicitamque esse oporteat super custodia sui, septa undique spinis hinc inde aculeos intendentibus . . . . plenus est mundus spinis. in terra sunt, in ere sunt, in carne tua sunt: uide ergo quomodo caute ambules inter spinas.« Et iterum alibi : »Solent dicere homines huius seculi: Bonum castelium custodit qui corpus suum custodit; nos autem non sic; sed sterquilinium uile custodit, qui corpus suum custodit . . . . . custodiendum magis anime castrum, quoniam eterna ex ipso uita procedit; sed castrum in terra inimicorum situm undique impugnatur, et idcirco omni custodia, id est ex omni parte uigilanti sollicitudine est muniendum, 140 inferius, superius, ante et retro, a dextris et a sinistris. Inferius impugnat concupiscentia carnis, que militat aduersus animam, quia caro concupiscit aduersus spiritum. Superius imminet iudicium Dei horrendum; horrendum est enim incidere in manu Dei uiuentis . . . Retro mortifera delectatio est, que oritur ex recordatione peccatorum preteritorum.  Ante instantia tentationum. A sinistris uero arrogantium fratrum murmurantium inquietudo. A dextris obedientium fratrum deuotio: possunt enim hi quoque, nisi caueatur, duobus necere modis: aut bonis eorum actibus inuidendo, aut singularem gratiam emulando, etc.«

In omni loco Deum se respicere pro certo scire.] Nihil efficacius ad omnes uite actus custodiendos, quam Deum in omni loco se respicere pro certo scire; »quando enim negligens poterit fieri qui intuentem se Deum nunquam desinit intueri, qui sic eum super se uidet intentum, ut omnia interiora eius et exteriora omni hora considerare non cessat, omnes non solum actus, sed etiam ipsos subtilissimos anime motus perscrutetur atque diiudicet?« inquit S. Bernardus . Hinc et S. Basilius : »Qui hoc facit , uel horum similia, neque uagabitur unquam, neque habebit otium uanis cogitationibus  indulgere, uel aliquid cogitare quod non ad edificationem fidei pertinet, et ad aliquam anime utilitatem spectet: quanto magis nichil audebit, quod aduersum sit Deo, et non ei placeat cogitare!«

Potest tamen aliter hic Regule locus intelligi, ut Deum nos respicere idem sit, ac nostra curare, nostre saluti intendere, ut illi soli intendamus, qui nobis tam amanter intendit, iuxta illud apostoli Petri: Omnem sollicitudinem uestram proiicientes in eum, quoniam ipsi est cura de uobis . Quanta uero sit illa eius cura optime explicat auctor tractatus de Charitate, c. 23, apud S. Bern. tom. u.

Cogitationes malas cordi suo aduenientes mox ad Christum allidere, et seniori spiritali patefacere.] Cogitationes malas cordi nostro aduenientes allidere ad Christum, est »contra illarum illecebras Christi auxilium implorare, ut uictor possit existere; spem suam Christo committere, in illo fideliter credere, et firmiter sperare, et de triumphi uictoria non sibi placere, sed Christo gratias agere,« inquit Smaragdus.  uel, ut ait Bernardus Cassinensis, allidere ad Christum per memoriam passionis eius, et per orationem deuotam;« ipse enim est serpens eneus, quem qui respexerit, mortifero serpentis infernalis morsu haudquaquam peribit. Quod autem S. Benedictus addit: Seniori spiritali patefacere, explicabimus ad cap. 7; hic solum annotasse sufficiat seniorem illum spiritalem intelligendum esse cum Boherio cuiusque monasterii superiorem, qui licet aliquando sit minor etate, maior tamen et senior ratione iurisdictionis merito est dicendus: quamuis Richardus de S. Angelo seniorem spiritalem interpretetur sacerdotem confessarium.

141 Os suum a malo uel prauo eloquio custodire.] Quia os iusti meditari debet iustitiam. Porro »malum eloquium est, quod non est bonum; prauum, quod plus est nociuum quam malum,« inquit Hildemarus.

Multum loqui non amare.] Nam in multiloquio non  effugies peccatum. Non tamen hic omnino prohibet multum loqui; nonnulli enim aut caritatis lege, aut ratione officii, ut abbates et cellerarii, ad hoc uel inuiti coguntur; sed multum loqui non amare, pestiferam illam damnans loquendi auiditatem, quam abbas Agatho  magno comparabat incendio, quod cum excandescit, omnes ab aspectu suo procul abire compellit.

uerba uana aut risui apta non loqui.] Ut enim pie ac deuote, et quidem ueraciter dixit Gerardus Belga monachus, »nunquam insulsiores ioci etiam lepidissimi, quam in ore monachi, quando neque sic quidquam indignius aut abominabilius, quam in uestitu tam lugubri gestus mimici, et mores simii.« Hinc Regula Tarnatensis cap. 18: »Qui ioculare aliquid uel risui aptum in conuentu fratrum proferre presumpserit, uel qui cum iunioribus uerba otiosa narrare uoluerit, aut habere amicitias etatis infirme, increpationi, ut dignus est, subiacebit.«

Risum multum aut excussum non amare.] Multo  magis monachos decent lacryme quam risus; unde et Magister in Regula sua: »Si uiderit fratrem satis promptum in risum, moneat eum presens prepositus dicens: Quid agis, frater? cum grauitate fac quod facis, quia conuersionis tempus non est letitie ad ridendum, sed penitentie ad lugenda peccata.« Similiter ante eum S. Basilius : »Cum Dominus eos damnet qui in hac uita rident, admodum perspicuum est, nullum omnino locum dari fideli in quo rideat, et maxime in tam magno numero eorum qui per transgressionem legis Deum inhonorant, et in peccato moriuntur, super quos merere et gemere oportet.« Et post eos Smaragdus in hunc locum: »In ualle lacrymarum sumus, et ideo non ridere, sed lugere debemus; lacrymas enim pro peccatis nostris, lacrymas pro dissolutione corporis, lacrymas pro desiderio Redemptoris, et societate omnium angelorum, et omnium habere debemus sanctorum, lacrymas ut a penis inferni et  a laqueis liberemur diaboli.«

Neque tamen omnem omnino risum prohibet hoc loco S. P. Benedictus, sed nimium aut excussum, tanquam animi negligentis, et dissoluti spiritus indicium, ut loquitur S. Bernardus ; nam subridere placide, et animi letitiam iudicare indecorum non est, inquit S. Basilius , quod scriptura illa ostendit que dicit: Corde exhilarato uultus floret. Qualis ergo debet esse monachorum risus? Profecto qualem in S. Malachia describit S. Bernardus : »Risus aut indicans caritatis, aut prouocans; rarus tamen et ipse, equidem interdum eductus, excussus nunquam, qui ita nuntiaret cordis letitiam, ut ori gratiam non minueret, sed augeret; tam 142 modestus, ut leuitatis non posset esse suspectus; tantillus tamen, ut hilarem uultum ab omni tristitie neuo uel nubilo uindicare sufficeret.« Adde quod ait S. Dorotheus : »Cum ridendum  est, caue ne in tuo risu dentes exeras.«

Huiusmodi ergo risum permittit S. Benedictus, quemcunque alium prohibet, uetantque cum eo non solum S. Basilius et Magister a nobis supra citati, sed etiam Regula Pauli et Stephani, tanquam discordiarum et scandalorum occasionem, cap. 37. S. Ioannes Climacus grad. 7, n. 6, et grad. 26, n. 35; et S. Leander in libro seu Regula de Institutione uirginum, in qua integrum cap. 11 inscribit Quod peccatum sit uirgini ridere . Sed et olim in ordine nostro »Circatores hoc obseruabant, si aliquem ridentem, uel aliquid susurrantem conspexerant, statim tabulis notabatur, et benignissime corripiebatur tempore opportuno,« ut in Consuetudinibus S. Benedicti Anianensis legitur.

Porro notat hic Trithemius quatuor presertim hominum genera risum dedecere: uirgines propter uerecundiam; mulieres propter honestatem; infirmos  propter defectum, quia ualidus risus eos offendit; et monachos propter eminentiam status.

Lectiones sanctas libenter audire.] Non dixit libenter legere; sed libenter audire, quia, ut notat Bernardus Cassinensis, nonnulli sunt qui propter defectum uisus, aut aliam infirmitatem non possunt legere. uel etiam, ut ait Trithemius, quia tempore S. P. Benedicti aliqui admittebantur ad habitum, litterarum penitus ignari, qui omnes ne sacre lectionis fructu priuarentur, eas saltem aliis legentibus iubentur audire. uel etiam libenter audire, liberum et uoluntarium cordis assensum his que leguntur prebendo, eaque opere exsequendo: quid enim prodest multa legere, multaque discere, nisi multa faciamus? Scienti bonum, et non facienti, peccatum est illi.

Hic autem non quaslibet S. Benedictus monachis lectiones permittit, sed sanctas, hoc est sacram Scripturam, passiones SS. martyrum, uitas et collationes Patrum, scripta SS. doctorum, que ad morum edificationem conducunt, quorum omnium lectio  monachis summe est utilitatis, maxime iuuenibus, quibus eam commendat Guillelmus abbas S. Theoderici ad fratres de Monte Dei scribens in hec uerba : »Tutius proponuntur legenda et meditanda Redemptoris nostri exteriora, et ostenditur in eis exemplum humilitatis, prouocatio caritatis, et affectus pietatis; et de Scripturis sanctis, et SS. tractatibus Patrum moralia queque et planiora. Proponenda sunt ei gesta et passiones sanctorum, ubi nec laborandum sit in planitie historiali, et semper aliquid occurrat, quod nouitii animum excitet ad amorem Dei et contemptum sui. Porro alie historie delectant quidem dum leguntur, sed non edificant, quin potius mentem inficiunt, et in tempore orationis, uel spiritualis meditationis, inutilia queque uel noxia faciunt scaturire de memoria, etc.«

143 Procul ergo a manibus nostris gentilium libri, procul petarum aut philosophorum fallacie, ut pote que mentem a uera beatitudine auertunt,  nisi forte ad eorum ineptias confutandas, et ad mysteria nostre fidei confirmanda, iuxta illud S. Augustini : »Philosophi autem qui uocantur, si qua forte uera et fidei nostre accommoda dixerunt, maxime Platonici, non solum formidanda non sunt, sed ab eis etiam tanquam iniustis possessoribus in usum nostrum uindicanda;« cui concinit Petrus Damiani his uerbis : »Thesaurum tollit Aegyptiis, unde Deo tabernaculum construat, qui petas et philosophos legit, quibus ad penetranda mysteria celestis eloquii subtilius conualescat.« Sed hec omnium non sunt, sed doctorum duntaxat, et eorum quidem non etiam omnium, sed quibus id ab abbate precipitur. Ceterum simplici monacho iis neniis operam danti merito cum Petro uenerabili ad Petrum Pictauiensem scribente  dicere possemus: »Quid inani studio cum comedis recitas, cum tragedis deploras, cum metricis ludis, cum petis fallis, cum philosophis falleris? Quid iam non philosophie,  sed, quod pace tua dictum sit, tantam stultitie operam impendis? Stultitie, inquam, nam et hoc ueri philosophi dictum est: Nonne stultam fecit Deus sapientiam mundi? Curre ergo, fili mi, ad propositum tibi a celesti magistro totius philosophie unicum fructum, regni celorum beatitudinem, quam adipisci non poteris, nisi per ueram spiritus paupertatem . . . nam si secundum Apostolum uolueris esse sapiens, stultus esto ut sis sapiens, neque te logice garrulitatem, physice curiositatem, uel aliud quodlibet scire glorieris, nisi Christum et hunc crucifixum. uel cum Paschasio Ratberto ad Odilmannum : »Non nostri operis est, frater et consenex, falsas petarum fabulas iam uoluere, uel milesias, quoniam nostra institutio alios reposcit mores; neque philosophorum perscrutari libros, quia in altero ludus et oblectatio est, in altero uero difficultas et sudoribus admixtus labor; uerum  magis threnis nos decet, et lamentis indesinenter insistere.« Sane de B. Alcuino referunt , quod »legerat iuuenis libros antiquorum philosophorum, uirgiliique mendacia, que nolebat iam nec audire, nec discipulos suos legere, Sufficiunt, inquiens, diuini pete uobis, nec egetis luxuriosa sermonis uirgilii uos pollui facundia;« que totidem uerbis de S. Maiolo scribit Syrus in eius uita lib. I, c. 14. uide uitam S. Odonis, sec. u Bened., et S. Hugonis abbatis Cluniac., auctore Hildeberto Cenoman., n. 18, apud Bollandum 29 April.; et Regul. S. Isid. cap. 9.

Orationi frequenter incumbere.] Exemplo S. Martini, de quo Seuerus Sulpitius scribit , quod »nunquam hora ulla uel momentum preteriit, quo non aut orationibus incumberet, aut insisteret lectioni; quanquam etiam inter legendum, aut si quid aliud forte agebat, nunquam animum ab oratione laxabat; nimirum, ut fabriferrariis mos est, qui inter operandum pro quodam laboris leuamine  incudem suam feriunt, ita Martinus etiam, dum aliud agere uideretur, semper 144 orabat.« Et certe, ut optime dicebat Euagrius , »semper quidem operari, uigilare, ieiunare non fuit nobis preceptum; at sine intermissione orare lex sanxit.«

Quia uero oratio proprium est monachorum negotium, haud erit fortassis eis iniucundum breuiter hic demonstrare, quid sit, que eius uis et efficacia, que necessitas, que ad eam dispositiones, quoue sit facienda modo.

Quid sit oratio docet S. Augustinus seu quiuis alius  his uerbis: »Oratio est ascensio anime de terrestribus ad celestia, inquisitio supernorum, inuisibilium desiderium.« Et S. Ioannes Climacus : »Oratio, si eius naturam seu qualitatem spectes, est familiaris conuersatio, et coniunctio hominis cum Deo.« Similiter Guillelmus S. Theoderici : Oratio  est hominis Deo adherentis affectio, et familiaris quedam et pia collocutio, et statio illuminate mentis ad fruendum quandiu licet.« Denique auctor tractatus de Interiori Domo  apud S. Bernardum: »Oratio est mentis deuotio, id est conuersio in Deum per pium et humilem affectum: humilem ex conscientia infirmitatis proprie: pium ex consideratione diuine clementie.«

Orationis efficaciam elegantius describere haud possumus, quam S. Ioannis Climaci uerbis : »Oratio, inquit, si uim et efficaciam eius spectes, est mundi conseruatio, Dei reconciliatio, mater lacrymarum et iterum filia, propitiatio peccatorum, propugnaculum aduersus impetum afflictionum, bellorum oppressio et exstinctio, officium angelorum, omnium spirituum alimentum, futura letitia, actio sempiterna, uirtutum scaturigo, gratiarum diuinarum conciliatrix, profectus spiritualis, nutrimentum anime, mentis illustratio, securis desperationis, spei demonstratio, tristitie solutio, diuitie monachorum,  thesaurus solitariorum, ire diminutio, speculum religiosi profectus,« etc.

Necessitatem eius presertim in monacho paucis demonstrat Ioannes Trithemius , cum dicit: »Sicut nobis necessarius est semper halitus ad uitam carnis, sic omnino necessaria est continua oratio ad sanitatem mentis.« Hinc Ioannes Baptista de Lezana : »Facilius, inquit, crederem hominem sine anima, quam religionem perfectam sine oratione consistere; nec minus improprie cadauer hominem, quam regularem sine oratione perfectum religiosum appellare licet.«

Ad dispositiones quod spectat, alie sunt remote, alie proxime: remote sunt cordis mundities, secularium negotiorum fuga, passionum et affectionum mortificatio; proxime, locus, tempus, attentio, etc., que paucis ex Patribus probanda sunt.

 Primo ergo ad bene orandum requiritur sincera cordis puritas; nam licet oratio sit Dei donum, et »diuini muneris largitatem sub regula concludere nostrum non sit,« ut ait Gilbertus de Hoillandia ; »si quid tamen ad hec potest humana industria cooperari, illud primum obseruate: Lauamini, mundi estote.« Et sane si oratio sit familiaris cum Deo coniunctio, qua ratione orare poterit, qui peccato ab eo auertitur? 145 Recte equidem Petrus Damiani ad Alexandrum papam scribens : »Si quilibet ignotus cubiculum regis irrumpat, eique presens tanquam familiaris assistat, regis tamen alloquio non perfruitur, quia charus ei per anterioris notitie gratiam non habetur; ita et nos infelices et miseri, quod quidem de mei similibus loquor, sepe soli in anguste celle remotione consistimus, sois diuine maiestatis obtutibus trementes adstamus, peccatis tamen obstantibus, uel intimi splendoris igniculum, uel compunctionis gratiam non meremur; sic itaque uelut ante Regis  uidemur astare presentiam; sed quia per uite rectitudinem sibi noti non sumus, collocutionis interne dulcedinem non gustamus.«

Secundo, ad bene orandum disponit secularium negotiorum abdicatio, ut scribamus »sapientiam in tempore otii, nam qui minoratur actu, inquit prefatus Gilbertus , recipiet eam.« Unde et Petrus Damiani : »Meus terrenis obtenebrata negotiis, frustra se in contemplationis culmen attollere nititur, dum actionum secularium merito quasi congestis lapidum ruderibus aggrauatur; sicut enim aluta calcei, postquam per limosa luti fluenta transierit, non admittit aruinam, sic mens humana, nisi ab humore fuerit cure secularis exuta, non percipit superne pinguedinis gratiam,« etc.; et Gilbertus de Hoillandia  scribens in illud Canticorum, In lectulo meo per noctes quesiui quem diligit anima mea: »In turba, inquit, in publico uix tangitur iehsu; ideo sponsa,  que non tantum tangere, sed amplexari et attrectare desiderat, deuitans publicum, elegit secretum et lectuli et noctis.«

Tertio, sincera passionum et carnis mortificatio, ut familiari hac similitudine demonstrat Petrus Damiani : »Sicca chorda clarum harmonie sonitum, humida reddit obtusum, tympanum quoque surdum sonat, si quilibet eum humor humectat: sic necesse est, ut mens humana a carnis uoluptate sit arida, quatenus in Dei omnipotentis auribus eius oratio sit arguta.«

Quarto, aptus querendus est locus ad orandum, nimirum remotus, et ab omni tumultu secretus; nam et Christus orare uolentem intrare cubiculum ostiumque claudere iubet.

Quinto, »non modo locum, inquit S. Bernardus , sed et tempus obseruare oportet eum, qui sibi orare uoluerit. Tempus feriatum commodius aptiusque; maxime autem cum profundum nocturnus sopor indicit silentium, tunc plane liberior  erit puriorque oratio: Consurge in nocte, inquit, in principio uigiliarum tuarum, et effunde sicut aquam cor tuum ante conspectum Domini Dei tui. Quam secura ascendit de nocte oratio, solo arbitro Deo, sanctoque angelo, qui illam superno altari suscipit presentandam! quam grata et lucida uerecundo colorata rubore! quam serena et placida nullo interturbata clamore, uel strepitu!« etc.

Sexto, summa requiritur attentio; nam, ut ait S. Cyprianus , »que est ista segnitia alienari et rapi cogitationibus ineptis et profanis cum Dominum deprecaris, quasi sit aliud quod magis debeas cogitare, quam 146 quod cum Deo loqueris? quomodo te audiri postulas, cum te ipse non audias? uis esse Deum memorem tui cum rogas, quando tu ipse memor tui non sis? Hoc est ab hoste in totum non cauere, hoc est, quando oras Deum, maiestatem Dei negligentia orationis offendere.«

 Denique quod proprium est huius instrumenti, ad bene orandum, oratio debet esse frequens et assidua, ut multis nos Scriptura locis edocet: et certe »perparum orat, quisquis illo tantum tempore, quo genua flectuntur, orare consueuit,« inquit abbas Isaac apud Cassianum .

Mala sua preterita cum lacrymis uel gemitu quotidie in oratione Deo confiteri, de ipsis malis de cetero emendare.] Simile aliquid prescribit S. Antonius : »Contristare, infit, diu noctuque pro peccato tuo, accende lampadem oleo oculorum tuorum, nempe lacrymis.« Et iterum : »Ne glorieris, neque rideas omnino: da operam ut lugeas ob peccatum tuum, sicut luget is penes quem aliquis mortuus est.« Et item : »Coge teipsum ut ores perpetuo cum lacrymis, ut forte misereatur tui Deus, et exuat te ueteri homine.« Sed S. Benedicti textum expendamus.

Quinque potissimum hic precipit S. Pater. Primo peccatorum confessionem, que, ut dicit S. Bernardus  , »peccatoris est uita, iusti gloria, et peccatori necessaria, et iustum nichilominus decet.«

Secundo uult confessionem illam peccatorum esse preteritorum, cupit enim non esse presentia: preterita autem uocat ea que in seculo ante conuersionem commissa sunt: qua semel facta, nullum ab eo committi uoluit, cuius angelica prorsus esse uita debuisset, ut obseruat Hildemarus. uel etiam quia, ut loquitur Bernardus Cassinensis, »utilis est memoria preteritorum peccatorum, quia ex illa tollitur presumptio, et humilitas conseruatur, et uirtus bone operationis acquiritur, sicut ex appositione fimi terra magis fecundatur et fructificat.« Eadem similitudine utitur Candidus in uita Eigilis abbatis Fuldensis n. 26.

Tertio, idque cum lacrymis uel gemitu, quod Deum summe bonitatis et infinite clementie offenderit, quod diaboli seruum per peccatum se constituerit, quod eterna celi gaudia per modicam momentaneamque  delectationem amiserit, et nunquam finienda gehenne incendia meruerit. Et bene cum lacrymis, quia »sicut ignis stipulam depascit, ita lacryme sincere quidquid sordium uel apparet uel non apparet abluunt et delent,« ut dicit S. Ioannes Climacus .

Neque uero S. Benedictus simpliciter dixit cum lacrymis; sed apposite addidit uel gemitu; quia multi sunt quos lacrymarum gratia Deus non donat, qui interim tamen salubriter gemere possunt, quemadmodum B. Alcuinus , qui »secretissimam orationem semper in die . . . cum manuum diutina crucis extensione . . . . multis cum gemitibus  fundebat.« E contra uero S. Benedictus abbas Anianensis, de quo Smaragdus scribit : »Quis unquam solum nisi flentem reperit? quis ad eum subito ingrediens siccas eius 147 reperit genas? et non prorsus aut humi prostratum, aut celo erectis manibus stantem;  aut ne sacri uoluminis nimiis humectarentur fletibus pagine, pugnis recipientem lacrymas inuenit?« uide uitam S. Filiberti n. 6 et 12, S. Ansberti n. 9, S. Cuthberti cap. 16, sec. II Bened., S. Adalardi auctore Paschasio n. 25, et uale eius fratris l. I, cap. 10, ubi similia referuntur.

Quarto, id fieri quotidie S. Benedictus precipit, quia »nec reis in carcere gaudium ullum, nec ueris monachis in terra letitia debet esse .« In his tamen aliqua discretione utendum est: unde suos alloquens S. Bernardus dicebat : »Suadeo uobis amicis meis reflectere interdum pedem a molesta et anxia recordatione uiarum uestrarum, et euadere in itinera planiora serenioris memorie beneficiorum Dei, ut qui in uobis confundimini, ipsius intuitu respiretis. uolo uos experiri illud quod propheta consulit dicens: Delectare in Domino, et dabit tibi petitiones cordis tui. Et  quidem necessarius dolor pro peccatis; sed si non sit continuus, sane interpoletur letiori recordatione diuine benignitatis, ne forte pre tristitia induretur cor, et desperatione pereat. Misceamus absinthio mel, ut salubris amaritudo salutem dare tunc possit, cum immixto temperata dulcore bibi poterit,« etc.

Quinto, denique de ipsis malis de cetero emendare, quia »ista est uera penitentia, quando sic conuertitur quis ut non reuertatur, quando sic penitet ut non repetat,« inquit S. Aug. seu quiuis alius . Et certe, ut ait ad hunc locum Smaragdus, »qui plangit peccatum, et iterum admittit peccatum, quasi si quis lauet laterem crudum, quem quanto magis lauerit, tanto amplius lutum facit.« Apposite omnino Petrus Dam. : »Serpens, cum bibere concupiscit, ante uenenum euomit; hausta uero sufficienter aqua, ad locum ubi uomuerat redit, uomitumque resumit: nos etiam, cum celestis eloquii fluenta desideramus haurire,  per conatum pure confessionis omnia uitiorum et lapsuum uenena debemus euomere, sed absit ut reuertamur ad uomitum!«

Desideria carnis non perficere.] Iuxta illud Petri apostoli: Charissimi, obsecro uos tanquam aduenas et peregrinos, abstinere uos a carnalibus desideriis, que militant aduersus animam.

uoluntatem propriam odire.] uoluntas propria, ut ait Smaragdus, et citatus a Bernardo Cassinensi et Boherio Petrus Diaconus, est ea que priuata, et singulariter sua est, quam nullus alius approbat, nullus iustam esse proclamat. uel, secundum S. Bernardum : »uoluntatem dico propriam, que non est communis cum Deo et hominibus, sed nostra tantum, quando quod uolumus non ad honorem Dei, non ad utilitatem fratrum, sed propter nosmetipsos facimus, non attendentes placere Deo et prodesse fratribus, sed satisfacere propriis motibus animorum.« Huiusmodi uoluntatem hic  iubemur odisse, et quidem merito, nam, ut ait S. Petrus Damiani seu quiuis alius : »Nullum aliud onus est grauius homini, quam homo ipse: quis enim tyrannus crudelior, que seuior potestas homini, quam hominis ipsius 148 uoluntas? Nunquam ab ea requiescere, nunquam sedere licet; et quo amplius te ad obediendum sibi nouerit fatigari, eo magis urget, instigat, et onerat, pietatis immemor, misericordiam nesciens: hoc enim proprium habet propria uoluntas, ut quo obediens obedientior fuerit sibi, eo amplius eum crudelioribus uinculis innectat.« Neque hic solum presenti hoc in seculo suam in nos tyrannidem exercet propria uoluntas, sed multo amplius in futuro, ut pote que eternam nobis damnationem acquirat: unde S. Bernardus : »Caueamus a propria uoluntate tanquam a uipera pessima et nequissima, que sola deinceps damnare possit animas nostras;« et alibi : Cesset propria uoluntas, et infernus non erit.« Et apud Cassianum  abbas  Abraham: »Perditio nostra est oblectatio uite presentis, et, ut expressius dicam, exsecutio desideriorum uoluntatumque nostrarum.«

Preceptis abbatis in omnibus obedire.] Iuxta illud Scripture: Facies quodcunque dixerint, qui presunt loco quem elegerit Dominus, et docuerint te iuxta legem eius, sequerisque sententiam eorum, nec declinabis ad dexteram neque ad sinistram; qui autem superbierit nolens obedire sacerdotis imperio, qui eo tempore ministrat Domino Deo tuo, et decreto iudicis, morietur homo ille, et auferes malum ex Isrel . Et sane, quemadmodum ratiocinatur S. Basilius : »Si qui artifici cuipiam manuario ex illis qui ad presentem uitam nobis usui sunt, seipsum commisii, omnibus modis illi obtemperat, nec aliqua in re iussis illius contradicit, neque uel modice illum deserit, sed perpetuus est in oculis preceptoris, et cibum ac potum reliquamque dietam  non aliter exspectat, quam iuxta illius definitum prescriptum; quanto magis qui ad pietatis et sanctimonie disciplinam accedentes semel hoc sibi ipsis persuaserunt, quod apud istum preceptorem talem scientiam acquirere ualeant, omnem obtemperantiam et exactissimam obedientiam prepositis suis exhibebunt, et non exigent preceptorum rationem, sed opus illorum perficient, nisi forte quantum eos quidquid ad salutem conducat ignorant, honesta et competenti reuerentia interrogare et instrui decet!«

Quod autem S. Benedictus ait in omnibus obedire, caute est intelligendum. Nam primo, quoad peccata, nulla debetur prelatis ea precipientibus obedientia, ut docent inter alios S. Basilius in Regulis breu. interr. 114, S. Bernardus Serm. 41 de diuersis et epistola 7, Petrus Blesensis epist. 131, et S. Theresa in Fundationibus suorum monasteriorum cap. 17.

Secundo, nec potest abbas monachis quidquam quod non sit in Regula, aut saltem secundum Regulam  imperare, nec ei eo casu tenentur fratres obedire. Ita docet Petrus uenerabilis ad S. Bernardum scribens in hec uerba : »Sicut eos qui, oblectamenta mundi fugientes, eius aspera ob maius meritum discrete amplectuntur, omnino scimus esse laudandos; sic illos qui alios ad id quod non proposuerunt, et quod non expedit, uiolenter cogere uolunt, dicimus non esse prorsus 149 audiendos.« Et S. Bernardus in epistola ad Simonem abbatem S. Nicolai : »Inuitandi sunt ad arctiorem uitam, non cogendi, quibus utique semel in ordine Cluniacensi preesse consensisti.« Rationem alibi hanc reddit S. doctor : »Non parum prelati prescribitur uoluntati, quod is qui profitetur, spondet quidem obedientiam, non tamen omnimodam, sed determinate secundum Regulam, nec aliam quam S. Benedicti, ut oporteat eum qui preest non frena sue laxare uoluntati super subditos, sed prefixam ex Regula sibi  scire mensuram, et sic sua demum imperia moderari circa id solum quod rectum esse constiterit, neque quodlibet rectum, sed hoc tantum quod predictus Pater instituit, aut certe quod sit secundum quod instituit; sic se quippe habet professio: Promitto, non quidem Regulam, sed obedientiam secundum Regulam S. Benedicti, non secundum uoluntatem prepositi,« etc.

Tertio, sicut nichil ultra, ita nichil contra aut citra Regulam abbas iubere potest, u. g., sano manducare carnes, a nocturnis abesse uigiliis, aut aliquid huiusmodi, nec tali fratres tenentur obtemperare mandato: »Ergo nec prelati iussio, inquit interum S. Bernardus , uel prohibitio non pretereat terminos professionis; nec ultra extendi potest, nec contrahi citra: nichil me prelatus prohibeat horum que promisi, nec plus exigat quam promisi; uota mea non augeat sine mea uoluntate, nec minuat sine certa necessitate.« Ratio est quia »absque necessitate remissio uoti non dispensatio,  sed preuaricatio est,« ut loquitur idem S. doctor.

Etiamsi ipse, quod absit, aliter agat.] Obedientes apostoli Petri precepto: Serui, subditi estote in omni timore dominis, non tantum bonis et modestis, sed etiam discolis: in his enim ius et potestas imperandi residet, a qua nec malis moribus excidunt, nec minus quam boni, Christi in nos uices gerunt: unde apposite ad hunc locum Petrus Damiani : »Nolite, ait, de uestrorum priorum perperam forte uiuentium meritis disputare, et non qua uia gradiuntur, sed cuius uice funguntur attendentes, illis in Christo humiliter obedite.«

Memores illud dominicum preceptum: »Que dicunt facite; que autem faciunt facere nolite.« Quo respexisse uidetur Petrus Blesensis, cum dixit : »Si autem uite nequioris est abbas, ei tamen ex caritate obedire oportet; scriptum est enim: Que dicunt facite, que autem faciunt facere nolite.«

 Non uelle dici sanctum antequam sit, sed prius esse quod uerius dicatur.] Sanctitatem appetere, bona opera exercere omnes debemus, cum id ante omnia Deus iusserit: Sancti estote, quoniam ego sanctus sum; at uero uelle dici sanctum non est Christianorum, multo minus monachorum, sed paganorum; nisi forte fraterne caritatis intuitu: »est enim cum utiliter humanas laudes recipimus, inquit S. Bernardus , fraterne duntaxat caritatis intuitu, et ad salutem eorum qui nobis propterea facilius acquiescunt,« sicut fecit Apostolus, qui predicationes et reuelationes ipse predicauit: at uero extra 150 causas huiusmodi, qui laudes humanas appetit similis est nudo cuidam, qui laceram et attritam uestem aut quoduis aliud tandem inuenire cupit, quo nuditatem et ignominiam contegat, infit S. Dorotheus.

Quod uero additur, sed prius esse quod uerius dicatur, non sic capiendum est, quasi post acquisitam sanctitatem appetere laudes humanas licitum esset; sed  nos uoluit prius esse sanctos, ut si quando uel inuiti tales predicemur, uerum tunc dicatur.

Precepta Dei factis quotidie adimplere.] Quid per precepta Dei hic debeamus intelligere, eleganter explicat Petrus uenerabilis ad S. Bernardum sic scribens : »Diuina mandata dicimus non solum ea que per seipsam in carne Diuinitas apparens hominibus tradidit, aut ea que per apostolos teneri constituit, siue illa que ante susceptam carnem per patriarchas uel prophetas mandauit; sed etiam illa que post apostolos uiri apostolici, apostolica uestigia secuti, unanimi multorum consensu seruari preceperunt: idem enim diuinus Spiritus, qui priorum Patrum cordibus se infundens humane saluti congruentia per eos dedit precepta, per hos quoque, qui recentiores uidentur, hominum salutem operari salubria iubendo non destitit.«

Castitatem amare.] Propter summam eius excellentiam, que »Deo nos familiares et, quantum humana  natura patitur, similes efficit,« ut loquitur S. Ioannes Climacus , aut saltem angelis ipsis, iuxta uulgatam Patrum sententiam, in primis S. Bernardi abbatis, ad Henricum Senonensem episcopum de castitate ita scribentis : »Quid castitate decorius, que mundum de immundo conceptum semine, de hoste domesticum, angelum denique de homine facit? Differunt quidem inter se homo pudicus et angelus, sed felicitate, non uirtute; sed et si illius castitas felicior, huius tamen fortior esse cognoscitur.« Idem sentiebat Petrus uenerabilis, qui in epistola ad Margaritam et Pontiam, neptes suas, sic disserit : »Non patientia, non humilitas, non caritas, non quelibet alia uirtus soror dicitur angelorum, sed uirginitas; hinc B. Hieronymus: Bene ad uirginem angelus mittitur, quia semper angelis est cognata uirginitas; profecto in carne preter carnem uiuere, non terrena uita est, sed celestis; unde in carne angelicam gloriam acquirere, maius est meritum quam habere; esse enim  angelum felicitatis est, esse uero uirginem uirtutis est.« Et infra: »Quid pluribus exsequar laudem castitatis? Castitas etiam angelum fecit, et qui eam seruauit angelus est.«

Notandum uero S. Benedictum non precise dixisse uirginitatem amare, sed castitatem; quia paucorum est illa uirtus, quam in omni non modo corporis, sed etiam cordis incorruptione reponunt. Et sane S. Basilii, cuius castitatem tantopere commendat S. Gregorius Nazianzenus in orat. funebri ad eius laudem, dictum fertur: Et mulierem ignoro, et uirgo non sum; et ipse ad Chilonem discipulum scribens ait: »Et quidem flagitium uitaui fornicationis, at munditie uirginalis florem 151 arcana cordis cogitatione fedaui.« At uero castus esse etiam post amissam uirginitatem nullus non potest.

Porro quod iubemur amare,summo proinde studio iubemur custodire; in quo plane redarguendus  uenit error quorumdam, qui, ut scribit Boherius, cum nullibi in Regula de castitate aliquid legant, monachum castitatem haud uouere affirmauerunt, quasi uero monastica professio castitatis, ut paupertatis et obedientie uotum non includeret. Et nonne nos puderet in castris Christi morantes non caste uiuere? cum in antiquis militum, maxime Romanorum, castris castitas seruaretur, ut scribit Bernardus Cassinensis: unde et castri nomen ortum, quod milites in eo degentes castrati uiderentur.

Ad seruandum autem pretiosum castitatis thesaurum plurima conferunt, que isthic etiam congerere non erit fortassis penitus otiosum. In his recensent imprimis ieiunium, otiositatis fugam, nouissimorum recordationem, frequentem Eucaristie perceptionem, orationem, humilitatem, Dei presentiam, patientiam, et solitudinem fugamque mulierum: de quibus pauca subiicio.

Primo ergo, qui incorruptam seruare castitatem desiderat, ieiunio ante omnia corpus affligere debet,  uulgare est enim prouerbium: Sine Cerere et Baccho friget uenus; et econtra. Hinc S. Ambrosius : »Libido, inquit, grauis ignis est, et ideo non debemus illi alimenta prebere. Luxurie pascitur libido conuiuiis, nutritur delicus, uino accenditur, ebrietate flammatur.« Et S. Ioannes Climac. : »Qui seruit uentri suo, et interim conatur spiritum luxurie uincere, perinde facit atque is qui incendium uult oleo superare.« Quapropter, »Sanctissimi principes monachorum cupientes amputare libidinis causas, uictum nobis parcum et tenuem constituerunt ad certam mensuram, quo corpus sustentetur ad necessitatem, et non incrassetur ad libidinem,« ut scribit Trithemius .

Ieiunii autem nomine cuncta macerationis genera uulgo intelligunt, quibus usi persepe leguntur sancti, ut fedos libidinis estus exstinguerent. Ita monachus quidam omnes ad lucerne flammam sibi digitos incendisse dicitur, ne libidinis flamma cor suum ardere  permitteret . Ita S. Benedictus  carnis tentatione afflictus, in spinas et uepres corpus nudum prouoluit. Ita S. Bernardus , quod curiosius feminam aspexisset, stagno gelu constricto collo tenus se immersit. Alii flagellis, ciliciis, uigiliis, chameunis, ferreis catenis carnis tentationes impugnarunt, et uicerunt. uide Regulam B. Aelredi ad uirgines, cap. 26 et 27.

Secundo. Quia non minus castitati quam ipsi anime inimica est otiositas: »Qui thesaurum magnum in fragili corpore portatis, inquit Trithemius , otium fugite, semper aliquid boni facite, ut quoties tentator diabolus accesserit, utiliter uos occupatos inueniat. Enimuero qui otiosus est, insidiis patet tentantis; qui autem occupatur in opere bono, aditum clausit omnem insidiis.« Certe terrere nos debet quod scribit S. Ioannes Climacus : »Multos uidimus in seculo pre curis, 152 sollicitudinibus, nugis, uigiliisque, corporis sui furiosam  tyrannidem fugisse, qui postquam ad religiose quietis et secrete uite silentium se contulerunt, per refractarios corporis motus misere sunt inquinati et polluti.«

Tertio. Ad tuendam seruandamque castitatem plurimum ualet nouissimorum, maxime inferni meditatio: id quod sordida cogitatione impugnato alicui fratri familiari hac similitudine edocuit quidam senex : »Mulier quando uult ablactare filium suum, aliquid amarum superungit uberibus suis, et cum uenerit infans ex consuetudine lac sugere, sentiens amaritudinem refugit: mitte ergo et tu amaritudinem in cogitatione tua.« Petenti uero fratri quam amaritudinem poneret, respondit cogitationem mortis et tormentorum que in futuro seculo peccatoribus reseruantur.

Quarto. Inter alia seruande castitatis media, suadent frequentem sacrosancte Eucaristie perceptionem,  ut pote que sit frumentum electorum, uinum germinans uirgines. »Sedat enim, cum in nobis manet Christus, seuientem membrorum legem, pietatem corroborat, perturbationes animi exstinguit,« inquit S. Cyrillus . Unde et S. Bernardus suos alloquens , »Si quis, ait, uestrum non tam sepe modo acerbos sentiat iracundie motus, inuidie, luxurie, aut ceterorum huiusmodi; agat gratias corpori et sanguini Domini, quoniam uirtus sacramenti operatur in eo.« uide Cassiani collat. 22, cap. 6.

Quintam seruande castitatis rationem suo exemplo edocet Sapientia, cum dixit: Cognoui quod non possim esse continens, nisi Deus det: adii Dominum et deprecatus sum . Quotiens ergo motum carnis inordinatum senseris, quotiens hostem adesse inuisibilem ad nocendum perceperis, mox ad pendentem in cruce Filium Dei confugito. Hortatur etiam Aelredus , ut ad B. uirginem Mariam potissimum recurramus.

 Sexto. Castitatem, »Seniores aiunt apprehendi non posse, nisi prius in corde humilitatis fundamenta fuerint collocata,« inquit Cassianus . Et S. Gregorius  »nullam dicit esse castitatem, quam non commendat humilitas mentis.« Cui concinit illud S. Bernardi : »Castitas superba non castitas est, sed ornatum diaboli prostibulum.«

Septimo. Perfecte castitatis statum perpetuo tenere poterimus ex Cassiano : »Si Deum non solum secretorum nostrorum actuum, uerum etiam cogitationum cunctarum diurnum pariter nocturnumque inspectorem esse et conscium cogitemus, ac pro omnibus que in nostro corde uersantur, sicut pro factis et operibus nostris rationem nos ei reddituros esse credamus.«

Octauo. »Quantum quis in lenitate ac patientia cordis, tantum in corporis puritate proficiet; quantoque longius iracundie propulerit passionem, tanto  castitatem tenacius obtinebit: non enim estus corporis declinabit, nisi qui animi motus ante compresserit, quod apertissime Saluatoris nostri ore laudata beatitudo declarat: Beati mites, quoniam 153 ipsi possidebunt terram. Non ergo aliter nostram possidebimus terram, id est non alias ditioni nostre rebellis huius corporis terra subdetur, nisi mens nostra prius fuerit patientie leuitate fundata, nec poterit aduersus carnem suam libidinis bella comprimere, nisi prius armis mansuetudinis instruatur.«

Denique castitas amans est solitudinis, nec efficacius aut magis presens aduersus omnes carnis impressiones remedium existimauerunt SS. Patres, quam fuga mulierum, ut hostem quasi fugiendo uincamus; tutam castitatem non credentes hoste presente. Ita S. Cesarius : Contra libidinis impetum »apprehende fugam, si uis obtinere uictoriam; nec tibi uerecundum sit fugere, si castitatis palmam desideras obtinere. Unde, fratres karissimi, ab omnibus Christianis,  precipue tamen clericis, siue monachis indigna et inhonesta familiaritas fugienda est, quia sine ulla dubitatione qui familiaritatem non uult uitare suspectam, cito dilabitur in ruinam.« Et paulo post: »Quod autem libidinem fugiendam esse suggerimus, apostolus Paulus euidenter ostendit, qui cum omnibus uitiis predicauerit resistendum, dum contra libidinem loqueretur, non dixit resistite, sed fugite fornicationem, ac sic contra reliqua uitia, Deo auxiliante, debemus in presenti resistere, libidinem uero fugiendo superare, licet alibi in Scripturis diuinis legimus: Noli, inquit, in faciem uirginis intendere, ne te scandalizet uultus eius.« Idem docent S. Hieronymus scribens aduersus uigilantium sub finem, et Cassianus lib. uI Institutionum, cap. 3; quibus concinit illud Goffridi abbatis uindocinensis : »Ubi inordinate secularis est assiduitas, diu deesse non creditur grandis iniquitas,  maxime in loco in quo sexus femineus habitare permittitur, per quem etiam religiose persone suspecte habentur.« At constantiores etiam animos terrere debent hec S. Bernardi uerba : »Cum femina semper esse, et non cognoscere feminam, nonne plus est quam mortuum suscitare?« Nec me minus mouent, que nonnullus ex priscis monachis dicebat : »Filioli, sal ex aqua est, et si appropinquauerit aque, continuo soluitur et deficit; et monachus similiter ex muliere est; itaque si appropinquat mulieri, soluitur et ipse, atque in id desinit, ut iam monachus non sit.« Et Petrus Damiani : »In quodam monte Orientis lapides sunt igniferi, qui masculus et femina nuncupantur, et dicuntur pyroboli, qui nimirum cum a se inuicem procul sunt, non accenduntur. Si uero femina appropinquatur masculo, protinus ex eis ignis egreditur, ita ut omnia que circa montem sunt flammis uaporantibus exurantur. Ab ipsis ergo lapidibus edocemur,  ut si consumi libidinis incendio nolumus, muliebris aspectus faciem declinemus, ne de conspecta forma flamma prosiliat, que in nobis non montis, sed mentis fruteta peruadat.«

Nemo ergo iure miretur tantam in priscis monachis feminas uitandi sollicitudinem, ut non solum eis monasterii sui, sed nec oratorii ingressum permitterent, imo nec sui conspectum aut congressum facile concederent.

154 Certe prohibitum olim in uirorum monasteria feminis aditum passim testantur antique monachorum regule: Regula tertia SS. Patrum , »familiaritatem omnium mulierum, inquit, tam parentum quam extranearum pro custodienda uita, uel cauendis laqueis diaboli ab omnibus monasteriis, uel culturis monachorum; seu frequentationem monachorum a monasteriis puellarum, sicut regula edocet, prohibere censemus; neque ulla mulier in interius atrium monasterii ingredi audeat. Quod si cum consilio  uel uoluntate abbatis monasterium, uel cellulas monachorum quedam fuerit ingressa, merito ipse abbas et nomen abbatis deponat, et inferiorem se omnibus presbyteris recognoscat; quia talis sancto gregi preponi debet, qui eos immaculatos Deo offerre procuret, non per quaslibet familiaritates diabolo sociare festinet.« S. Basilius : »Mulieres a monasteriorum ingressu prorsus arceantur.« S. Cesarius in Regula ad Monachos cap. 11: »Mulieres in monasterio nunquam ingrediantur.« Regula S. Ferreoli : »Nulla penitus mulier ad monasterium, etiamsi pro dilectione expetere uideatur, accedat. Similiter eam etiam religiosis feminis uel puellis, ne qua forte occasio minus intelligentibus relinquatur, accedendi licentiam amputamus: quia non potest habitatio in longum esse secura, inimico proximo et hoste uicino.« Denique Regula Tarnatensis monasterii : »Femine uestrum non frequentent habitaculum, sed cum pro deuotione sua, uel pro amore religionis uestre  expetierint monasterium, non eis concedatur interiores monasterii ianuas introire; sed in oratorio, aut in hospitali domo reddatur illis honor et gratia.« Hanc ueterum monachorum disciplinam confirmant concilium Turonense I  his uerbis: »Mulier intra septa monasterii nullatenus introire permittatur; si abbas in hac parte aut prepositus negligens apparuerit qui eam uiderit, et non statim eiecerit, excommunicetur.« Concilium Antissiodorense : »Si quis abbas mulierem in monasterio suo ingredi permiserit, aut festiuitates aliquas ibi spectare preceperit, tribus mensibus in alio monasterio recludatur, pane et aqua contentus.« Similiter Romanum sub S. Gregorio  cauet »ne in seruorum Dei recessibus et eorum receptaculis illa popularis conuentus prebeatur occasio, uel mulierum fiat nouus introitus, quod omnino non expedit animabus eorum.« Idem iubet S. pontifex  ad Castorium Ariminensem episcopum scribens ; et ad ualentinum abbatem , qui feminas in suo admiserat monasterio: »Huius te precepti serie, inquit, commonemus, ut neque mulieres in monasterio tuo deinceps qualibet occasione permittas ascendere, neque monachos tuos commatres sibi facere; nam si hoc denuo ad aures nostras peruenerit, sic te seuerissime noueris ultioni subdendum, ut emendationis tue qualitate, ceteri sine dubio corrigantur.« In antiqua etiam formula condendi priuilegii statuitur , ut »mulierum accessus intra portas monasterii nullatenus fiat.« His omnibus accedunt ciuiles imperatorum leges, Iustiniani nouella 133: »Non ingredientur omnino neque mulier in monasterio uirorum, neque uir in muliebre, uel obtentu memorie 155 defuncti illic reconditi, uel ob aliam causam; et maxime si quis fratrem forte, aut sororem, aut quempiam ex genere coniunctis se in monasterio  habere dicat; monachis etenim cognatio in terra non est, ut pote qui celestem uitam affectent.« Quam legem etiam ad defunctos extendit, decernens »ne uirum recunduntor in muliebrium monasteriorum sepulcris, neque mulieres in uirorum monasteriis seu asceteriis defodiuntor.«

Dicta hactenus confirmat antiqua monachorum praxis, quos nunquam in monasterio feminas introduxisse constat, ut infinitis prope exemplis demonstrari posset: imo nonnulli eo progressi sunt, ut nec animalia sexus feminini, puta uaccas, capras, et alia huiusmodi nutriri in monasteriis suis paterentur; qualis fuit S. Plato Sacundionis monasterii hegumenus, teste Theodoro Studita in eius uita n. 23; qualis et ipse Theodorus Studita, ut uidere est in eius Testamento, quod refert Baronius ad ann. 826.

Eamdem disciplinam ultro amplexi sunt posteriores monachorum ordines alieque religiose congregationes. Hanc suis Guigo Carthusiensis prior prescribit  his uerbis : »Mulieres, terminos intrare nostros nequaquam sinimus, scientes nec Sapientem, nec Prophetam, nec Iudicem, nec hospitem Dei, nec filios, nec ipsum Dei formatum manibus protoplastum potuisse blanditias euadere et fraudes mulierum . . . . Nec posse hominem aut ignem in sinu abscondere ut uestimenta illius non ardeant, aut ambulare super prunas plantis illesis, aut picem tangere, nec inquinari.« Et noua Carthusiensium Statuta : »Omnibus personis ordinis inhibemus, ne infra domorum nostrarum clausuras, uel clausurarum limitationes fossatis uel signis quibuscunque designatas mulieres ingredi permittant; sed potius quantum poterunt se opponant, et defendant, quantum in eis est, ne intrent; qui uero culpabiles, uel negligentes fuerint in premissis, si priores fuerint, sint extra sedes suas ubique in conuentu usque ad sequens capitulum generale, in quo etiam clament culpas suas; alii uero de ordine usque ad idem capitulum sint in disciplina  generali, et obedientias, si habent, amittant.« Idem renouant  in noua collectione statutorum Parisiis impressa anno 1582, prohibentque auctoritate summorum pontificum Iulii II et Pii u, »sub penis priuationis officiorum que in presentia obtinent, et inhabilitatis in posterum ad illa et ad alia omnia, et suspensionis a diuinis ipso facto sine alia declaratione incurrendis.« Nec minus seueri uidentur Cistercienses, cum in antiquis definitionibus hec scribunt : »Ingressus mulierum intra septa abbatiarum nostrarum omnino interdicitur, nisi super hoc domini pape priuilegium habuerint speciale, excepto quod, cum maior ecclesia nouiter dedicatur, per nouem dies causa deuotionis ecclesiam uisitare poterunt; sed nunquam tunc uel alias occasione aliqua intra septa monasterii pernoctare: sicubi contra presumptum fuerit, discooperiantur altaria, et diuinum officium minime in  ecclesia celebretur, quandiu ibidem fuerint 156 mulieres: faciens autem, uel consentiens, et procurans per litteras apostolicas, uel quoquo modo, si abbas fuerit, omni feria sexta sit in pane et aqua usque ad sequens capitulum generale, ibidem ueniam petiturus, et grauiter puniendus; si uero prior. uel subprior, uel cellerarius fuerit, ab officio deponatur, et tribus diebus uno eorum in pane et aqua peragat leuem culpam; alii uero monachii et conuersi penam similem sortiantur, et ultimi omnium sint per annum.« Huius decreti praxim  saltem aliqua ex parte uidere est in capitulo generali Cisterciensis ordinis anni 1205, in quo hec recitantur: »Abbas de Pontiniaco, qui contra formam ordinis reginam Francie cum aliis eiusdem sexus non paucis in suum monasterium introduxit ad audiendum sermonem in capitulo, ad processionem in claustro, ad reficiendum, et pernoctandum duabus noctibus in infirmitorio, sumpta occasione quod ex rescripto domini pape, et ex permissione  domini Cistercii eidem domine patebat aditus illius monasterii, cum eo usque procedendum nec dominus papa, nec abbas Cistercii indulserint, sed nec etiam aliquid tale cogitauerint; et quia tam enorme factum sustinuit in totius ordinis Cisterciensis iniuriam; licet absque omni retractatione depositionem mereretur in instanti, tamen ad instantiam et petitionem domini Remensis, cui negare quidquam nec uolumus, nec debemus, et aliorum etiam episcoporum, ei parcitur in presenti. uerum ne omnino impunita remaneat tanta presumptio, extra stallum abbatis maneat usque ad Pascha, nec celebret nisi de necessitate sui officii, et sex diebus sit in leui culpa, tribus scilicet diebus in Cistercio, et tribus in Pontiniaco, uno eorum in pane et aqua hinc et inde.« Cassinenses  etiam sub pena excommunicationis ipso facto incurrende prohibent, duci aut recipi intra septa regularia monasterii mulieres, siue laicas, siue religiosas;  Celestini  sub pena priuationis officiorum, perpetue inhabilitatis ad illa et alia in posterum obtinenda, et aliis penis in canonicis sanctionibus et Rom. pontif. bullis expressis. Denique Constitutiones congregationis montis Oliueti pauca hec habent : »Mulieres nunquam  in monasterium ab abbate admittantur.«

Porro que hactenus a nobis dicta sunt de mulierum in monasteria uirorum ingressu prohibito, idem e conuerso asserendum de uiris in cenobia uirginum: illis nimirum interdictum fuisse omnem aditum, ut patet ex supra citata Iustiniani nouella 133, ex S. Isidoro in lib. II de Eccl. officiis cap. 15, ex uita S. Liobe cap. 1, in quo refertur duo in Anglie loco, qui dicitur Winbrunno, fuisse cenobia, uirorum unum, feminarum alterum, »quorum ab initio fundationis sue utrumque ea lege discipline ordinatum est, ut neutrum eorum dispar sexus ingrederetur; nunquam enim uirorum congregationem femina,  aut uirginum contubernia quisquam uirorum intrare permittebatur, exceptis solummodo presbyteris, qui in ecclesias earum ad agenda missarum officia tantum ingredi solebant, et consummata oratione statim ad sua 157 redire.« Et cap. 2, S. Tetta, eiusdem monasterii abbatissa, dicitur »non tantum laicis aut clericis, uerum etiam ipsis quoque episcopis in congregationem earum« negasse ingressum, excepto nimirum altaris officio. Idem uidere est in priuilegio Ioannis pape Iu, pro sanctimonialibus cuiusdam cenobii B. Marie in Gallia, in quo inter alia summus pontifex uult, ut »episcopus, quem mater spiritalis, paterque monasterii, uel cuncta congregatio uoluerit, ad celebranda missarum solemnia in congregatione abbatisse uel etiam reliquarum iuniorum, sacrandi etiam tabulas altaris, in quibus misse debeant celebrari, habeat facundiam [* 1Kb] in eodem monasterio ingrediendi, ad officium scilicet sacerdotalis  ministerii, et tales secum ipse pontifex introducat quales uita et religio sancta commendat; quo peracto officio, nichil contingens, nichilque ambiens per concupiscentie stimulum, uel rapine prauitatis ingenia, sed gratis per omnia agens, ad propria mox regredi non moretur.« Ubi quod ait: Tales secum ipse pontifex introducat, etc., intelligendum uidetur de aliis altaris ministris, ut colligimus ex Regulis S. Cesarii ad uirgines, c. 33, et S. Donati cap. 55, in quibus hec lego: »Nullus uirorum in secreta parte in monasterio et in oratoriis intreat, exceptis episcopis, prouisore et presbytero, diacono, subdiacono et uno uel duobus lectoribus, quos et etas et uita commendet, qui aliquoties missas facere debeant. Cum uero aut tecta restauranda sunt, aut ostia, uel fenestre sunt componende, aut aliquid huiusmodi reparandum, artifices tantum et serui, ad operandum aliquid, si necessitas exegerit, cum prouisore intreant; sed nec ipsi sine licentia aut permissu matris.« Addit S. Cesarius cap. 34: »Matrone etiam  seculares, uel puelle, seu relique mulieres, aut uiri adhuc in habitu laico similiter introire prohibeantur.« Quid quod nec medicos uirginum monasteria ingredi permittat S. Gregorius papa? uide conc. Matisconense I, cap. 2, Foroiuliense ann. 791, cap. 12, et nouissime Tridentinum, sess. 25, de Regul. c. 5.

Que autem ex Regulis S. Cesarii et sancti Donati, ex priuilegio Ioannis pape Iu, et ex uita S. Liobe modo protulimus, ea non solum probant denegatum prorsus in asceteria uirginum uiris aditum, sed etiam, quod maius est, in earum oratoria seu ecclesias, quod confirmatur ex concilio Epaonensi anno 517, cap. 38, Arelatensi anno 813, cap. 7, Turonensi III, eodem anno, cap. 29. Idem uice uersa de monachorum ecclesiis asserendum est, in quas nullus omnino mulieribus quibuscunque, etiam religiosis, patebat ingressus, ut colligitur tum ex Regula S. Aureliani ad monachos, cap. 15, que feminas siue consanguineas, siue notas, aut alias ad Orationem ingredi non  permittit, imo nec uiris laicis; ex cap. 14; ex concilio Antissiodorensi can. 26, quod cauet ne abbas in monasterio mulierem admittat, aut festiuitates aliquas ibi spectare precipiat; ex concilio Romano, in quo S. Gregorius papa prohibet, ne episcopus missas in cenobio monachorum celebret, ne forte »in seruorum Dei recessibus et eorum receptaculis ulla popularis 158 prebeatur occasio conuentus, uel mulierum fiat nouus introitus, quod omnino nec expedit animabus eorum;« ex supra citata Iustiniani nouella, que nequidem ad celebrandum tertium, nonum, quadragesimum, et annuum defunctorum diem, ad monasteria uirorum feminis permittit ingressum; ex Gregorio Turonensi, referente S. Romanum abbatem Condatiscensem, ut mulieribus ad suum sepulcrum, quod Deo reuelante nouerat miraculis coruscaturum, pateret accessus, uoluisse extra propriam ecclesiam sepultura donari, »Non potest fieri, inquiens, ut ego in monasterio sepulcrum habeam, a  quo mulierum arcetur accessus.« Atque hic fuit communis ordinis Benedictini usus, generalisque pene omnium monasteriorum nostrorum consuetudo: quod ne quis a nobis gratis confictum e se existimet, quasi singularem quorumdam, et quidem paucorum cenobiorum praxim, pro generali consuetudine traducere uellemus, rem si non de omnibus, saltem de precipuis et insignioribus monasteriis certissimis testimoniis demonstrare non erit fortassis ingratum, et utinam aliquando utile!

Atque ut a monasteriis ab ipso S. P. Benedicto constructis exordium ducamus, quamuis non legamus S. Patrem mulieres ab ingressu ecclesiarum exclusisse, nichilominus tamen cum neque in eius uita, neque in eius Regula hunc illis permisisse scribatur, non leuis coniectura est, eius ecclesias mulieribus penitus inaccessas fuisse: saltem id sibi persuasisse uidentur olim Cistercienses, cum exemplo S. legislatoris  oratorii aditum feminis denegarunt, uti ipsi testantur in Exordio paruo Cisterciensi, cap. 12. Coniecturam nostram corroborat supra citatum a nobis S. Gregorii decretum, quo interdicitur episcopis in monachorum ecclesiis missas celebrare, ne forte hac occasione mulierum fieret in eas nouus introitus, que uerba denotant rem ante prorsus inauditam, alioquin non diceretur nouus. Certe inaccessam feminis tempore Constantini pape, hoc est initio seculi uIII, Romanam S. Anastasii ad Aquas Saluias ecclesiam, constat ex actis que refert Baronius ad ann. 613, ubi S. martyris reliquie extra monasterium in aliam S. Ioannis ecclesiam energumene liberande gratia delate dicuntur, eo quod in ipsum monasterium, id est monasterii basilicam, mulier non ingreditur. Sed quidquid sit de monasteriis a S. Benedicto institutis, de eo quod post mortem pretioso corporis sui thesauro ditare dignatus est, Floriacensi scilicet, nulla controuersia esse potest, post Adreualdi testimonium in lib. I Mirac. S. Benedicti, cap. 28, ubi  agens de reliquiis SS. Dionysii et Sebastiani Floriacensi monasterio concessis, sic loquitur : »Porro quia antiqua auctoritate sancitum erat feminas extra exteriores portas monasterii haudquaquam transitum introrsus habere, hi qui a longe sanctorum memorias secuti fuerant, ad preces conuertuntur, ut permitteretur eis poscentibus causa orationis ecclesiam in qua sanctorum reliquie deposite erant, ingredi, uotaque sua persoluere: quod quia aduersum erat religioni monastice, nullo omnino pacto impetrare ualuerunt. Illis uero in prece perdurantibus, cepere etiam quique nobiliores causa 159 tanti rumoris excitati, ad tam uenerabile undequaque confluere spectaculum, iunctisque precibus uix extorquere quoquo modo ab abbate et fratribus potuerunt, ut extra portam monasterii, ad occidentalem plagam, in loco nemoribus consito tentorium extendi iuberet, quo memorie sanctorum certo tempore, hoc est uigilia Dominici diei, deferrentur,«  etc. Hec uerba Ex antiqua consuetudine, et quia aduersum erat religioni monastice, non obiter transcurrenda sunt.

Eamdem fuisse Castrensis S. Benedicti monasterii Gallie Narbonensis consuetudinem discimus ex Aimoino lib. II de Transl. S. uincentii, c. 4 , ubi refert S. martyris corpus illuc translatum non statim in basilica S. Benedicti fuisse repositum, sed »seruandum, inquit, uenerandumque in ecclesia alme Genitricis Dei ante ipsius cenobii portam collocauerunt, ob deuotam maxime feminarum frequentiam, quibus monasterii ipsius aditus ex antiqua Patrum eiusdem loci consuetudine denegatur.« Additque: »Decreuerunt tamen nouam basilicam in eius honorem monasterio uicinam exstruere, ad quam utriusque sexus personis deuotis liber sit accessus.« uide eiusdem libri cap. 17.

Idem institutum in monasteriis a se institutis, qui eodem cum S. legislatore nostro gaudebat nomine, eodemque agebatur spiritu, S. Benedictus abbas  Anianensis propagauit, ut colligimus ex anonymi cuiusdam sermone , ubi agens de basilica Anianensis monasterii, hec dicit: Hic locus »in tanta prioribus habitus est religione, ut mulieribus ad ipsum arceretur accessus, ne quelibet occasio sanctos regularis obseruantie corrumperet mores,« etc. Quem locum ideo referimus, quia cum plurima Anianensi cenobio monasteria fuerint subdita, haud dubitamus similem in omnibus uiguisse disciplinam. Idem iudicium ferendum est de cunctis monasteriis a S. Columbano fundatis, aliisque, ad que e suis colonias monachorum transmisit, ut pote quem Theodoricus, agente Brunechilde, Luxouio expulit, eo quod seculares homines in interiora monasterii recusaret admittere, teste Iona in eius uita, n. 33, siue, ut ait anonymus in uita S. Agili abbatis Resbacensis cap. 7, »eo quod accessum feminarum a  prefato monasterio propellebat;« quamuis postea eiusdem S. Agili gratia, uterque, Theodoricus scilicet et Brunechildis, »testamenta nichilominus de prefato cenobio regali conscripserunt munificentia, quibus deinceps quiete serui Dei per labentia manerent tempora in diuini cultus perseuerantia amoto feminarum accessu.« Quam disciplinam seruarunt postea usque ad medium seculum nonum, quo »Hucbertus clericus, Bosonis filius, monasterium in commemoratione B. Petri Luxouio constitutum, cuius claustri aditus mulieribus nunquam patuerat, hostili modo ingressus, cum illicitis mulieribus per aliquot dies remorari non trepidauit;« qua de re eum arguit Benedictus papa III in epistola ad episcopos in regno Caroli constitutos.

S. Columbano preiuerat S. Ioannes Reomensis, qui, ut legimus in eius uita, n. 10, nequidem seculares uiros sacris mysteriis interesse sineret, 160 multo minus feminas; perseuerauitque hic ritus, saltem quoad feminas, usque ad secundam S. Ioannis  translationem, tempore Caroli Magni factam, quo »ipsa rei nouitate sexus uterque promiscue ingredi permittebatur ecclesiam,« ut scribit anonymus in historia prefate translationis n. 8 . »Processu uero temporis, addit idem scriptor , eius loci fratres religioso sanciuere consilio atrium cenobii a frequentia feminarum perpetuo cercere, regulari professioni non integrum fore arbitrantes, muliebri frequenter uel aspectui insuescere, uel alloquio implicari.«

Haud procul a Reomensi distat Besuense S. Petri cenobium, quod temporibus Pippini regis Angle cuiusdam Theodardi uxori non tam custodiendum quam diripiendum traditum cum fuisset, ab ingressu sacrosancte basilice apostolorum, prohibentibus monachis, aliquandiu temperauit, postea uero audacior facta, temeritatis penas diuinitus dedit. Auctor Ioannes monachus in Chronico Besuensi.

Consimilis exstitit in Calmeliacensi cenobio religio,  agente potissimum S. Theofredo abbate, ut tradit anonymus in eius uita, n. 9 : »Oratorium tanta honestatis cautela prouidebat, ut . . . feminei accessus procul haberent sedem circa templi ianuam.« Ita etiam monasterii »Garactensis ecclesia sarcophagum cum cineribus almi tenet Pardulfi, que ad testimonium illius castissime uite feminam nullam admittit,« ut scribebat anno 1183 Gaufredus, prior uosiensis. Hec in memoriam reuocant id quod de S. Fiacrio referunt , scilicet »ab illo tempore, quo mulier uirum Dei accusauit apud episcopum, mulieres in eius monasterium,« hoc est monasterii ecclesiam, non intrasse, quod quidem hactenus saltem aliqua ex parte obseruatur, nulla cancellos sacelli sancti confessoris transgredi impune presumente.

Quid de Maiori Monasterio dicam? cuius basilicam feminis penitus inaccessam docet historia translationis S. Gorgonii n. 8 , ubi S. reliquie »in aperto extra menia monasterii loco pro  utriusque sexus concursu ad tempus« delate describuntur. Idem de Turonensi S. Martini ecclesia dicendum est, in qua canonici eam quam a monachis acceperant disciplinam aliquandiu, etiam abiectis monasticis institutis retinuerunt, uti apparet ex epistola  Leonis pape septimi ad Hugonem principem et abbatem.

Stupenda prorsus atque omni admiratione digna uidetur hac in re S. Carilefi constantia : cum enim eius conspectu aliquando frui desiderasset Ultrogoda regina, missis eam ob rem ad S. uirum nuntiis, hoc retulit responsi: »Ite, optimi iuuenum, et domine uestre hec mea uerba referte. Si quid preualeo, pro ea exorabo; certum tamen habeat, quandiu in corpore fuero, faciem me mulieris nequaquam uisurum; neque hoc cenobium, quod Domino precipiente construxi, ingressui mulieris unquam  patebit.« Quod de ecclesia intelligendum esse manifestum est ex lib. Mirac., n. 12.

In Landeueneco etiam monasterio idem uiguit feminis interdictum, 161 testante S. Winwalei uita tertia apud Bollundum, in cuius n. 4 hec leguntur : »Huius loci hoc priuilegium fuit, ut ex quo tentus est primum a sanctis Dei lege a S. Guingaleo sancita, femineus illum nunquam temeraret introitus.« Idem de Deensi cenobio constat ex Ermentario in historia translationis S. Filiberti, ad predictum monasterium circa medium seculum nonum facte , in qua »dubitatur utrum femineus sexus cum ceteris fidelibus admitti debeat, necne, ut pote cuius frequentatio postquam monachi ibi habitare ceperant, nulla omnino exstitisset. Decerniturque saniori consilio quatenus accessus eis communis tribuatur usque ad expletionem unius anni,« inquit Ermentarius n. 30. uide n. 72.

Iam uero si gradum faciamus ad nostra Normannie  et Picardie monasteria, idem institutum in precipuis receptum fuisse non minus constabit, ut in Fontanellensi S. Wandregisili, in Madriacensi S. Leufredi, in Flauiacensi S. Geremari. De Fontanellensi etsi non ita eluceat, tamen non obscure colligitur ex lib. Mir. S. Wandregisili cap. I, in quo mulier ex pago Caletensi ob uiolatum festi diei S. Wandregisili religionem diuinitus punita, »poposcit se flebili cum uoce ad S. Marie basilicam, que uicina erat Fontanelle cenobio, eiusque ditionis perduci,« cumque S. confessoris ecclesiam aspexisset sanata est. Utquid enim S. Wandregisili patrocinium rogatura, non eius in ecclesiam, sed in B. Marie uicinam se duci poscit, nisi quia feminis erat inaccessa? De Madriacensi res citra controuersiam esse debet ex Mir. S. Leufredi cap. 4 , ubi »femina ceca iuxta monasterium adueniens cum cognouisset nullum aditum feminis illuc ingrediendi patere, misit candelam ad memoriam uiri Dei per  quemdam hominem.« Et in eius uita n. 6, in loco possessionis sue oratorium adhuc laicus statuisse dicitur, »ubi nullus introitus nec accessus feminis dabatur.« Similiter de Flauiacensi, in quo S. Geremarus ecclesiam ex iussu angeli construxit, hac conditione, ut »mulieribus nullus unquam ad eam accessus patebit,« inquit uite scriptor, n. 24. Similem disciplinam in suo monasterio instituisse Elizachar abbatem Centulensem auctor est anonymus in lib. I Mir. S. Ricarii, n. 4, et Hariulfus in Chron. Centul. lib. III, cap. 4.

Sed iam tempus est ut in Belgium pertranseamus. Ibi insign ora haud dubium monasteria censeri debent Elnonense S. Amandi, Sithiuense S. Bertini, et Laubiense, in quibus omnibus olim ecclesie feminis haudquaquam patebant . De Elnonensi luculentum habemus testimonium in Supplemento Milonis de uita S. Amandi cap. 6, ubi S. presulis corpus translatum dicitur ex S. Petri basilica ; »que quoniam pro sui paruitate  tanti presulis tumulo uisa fuit incongrua, atque etiam secundo sexui propter monachorum habitacula inaccessa, frequenti religiosorum uirorum conuentu uisum est aliam magnitudine prestantem debere edificari, que ex utroque sexu a confluenti illo sufficeret multitudini populari, nimirum extra monasterii ambitum.« De Sithiuensi nichilominus constat ex lib. II Miracul. S. Bertini, cap. 12, a tempore 162 S. Abbatis usque ad annum 938 , quo Adala, Flandrie comitissa, »cum sepissime magnis infirmitatibus esset aggrauata, desiderare cepit ut in hoc monasterio ei licentiam monachi darent intrare, ut coram altari S. Bertini pro salute deprecatura liceret se prosternere.« Qua licentia a monachis obtenta, »feria secunda Pasche introduxerunt eam episcopi in eodem monasterio non sine tremore maximo, quoniam hoc illa prima facere presumpserat, quod antea reginarum nulla concupiscere uel  audebat.« Nec deinceps id permissum est ad seculum usque decimum quartum. Denique de Laubiensi testatur Folcuinus in libro de Gestis abbatum Laubiensium, cap. 4 , in principalem S. Petri basilicam illicitum fuisse, nisi certo tempore, feminis accessum, id quod Folcuini tempore, qui obiit anno 990, adhuc usus obtinebat: quapropter S. Ursmarus aliam in montis uerticem, ad quam populus confluere posset, construxit.

Eamdem in Anglia uiguisse consuetudinem, agente presertim S. Cuthberto, egregio Turgotti testimonio comprobatur in libro II Historie Dunelmensis, cap. 17, in quo sic liquitur: »In nullam pene ecclesiarum quas confessor beatus  siue ante, siue in tempore fuge, uel post, sui sacri corporis presentia illustrauit, ulla usque hodie feminis esse constat intrandi licentia.« Deinde causam reddit; tum subdit: »Omnibus ergo et uiris et feminis consentientibus omne suis et in presenti et post futuris temporibus muliebre interdixit consortium, earumque ab ecclesie  sue ingressu penitus amouit introitum. Unde in insula sedis episcopalis eius facta ecclesia, . . . . iussit ut illo missas et uerbum Dei auditure mulieres conuenirent, ne propius ecclesie, in qua ipse cum monachis conuersabatur, unquam accederent. Que consuetudo usque hodie diligenter obseruatur, in tantum, ut nisi metus hostilis uel concrematio loci compellat, nec in cemeteria quidem ipsarum ecclesiarum, ubi ad tempus corpus eius requieuerat, mulieribus introire liceat.« Hec Turgottus sub finem seculi XI scribebat. Sed preclara sunt ea que de Thorneiensi monasterio refert Guillelmus Malmesburiensis : »Ibi solitudo ingens ad quietem data monachis, ut eo tenacius hereant superis, quo castigatius mortales conspicantur. Femina si ibi uidetur, monstro habetur; maribus aduenientibus quasi angelis plauditur. Ceterum ibi nullus nisi momentanee conuersatur.«

Quam in Anglia hauserat disciplinam S. Bonifacius,  hanc in Germaniam profectus, in monasteriis a se constructis ibidem refudit, ecclesiarum aditu feminis prorsus interdicto, maxime uero in Fuldensi omnium nobilissimo, cuius basilica uni S. Liobe ob reuerentiam S. martyris patebat, ut testatur Rudolfus monachus in uita S. Liobe cap. 22 , his uerbis: »Interdum etiam et ad monasterium Fuldensium monachorum causa orationis uenire solebat, quod nec prius, nec postea ulli unquam feminarum concedi potuit, quia loco illi, ex quo a monachis habitari ceptus est, femineus negabatur ingressus: tantum autem 163 huic soli concessus est, propter hoc quod S. martyr Bonifacius eam senioribus eorum commendauit, corpusque illius ibi sepeliendum decreuit.« Scribitque Brouuerus  hoc caput a maioribus tam sancte cultum fuisse, »ut priuilegiis a Marino papa seculo IX abbati Hadamaro, et a Siluestro seculi X etate Erkembaldo, et a Ioanne Richardo subinde, aliisque ab aliis pontificibus postea concessis, et nominatim  insertum sit, et religiose a posteris obseruatum.« Id quod probat tum de Lotharii regis uxore, cui die S. Pentecostes sacris interesse in primario monasterii templo non licuit; tum etiam de coniuge Frederici imperatoris, »cui, quia regina in comitatu eius erat, urbem Fuldam intrare non licuit.« Addit Brouuerus emollita semel illa disciplina per Bonifacium papam IX, rogatu Ioannis Merlauii abbatis, »anno 1398 templum Fuldense fulmine de celo tactum, 7 die Iunii conflagrasse, id quod in penam uiolate discipline accidisse posteri crediderunt.« Hec tamen summi pontificis concessio non nisi festum S. Bonifacii aliosque dies festos nonnullos respiciebat, alioqui etiam Trithemii tempore necdum feminis patebat in ecclesia Fuldensi aditus, uti ipse testatur in uita Rabani.

Hanc circa templa monachorum religionem omnibus in locis, ut potuit, S. Bonifacius induxit: unde  rogatus a B. Altone ecclesiam sui monasterii consecrare , »cum illo adueniens more solito uellet ita consecrare, ut nulla mulier deberet illud intrare, postulauit B. Alto ne tali pacto suum oratorium consecraret. Dixit maxime opus uiris sepius ad opera uaria procul egressis, ut uxores eorum domi remanentes orent pro se suisque uiris; cui petitioni consentiens, mox S. Bonifacius ecclesiam quidem consecrando tam feminis quam uiris fecit esse communem; sed fontem quemdam in eodem loco iuxta ecclesiam positum ea benedixit ratione ut mulieri nulli liceret ad eum accedere et haurire.«

His omnibus duo superaddo exempla, unum de Stabulensi monasterio ex lib. Mir. S Remacli episcopi Traiectensis, cap. 20, in quo mulier contracta ad sancti reliquias adducta dicitur , que »quia non facile apud nos nisi certa ex causa femine admittuntur, ante fores cenobii deponitur,« inquit anonymus scriptor. Alterum de Andaginensi  cenobio eruitur ex lib. Mirac. S. Hucherti, cap. 6, ubi hec lego : »Tunc temporis sub uenerabili Seuoldo tanta in loco erat religionis reuerentia, ut quibusque secularibus difficilis esset ibi conueniendi licentia, nullusque ingrediendi aditus concederetur feminis, nisi in annuali festo ipsius pontificis.« Seuoldus porro Andaginense monasterium rexit annis 19 ab an. 836.

Ex dictis hactenus satis demonstratum puto, non singularem quorumdam, sed generalem pene omnium monasteriorum fuisse consuetudinem feminas a templis monachorum arcendi; quam in ipso nascentis ordinis sui exordio arripuerunt Carthusienses Cisterciensesque monachi, retinentque etiam nunc summa cum laude ubique Carthusienses, 164 in ipso uero Cisterciensi cenobio, aliisque forsitan nonnullis Cistercienses; nam passim nunc eorum ecclesie patent feminis, quas in Pontiniacensi solis Anglicanis mulieribus ob reuerentiam S. Edmundi  olim aperiebant, teste Mattheo Parisio ad annum 1250.

Camaldulenses non modo ecclesiam claudunt feminis, sed nec accessum quidem ad siluam, in qua sita erat, permittunt. »In circuitu autem dicte eremi , inquit Hieronymus monachus Camald. in serm. de S. Romualdo n. 63, est pulcherrima silua lignorum abietum per spatium unius milliaris Italici, quam siluam abietum nulla mulier potest ingredi sub pena excommunicationis late per dominum papam sententie.«

At non modo monasterii aut oratorii introitum feminis olim denegarunt ueteres monachi; sed nec eas etiam ad colloquium admittendas esse censuerunt: unde rogatus aliquando S. Pachomius a quodam, ut filiam energumenam liberaret, respondisse fertur : »Non est nobis consuetudo cum mulieribus loqui.« Et S. Carilefus ad missos ab Ultrogotha regina eius conspectu frui desiderante: »Certum habeat, quandiu in corpore  fuero, faciem me mulieris nequaquam uisurum .« Et apud Cassianum : »Hec est antiquitus Patrum permanens nunc usque sententia . . . . Omnimodis monachum fugere debere mulieres, et episcopos, etc.« Episcopos quidem propter manuum impositionem; feminas propter periculum. Sed quia nonnunquam aliud suadet necessitas, tunc quidem non nisi breuiter, idque raro cum eis loqui permittit S. Basilius in constitutionibus monasticis cap. 4, et quidem presente socio; »solum enim ad solam accedere, inquit, nulla religionis ratio permittit: melius est enim esse duo quam unus; simul enim et fidelius et tutius res geritur.« Idem decernit Regula S. Ferreoli  his uerbis: »Quemlibet fratrum euidens causa colloquium cum feminis duntaxat honestis habere compulerit, sciente uel permittente abbate, et adhibitis testibus, id est iunctis duobus ex fratribus, accipiant licentiam  colloquendi; ita tamen ut abbas causam de qua collocutio exstiterit non ignoret.« Idem etiam sub grauissimis penis S. Columbanus : »Qui solus cum sola femina, sine personis certis familiariter loquitur, maneat sine cibo, uel duobus diebus in pane et aqua, uel ducentis plagis.« Et S. Fructuosus : »Quod si de supra taxatis quispiam solus cum sola fabulare deprehenditur, centum ictibus extensus publice uerberetur; et qui talia facere presumit, cum cautione admoneatur. Quod si abusiue habuerit monachorum precepta, et hanc secundo geminauerit culpam, uerberatus denuo carceri mancipetur, aut si penitere noluerit, foras proiiciatur.« Eumdem morem etiam uiguisse apud nostros Cluniacenses colligitur ex Ioanne monacho in lib. I de uita S. Odon., n. 36.

Denique his omnibus addendum est quod inter Patrum Apophthegmata legimus : »Hec in Sceti consuetudo inualuerat,  ut si accessisset mulier ad loquendum fratri, uel alteri necessario suo procul inuicem 165 sedentes colloquerentur.« uide que supra retulimus ex mss. Consuetudinibus S. Benigni Diuionensis de officio eleemosynarii, p. 124, et in lib. u de Antiq. monachorum Ritibus, de fratribus in uiam directis, que omnia declarant quam horrerent Patres nostri quarumcunque feminarum uel leuissimam conuersationem, et quantum nos ab earum colloquio, quod quidem prodesse nichil, obesse plurimum potest timere debeamus. Et utinam eque abhorreamus ac S. Ioannes abbas Gorziensis, qui adhuc laicus  »tantum pudicitie uirtus mentem eius totam peruaserat, ut quo forte loco mulierem sedisse conspexerat, nullo pacto, illa recedente, eodem ipse uel fatigabundus succederet.« Sed de his satis, si tamen hac de re satis dici potest. uide S. Basil. Regulam ex uersione Ruffini interrogat. 197 et 198; uitam S. Paterni episcopi n. 9, sec.  II Bened., pag. 1102; et S. Hugonis episcopi Gratianopolit. n. 15, apud Boll. I April.

Nullum odire.] Recte enim S. Basilius : »Si Deus, ut dicit Ioannes, caritas est, necesse est omnino diabolum esse odium. Quemadmodum igitur, qui caritatem habet, is Deum habet; sic et qui odium habet, diabolum in se ipso nutrit.« Quare de monachis monasterii Alexandrie narrat Ioannes Climacus , »quod si quis ex illorum contubernio aliorum osor deprehenderetur, hunc pastor in seiunctum ab aliis cenobium, tanquam reum in exsilium amandabat; cumque conuiciatus esset aliquando quidam frater alteri, ex templo conuiciatorem eiici precepit, dicens non debere duos demones esse in cenobio, unum uisibilem, et alterum inuisibilem.«

Zelum non habere, inuidiam non exercere.] Zelum scilicet amaritudinis malum, qui separat a Deo et ducit ad infernum, de quo cap. 72. Et inuidiam, per quam mors intrauit in orbem terrarum. uid.  Cass. coll. 18, cap. 17; et Regulam S. Ferreoli, cap. 9.

Contentionem non amare.] »Contentio, ex S. Basilio , est, quandocunque quis ne altero inferior uideatur, facere aliquid studet.« Hanc idem S. doctor tanquam meditationem et uiam ad rebellionem, a monasteriis amandari iubet; unde et in penis que sub eius nomine exstant inter eius opera n. 21 , ista habetur: »Si quis de Scripturis contentiose disputat, careat benedictione.« Et in Regula S. Pachomii  lego: »Si inuentus fuerit unus e fratribus aliquid per contentionem agens, uel contradicens maioris imperio, increpabitur iuxta mensuram peccati sui.« Que totidem uerbis exstant in Regula Orientali cap. 14 . Quid ergo? »Si quis locutus fuerit de qualibet re, aiebat abbas Mates, ne contendas cum eo; sed si recte disserit,  dic: Etiam; si uero male, dicito: Tu scis quomodo loquaris; neque concerta cum illo de rebus quas protulit; atque hec est humilitas.« Hinc S. Columbanus in Penitentiali: »Qui fratri, inquit, aliquid iudicanti responderit: Non ita est ut dicis, preter seniores iunioribus dicentes simpliciter, suppositione silentii, aut quinquaginta percussionibus  Nisi hoc tantum licet cequali fratri suo, si ueracius est aliquid 166 quam ille dicit, et recordatur: Si bene recolis, frater; et alter hoc audiens non affirmet sermonem suum, sed humiliter dicat: Spero quod tu melius recorderis, ego per obliuionem in uerbo excessi, penitet me quod male dixi. Ecce uerba filiorum Dei . . . . Ceterum qui se excusauerit, non filius Dei spiritalis, sed Adam carnalis iudicetur. Qui si non cito ad portum requiei humilitatis Dominice confugerit, nimiarum contradictionum aliis aperiens, in superbia persistens, de libertate sancte Ecclesie in cellula ob penitentiam agendam separetur.«

 Elationem fugere.] Cuius quatuor species enumerat S. Gregorius papa : 1o eorum qui bonum a seipsis habere existimant; 2o eorum qui bonum quidem sibi datum agnoscunt, sed de suo datum, et pro suis meritis accepisse credunt; 3o eorum qui se iactant habere quod non habent; 4o eorum qui despectis ceteris, singulariter uideri appetunt habere quod habent.

Seniores uenerari.] Seniores uocat non solum decrepitos, sed antiquiores, et primos ordine, dignitate, officio, meritis et uirtute, quos omnes uenerari iubet. »ueneratio autem seniorum, ex Smaragdo, debet esse in uerbis et in factis: in uerbis, ut eis pauca et rationabilia uerba humiliter loquatur, et cum reuerentia: in factis autem, ut illo transeunte iunior surgat, illo iterum iubente sedeat, illo loquente audiens taceat, interroganti humiliter respondeat, iubenti obediat, inclinato capite benedictionem petat, et in omnibus, ubi rationabiliter  res postulat, iunior monachus seniori obediat:« iuxta illud Regule SS. Pauli et Stephani cap. 3: »Iuniores senioribus sincera subiectione obediant, neque tumenti ceruice in quocunque respondeant, aut fastidienti animo et negligente aure imperantibus obedire detrectent, sed unanimiter, et concorditer tam in spiritali opere quam in terreno labore omnes fideli intentione occurrant.«

Iuniores diligere.] Duplici ratione iunioribus exhibendam esse dilectionem hic docet Smaragdus: 1o quia fratres, 2o quia senioribus sunt obedientes, eisque humiliter seruiunt, scriptum est enim: Seruus sensatus sit tibi dilectus quasi anima tua, quasi fratrem sic eum tracta. Hinc Regula SS. Pauli et Stephani : »Seniores, inquit, iunioribus affectum paternum impendant, et cum imperandi necessarium fuerit, non tumenti animositate et clamosis uocibus, sed fiducialiter, tranquilla simplicitate, et auctoritate bone uite ad peragendam communem utilitatem que fuerint opportuna iniungant.«

 In Christi amore pro inimicis ouare.] Simile aliquid in Regula abbatis Isaie legitur : »Si dum sederis in cella tua memineris quod aliquis tibi mala fecerit, surge statim, et ora pro illo in corde tuo, ut parcat illi Deus: ita enim passio quam eius causa patieris euanescit.«

Cum discordante ante solis occasum in pacem redire.] Hic S. Pater alludit ad illud Apostoli ad Ephes. Iu: Sol non occidat super iracundiam uestram. Quem locum tribus modis interpretari 167 possumus. 1o Litteraliter, ut ante materialis solis occasum cum discordantibus in pacem redeamus, ne forte interueniente nocte diabolus, aptum tempus nactus, ea que contigerunt magis ac magis inflammet. Atque ita Apostoli locum exponunt S. Ambrosius in psalm. Iu; S. Isidorus Pelusiota lib. II, epist. 189; Euagrius in tom. III Monum. Eccl. Grece, pag. 72. 2o Allegorice, per solem intelligendo Christum Dominum  uerum iustitie Solem, qui tunc nobis occidere dicitur, cum gratie sue radios in penam discordie subtrahit. Ita Cassianus lib. uIII de Ira, cap. 9. 3o Tropice, solem sumendo pro ratione, »que pro eo quod omnes cordis cogitationes discretionesque perlustret, sol merito nuncupatur, ut loquitur Cassianus loco citato. Ire ergo uitio non exstinguatur, ne, ea occidente, perturbationum tenebre cum auctore suo diabolo uniuersum cordis nostri occupent sensum.«

Quocunque sensu sumatur, certe nichil indignius in seruo Dei discordia: nam »sicut factus est in pace locus Domini, sic in discordia locum fieri diabolo manifestum est,« ut S. Bernardi uerbis utar : unde et qui monachis leges tradiderunt, nichil antiquius habuisse uidentur quam ut dissensiones etiam sub grauissimis penis a claustris eliminarent. Ita S. Cesarius : »Si, inquit, forte, ut se habet fragilitas humana, in tantum nefas aliqui de fratribus ausi fuerint  diabolo instigante prorumpere, ut . . . in se inuicem conuicium mittant, iustum est ut legitimam disciplinam accipiant, a quibus regule instituta uiolantur.« Per disciplinam autem intelligit flagellationem. S. Ferreolus : »Illos igitur monachos, quos uel unius diei finis discordes inuenerit, qui usque ad uesperam lites trahunt, et ante non excludunt odium quam sol cognoscat occasum, qui dicenti Apostolo per inobedientiam contradicunt, statuimus tandiu abstinentia macerandos, quandiu ad ueram se concordiam ultronea satisfactione conuertant.« S. Columbanus : »Si quis iracundiam, uel tristitiam, uel inuidiam tenet contra fratrem suum, ut tempus tenuerit , erit penitentia eius in pane et aqua: si uero prima die confessus fuerit, uiginti quatuor psalmos.« Scribit etiam S. Ioannes Climacus de monachis monasterii Alexandrini , »quod qui se reconciliari non paterentur, ab mensa  tantisper arcebantur, quoad positis odiis amicitiam redintegrarent, aut omnino a contubernio sodalitatis eiiciebantur.« Cassinenses  uero simultates inter se exercentes, et reconciliari inuicem recusantes a diuinis suspendunt, officio et gradu priuant, ac tandem in simultate pertinaciter remanentes carceri mancipant.

Et de Dei misericordia nunquam desperare.] Apposite omnino S. Benedictus, premissa pro inimicis oratione et cum discordantibus reconciliatione, dixit de Dei misericordia nunquam desperare: hanc enim haud dubium obtinebunt qui aliis misericordiam impenderint: Beati misericordes, inquit ipsa misericors ueritas, quoniam ipsi misericordiam consequentur. Ut autem de misericordia Dei non desperemus, multe nos mouere possunt rationes, quas uidere 168 est apud S. Bernardum in epist. 385, et serm. 38 in Cantica.

Ecce hec sunt instrumenta artis spiritualis.] Hactenus instrumenta artis spiritualis S. Pater exposuit;  sed quia opifici non satis est optima reperisse instrumenta, nisi tandem iis ad opus sibi propositum utatur: »ob hoc enim, inquit Cassianus , quis ferramenta cuiuslibet artis instituere sibi ac preparare festinat, non ut ea possideat otiosa, nec ut emolumenti illius fructum, qui speratur ex ipsis, in nuda instrumentorum possessione constituat, sed ut eorum ministerio peritiam finemque illius discipline, cuius hec adiumenta sunt, efficaciter apprehendat,« ideo nos hac S. Benedictus clausula, ut predictis instrumentis opus nobis commissum exsequamur, hortatur dicens: »Ecce hec sunt instrumenta artis spiritualis que uobis proposui, propriis que, ut ita dicam, in manibus tradidi.«

Que cum fuerint a nobis die noctuque incessabiliter adimpleta.] Die noctuque, id est semper, uel, ut exponit Trithemius, prosperitatis et aduersitatis tempore.

 Illa merces nobis a Domino recompensabitur, quam ipse promisit, quod oculus non uidit, etc.] O merces! quis mihi det ocius ea perfrui? Certe, si eius intuitu pro uiribus in arte spiritali haud enitamur proficere, merito in nos hec S. Odonis uerba retorqueri poterunt . »Omnes qui ad usum huius uite quaslibet artes exercent, sic eas utique gerunt, sicut a magistris didicerunt; et illis utensilibus utuntur, que illi actui cui sunt intenti conueniunt, ut naute, sutores, et fabri; at nos soli monachi instrumenta bonorum operum, que S. Benedictus ad percipiendam celestem uitam construxit abiicimus; soli professionis nostre desertores, lineas, quas per magistros nobis ostendit, nunc ad dextram, nunc ad sinistram transgredimur; nec bonorum operum instrumentis, sicut a magistris tradita sunt, uti dignamur.«

 Officina autem ubi hec omnia diligenter operemur.] De hac officina S. Ioannes Climacus : »Officinam, inquit, fullonicam appellamus religiosum cenobium, quod sordes anime, et crassitudinem, et deformitatem dedolat, et abstergit.«

Claustra sunt monasterii.] Ut non sit necessitas monachis sub pietatis uelamine uagandi foras, ut hec omnia diligenter operentur, cum non expediat animabus eorum.

Et stabilitas in congregatione.] Id est perseuerantia in cenobio: quibus uerbis perstringit leuitatem eorum qui de loco ad locum, de monasterio ad monasterium, uel etiam de communi uita transeunt ad solitariam, in qua ex his instrumentis plurima haud ualent exerceri.



169 CAPUT u. De Obedientia [a 1Kb] .


 Primus humilitatis gradus est obedientia sine mora. Hec conuenit his qui nichil sibi a Christo carius aliquid existimant propter [b 1Kb] seruitium sanctum quod professi sunt, seu propter metum gehenne, uel gloriam uite eterne; mox ut aliquid [c 1Kb] imperatum a maiore fuerit, ac si diuinitus imperetur, moram pati nesciunt [d 1Kb] in faciendo. De quibus Dominus dixit: In auditu auris obediuit mihi . Et iterum dicit doctoribus: Qui uos audit, me audit .

Ergo hi tales relinquentes statim que sua sunt, et uoluntatem propriam deserentes, mox exoccupatis manibus, et quod agebant imperfectum relinquentes, uicino obedientie pede, iubentis uocem factis sequuntur: et ueluti uno momento predicta magistri iussio, et perfecta discipuli opera in uelocitate timoris Dei, ambe res communiter citius explicantur;  quibus ad uitam eternam gradiendi amor incumbit. Ideo angustam uiam arripiunt, unde Dominus ait: Angusta uia est que ducit ad uitam : ut non suo arbitrio uiuentes, uel desideriis suis et uoluptatibus  [e 1Kb] obedientes, sed ambulantes alieno iudicio et imperio, in cenobiis degentes, abbatem sibi preesse desiderant. Sine dubio hi tales illam Domini imitantur sententiam, qua dicit: Non ueni facere uoluntatem meam, sed eius qui misit me .

Sed hec ipsa obedientia tunc acceptabilis erit Deo et dulcis hominibus, si, quod iubetur, non trepide, non tarde, non tepide, aut cum murmure [f 1Kb] , uel cum responso nolentis efficiatur: quia obedientia que maioribus prebetur, Deo exhibetur. Ipse enim dixit: Qui uos audit [g 1Kb] , me audit . Et cum bono animo a discipulis preberi oportet, quia hilarem datorem diligit Deus . Nam cum malo animo si obediat discipulus, et non solum ore, uerum etiam in corde si murmurauerit; 170 etsi impleat iussionem,  tamen acceptum iam non erit Deo, qui cor respicit murmurantis [h 1Kb] . Et pro tali facto nullam consequitur gratiam, imo penam murmurantium incurrit, si non cum satisfactione emendauerit.





COMMENTARIUS.


 Primus humilitatis gradus est obedientia sine mora. Non leuem hec uerba continent difficultatem: qui enim capite septimo obedientiam in tertio humilitatis gradu collocauit, hic eam in primo constituit. Difficultatis nodum duobus modis extricat Petrus Boherius dicendo: 1o Obedientiam recte dici primum humilitatis gradum, non quidem ordine, sed excellentia et dignitate: quam solutionem etiam adhibet Bernardus Cassinensis. Et sane tanta est Obedientie uirtus, ut etiam uictimis preferatur. 2o obedientiam esse primum humilitatis gradum extrinsecum, timorem uero intrinsecum: quam responsionem hausit ex Smaragdo hanc ad questionem ita reponente: »Timor est primus in corde, obedientia in actione.« Tertiam solutionem adinuenit Menardus noster: »Obedientia, inquit, non est primus humilitatis ordine, sed utilitate potior.« Et certe, teste S. Gregorio, »Obedientia sola uirtus est, que menti ceteras uirtutes inserit, insertasque custodit.« Quartam subministrat  Ioannes Cresbeeck, cum dicit obedientiam primum esse humilitatis gradum, non quidem absolute, sed primum inter eos quos religiosus in monasterio existens exercere et ascendere incipit: nam duos primos ante conuersionem, siue antequam corpori congregationis sociaretur ascendisse debuit; quod probat auctoritate S. Bernardi in tractatu de Gradibus humil., gradu 10. Quintam superaddo, scilicet humilitatis nomine aliud nichil a S. Patre intelligi, nisi ipsam obedientiam, quam humilitatis uocabulo nuncupat, quod due ille uirtutes ita inuicem sint connexe atque concatenate, ut neutra sine altera possit existere. Atque ita S. Benedictum uidetur intellexisse Hildemarus, ad hunc locum hec scribens: »uidendum quare dicit humilitatis, cum clauis illius capituli de obedientia dicit; potuit enim dicere: Primus obedientie gradus est; sed ideo dixit humilitatis, quia iste tres uirtutes, id est caritas, humilitas, obedientia, adeo sunt coniuncte, ut una sine altera  esse nequeat: nam ubi obedientia est, ibi est humilitas et caritas.« Et hoc sensu primus humilitatis gradus idem sonat atque unus obedientie gradus; que expositio uidetur antiquissima, testante Hildemaro, primum hic pro solo, secundum quorumdam sententiam, accipi. Et sane secundum tertiumue obedientie gradum deinceps S. Pater non assignat; sed neque SS. Patres 171 aliam admisisse uidentur obedientiam, preter eam que more esset impatiens; unde et eam definierunt persuasionem sine discussione , reumque inobedientie censuerunt eum qui uel minimam in exsequendo mandato moram faceret: »Si quis, inquit S. Columbanus , uerbum audiens statim non surrexerit, inobediens iudicandus est.« Simile aliquid legitur in Regula Cuiusdam ad monachos : »Si quis ad uocem compulsoris siue inuitantis ad aliud quodcunque, non statim surrexerit, hic inobedientie reus est: petat ueniam, et iterare non presumat, quoniam oportet unumquemque ad propriam uocem  inuitantis assurgere, uelut si carbo ignis ardentis descendisset super eum. Si obedientia hec non fuerit, quam diximus, mortua est, et non acceptabilis apud Deum.« Alia, sed magis lepida similitudine demonstrat S. Basilius, quam prompta et uelox debeat esse monachorum obedientia: interrogatus enim »cum quali affectione obedire oportet ei qui ad mandati exsecutionem nos sollicitat et urget?« respondet: »Cum tanta quanta paruulus uocanti se ad refectionem nutrici obedit, et quilibet cui uita chara sit, ei qui sibi ea que ad uiuendum necessaria sunt largiatur obedit; imo multo maiore, quo uita eterna nobilior est ea que nunc est.«

Hec,] nimirum obedientia sine mora, [conuenit his qui nichil sibi a Christo carius aliquid existimant.] Quis enim nisi diuino succensus amore ita ad nutum superioris obedientiam exhibeat, ut nulla interposita mora obtemperet?

Propter seruitium sanctum quod professi sunt, etc.]  Hic tres proponit rationes, quibus quasi totidem stimulis excitatur monachus ad obediendum sine mora. Prima est propter seruitium sanctum quod professi sunt, id est propter professionem, qua se coram altari in perpetuos seruos supremo omnium Domino addixerunt. Eodem stimulo suos S. Bernardus excitabat ad repellendas illicitas cogitationes, »Tune, inquiens , hec debes cogitare, qui sacerdos es, qui clericus es, qui monachus es? Cultor iustitie debet in se quidquam iniquum admittere? Decet seruum Christi, amatorem Dei, tale aliquid uel ad modicum meditari?« Eadem oratione Gilbertum eremitam ad perfectionem hortabatur Petrus uenerabilis : »Cellam tibi propono, ut secundum antiqui cuiusdam Patris dictum ipsa sola eloquentius omnibus magistris tacendo te doceat; hanc certe non audire non poteris, quando eam quotidianum salutis tue monitorem habebis.« Porro S. Benedictus professionem monasticam non simpliciter seruitium, sed seruitium sanctum appellat,  tum quia sanctum efficit monachum, tum quia per eam sancti sanctorum Domini seruitio consecratur, tum etiam »quia sancto proposito ex Spiritu sancto inchoatum est,« ut dicit Truhemius. Secunda ratio est propter metum gehenne; quo nomine non modo eternam, sed insuper temporalem penam intelligit Hildemarus; quanquam de sola sempiterna gehenna dictum S. P. Benedicti capiendum censeant Bernardus Cassinensis et Boherius. Tertia ratio est 172 propter gloriam uite eterne, que quantos hominibus ad recte uiuendum, et monachis ad obediendum stimulos addere possit, nemo non uidet.

Mox ut aliquid imperatum a maiore fuerit.] A maiore, inquit, quia non solum abbati aut preposito, sed etiam prioribus siue antiquioribus obedire debent; premisso tamen abbatis aut prepositorum imperio, ut notat Boherius, quamuis hic Maioris nomine abbatem proprie intelligendum esse existimarem.

 Ac si diuinitus imperetur, moram, pati nesciunt in faciendo.] Ad instar Aegyptiorum Tabennensiumque monachorum, de quibus Cassianus : »Sic uniuersa complere quecunque fuerint ab eo precepta, tanquam si a Deo sint celitus edita, sine ulla discussione festinant, ut nonnunquam etiam impossibilia sibimet imperata ea fide ac deuotione suscipiant, ut tota uirtute, et sine ulla cordis hesitatione perficere ea, aut consummare nitantur.« Ex Regula etiam SS. Serapionis, Macarii, Paphnutii, et alterius Macarii, superiori tanquam Domino cum omni letitia obediendum est.

De quibus Dominus dicit: »Obauditu auris obediuit mihi.«] Id est, statim ut audiuit, obediuit.

Et item dicit doctoribus: qui uos audit me audit.] Doctoribus, inquit, ne forte quis solis apostolis aut discipulis hec dicta existimaret.

Ergo hi tales.] Qui nichil sibi Christo carius aliquid existimant.

Relinquentes statim que sua sunt.] Id est que ad  propriam utilitatem sibi ab abbate et Regula concessa sunt, ut exponit Hildemarus; nam monachi suum nichil habent, cum nec corpora, nec uoluntates in sua illorum potestate. uel que sua sunt, scilicet opere uel custodia, ut loquitur Boherius in secundo commentario, id est que agebant, sueque tradita erant custodie. uel tandem que sua sunt, hoc est que sibi magis eligunt, magisque placent, iuxta Bernardum Cassin. et Boherium in primo comm.

Et uoluntatem propriam deserentes.] Per uoluntatem propriam hic delectationem et uoluptatem, quam in operando percipimus, intelligit Hildemarus: unde etiam Bernardus Cassinensis hec uerba precedentium esse exposititia asserit, ut idem sit, Et uoluntatem propriam deserere, et que sua sunt relinquere.

Mox exoccupatis manibus, et quod agebant imperfectum relinquentes.] Ita Marcus monachus, ut iubentis pareret imperio, litteram O imperfectam dereliquit, multaque huiusmodi exempla in sanctorum actis  passim occurrunt: sed nunquam perfectius opus efficitur quam cum propter obedientiam imperfectum relinquitur.

uicino obedientie pede iubentis uocem factis sequuntur, etc.] Hec uerba expositione non indigent, sed praxi. 173 Ex dictis porro hactenus de obedientia sine mora, satis damnata manet monachorum quorumdam agendi ratio, qui ante discutere uolunt superiorum iussa, quam adimplere; de quibus S. Bernardus : »Multos uidemus post precipientis imperium multas facere questiones: Cur, quare, quamobrem sepius interrogare, crebras ingeminare querelas: querere quare hoc precepit? unde hoc uenit? quis hoc adinuenit consilium? Inde murmuratio, inde uerba murmurationem et indignationem sonantia, et redolentia amaritudinem; inde frequens excusatio, simulatio impossibilitatis, aduocatio amicorum;« cum tamen, ut ait Guillelmus abbas S. Theoderici , »perfecta obedientia sit, maxime in incipiente, indiscreta,  hoc est non discernere cur uel quare precipiatur, sed hoc tantum niti, ut fideliter et humiliter fiat quod a maiore precipitur.« Hinc Petrus Blesensis : »Sine omni delectu, sine omni exceptione faciat Regule professor quod iniungitur sibi; quid uero, uel quale, uel quantum sit quod iniungitur non discernat; alioquin presumit comedere de ligno scientie boni et mali; censura enim discretionis est penes patrem spiritalem, qui omnia diiudicat, et ipse a nemine iudicatur: nichil ergo discernat, sit indiscretus ut intelligat, sit stultus ut sapiat.« Nam ut idem alibi dicit : »Species contumacie est de modo mandati inquirere, hesitare, discernere, aut differre; in contractu enim obedientie non habet disputatio aut disceptatio locum: nam si in discussionem seu suspicionem ea que tibi sunt mandata deduxeris, ad lignum scientie boni et mali manum preuaricationis extendis.  Nimis delicata est hec obedientia, transiens in deliberatiuum genus cause: non est hoc in auditu auris obedire; non est hoc regularis obedientia sine mora, sed astutia tergiuersatrix, et aperta superbia.« Longe aliter sentiebat abbas Pynufius, cum adolescentem fratrem instituens diceret : »Stultum te secundum Apostoli sententiam facias in hoc mundo, ut sis sapiens: nichil scilicet discernens, nichil adiudicans [An leg. abiudicans?] ex his que tibi fuerint imperata, sed cum omni simplicitate et fide obedientiam semper exhibeas; illud tantummodo sanctum, illud utile, illud sapiens esse iudicans, quidquid tibi uel lex Dei, uel senioris examen indixerit: tali namque institutione fundatus, sub hac disciplina poteris durare perpetuo, et de cenobio nullis tentationibus inimici, nullis factionibus deuolueris.«

Quibus ad uitam eternam gradiendi amor incumbit.] Hec uerba non ad precedentem periodum, sed ad subsequentem referunt Smaragdus et Hildemarus.

 Ideo angustam uiam arripiunt.] Cuius signa et indicia demonstrat S. Ioannes Climacus  his uerbis: »Anguste uie uestigia tibi prodet uentris afflictio, statio pernox, aque etiam bibende modus, panis seu mense frugalitas, ignominie poculum repurgans animum, sarcasmorum, irrisionum, ludibriorum tolerantia, uoluntatum propriarum abdicatio, offensionum patientia, nulla aduersus nostri contemptum obmurmuratio, exantlatus contumeliarum impetus; si ledentem 174 te fortiter toleres, si obtrectantem equo animo sustineas, si contemptus non irascaris, si damnatus te humilies.« Breuius S. Benedictus uiam angustam ostendit, cum subdit:

Ut non suo arbitrio uiuentes, uel desideriis suis et uoluptatibus obedientes, sed ambulantes alieno iudicio et imperio, in cenobiis degentes.] Quibus uerbis, ut obseruat Boherius, tria professionis nostre uota incendit. In eo enim quod dicit, nec desideriis suis uel uoluptatibus obedientes, morum conuersionem designat.  Sequentia ambulantes alieno iudicio et imperio, obedientiam denotant. In cenobiis degentes, stabilitatem.

Abbatem sibi preesse desiderant.] Haud dubitantes, eos ualde deceptos, qui sibi prefidentes. nullo uie duce sibi opus esse existimant, ut loquitur S. Ioannes Climacus : unde et S. Dorotheus dicebat : »Nihil miserabilius, nichilque quod facilius decipi et expugnari queat, his qui nullum habent ducem, nullumque in uia Dei moderatorem et institutorem querunt: quid enim, ait Scriptura diuina? Ii quibus non est gubernatio decidunt ut folia.« Eadem erat mens S. Bernardi, ad Ogerium ita scribentis : »Qui se sibi magistrum constituit, stulto se discipulum subdit: et quidem quid alii sentiant ignoro; ego de me expertus sum quod dico: et facilius imperare et securius possum preesse aliis multis quam soli mihi.« uide notas ad hunc Bernardi locum in editione Mabillonii.

 Sed hec ipsa obedientia tunc acceptabilis erit Deo, etc.] Perfecte deinceps obedientie conditiones S. Pater describit, ex quibus prima est, ut monachus non trepide obediat, ubi Smaragdus: »Trepidare, inquit, est timere et dubitare;« ex quo concludit: »Ille obedientiam facere trepidat, qui in Domini adiutorio firmiter non sperat,« hoc est qui de futuro, aut rei euentu formidat et dubitat. Non sic plane Abraham, non sic, qui proprium iussus immolare filium, in spem contra spem credens, diuini mandati exsecutionem fortiter est aggressus. Huius et nos exemplo nichil terreat, nichil moueat, et ut uerbis S. Bernardi utar , »si tribulatio intonat, si persecutio resultat, si peccatores tibi laqueum ponunt, si maligni tuum iter impediunt, tu obedientie uiam ne deseras; sed dic: Paratus sum et non sum turbatus, ut custodiam mandata tua. Quid enim superius enumerata pariunt utilitatis, si fortitudo  desit, que in arce constantie uirtutes collocat, et eo uallo munit quo furentium impetus aspirare non possit? Manum tuam misisti ad fortia? agendum est instanter, et constanter obediendum.«

Secunda perfecte obedientie conditio est obedire non tarde; quia, ut dicit S. Bernardus : »uelociter currit sermo Dei, et uelocem habere desiderat sequentem. uides quanta uelocitate currat ille qui dicit, uiam mandatorum tuorum cucurri? Fidelis obediens nescit moras, fugit crastinum, ignorat tarditatem, preripit precipientem, parat oculos 175 uisui, aures auditui, linguam uoci, manus operi, itineri pedes, totum se colligit, ut imperantis colligat uoluntatem.«

Tertia, non tepide: tepidos enim Deus euomit ex ore suo. Hinc Gilbertus de Hoillandia : »Mortuus est, inquit, qui uel tedii, uel desperationis mole obruitur, in quo nichil est uiuide deuotionis, feruidi spiritus, qui etsi legis precepta non deserat, et intra Regule gremium se concludat,  frigido tamen et moribundo languet affectu, in opere sancto nichil suaue sentiens.«

Quarta, non cum murmure; qui enim murmurat, operis boni mercedem perdit.

Quinta, ne cum responso nolentis efficiatur. Hinc S. Macarias : »Non responsionem contra preceptum usurpes.« Et S. Basilius : »Sicut faber aut edificator unoquoque artis sue instrumento pro suo utitur arbitrio, nec dicit instrumentum quod nolit implere usum ad quem ab artifice usurpatur, sed obsequitur manui ducentis; ita addecet religiosum uelut instrumentum suo artifici ad consummationem spiritalis edificii in omnibus obedire, que preceptor bene ab ipso administrari posse arbitrabitur.« Et alibi : »Detrectare, et contradicere multorum malorum specimen habet, ut pote fidei morbide, spei hesitantis, fastus, ac morum arrogantium.«

Quia obedientia que maioribus prebetur. Deo exhibetur,  etc.] »Quidquid ergo (uerba sunt Bernardi [De Precepto et disp. cap. 9] uice Dei precipit homo, quod non sit certum tamen displicere Deo, haud secus accipiendum est, quam si precipiat Deus. Quid enim interest utrum per se, an per suos ministros, siue homines, siue angelos, hominibus innotescat suum placitum Deus?« etc.

Et cum bono animo a discipulis preberi oportet, quia hilarem datorem diligit Deus.] Hinc S. Bernardus : »Serenitas in uultu, dulcedo in sermonibus multum colorant obedientiam obsequentis: unde et gentilis ille peta sic ait: Super omnia uultus accessere boni. Quis enim locus obedientie, ubi tristitie cernitur egritudo? Ostendunt plerumque uoluntatem animi signa exteriora, et difficile est ut uultum non mutent, qui mutant uoluntatem: nubilosa corporis compositio, et facies tenebris obfuscata, deuotionem ab animo recessisse designant.« Hilarem plane datorem se exhibebat Gerardus Cluniacensis, de quo Petrus uenerabilis : »Expertus sum, inquit, ipse magnam in hac uirtute eius constantiam, cui cum sepe grauia, que aliis uix iniungere auderem, facillime imponerem, alacriter iniuncta suscipiebat, et alacrius adimplebat.«

Nam cum malo animo.] Id est tristi, inuito, aut murmuranti.

Obediat discipulus, etc.] Hec plana sunt.

Et pro tali facto nullam consequitur gratiam.] Hinc colliges quantum sit murmuratio peccatum, cuius causa premio et mercede priuantur ipsa etiam optima obedientie opera.

Imo et penam incurrit murmurantium, etc.] Quintuplici 176 in Scripturis pena reperitur Deus mulctasse murmurium: 1o lepra, ut in Maria sorore Mosis; 2o igne celesti, tabernacula murmurantium deuorante; 3o hiatu terre, Core, Datan et Abiron absorbente; 4o ignito serpente, murmurantes filios  Isrel occidente; 5o exclusione a terra promissionis. Quorum »terrorem cum euacuatione premii obedientie incutit B. Benedictus murmurantibus,« inquit Bernardus Cassinensis, cuius expositionem reiicere uidetur Boherius hunc in locum sic disserens: »Quidam hoc exponunt de quintuplici pena, quam quidam murmurantes acriter pertulerunt in ueteri Testamento, ut fuit lepre incursio, etc. . . . Sed absit quidem quod Magister, qui dulcem nobis assignauit Regulam, rigorem ueterem et non gratiam in hoc tempore gratie fuerit imprecatus,« etc. Eius sententie astipulari uidetur Richardus de S. Angelo, ita scribens: »Pena istorum erit ad arbitrium abbatis, cum hic non sit statuta, uel dicas quod procedet contra istos secundum modum positum infra de excommunicatione culparum. Similiter Nicolaus de Fractura: Pena erit ista: secundum Domini nostri preceptum debet admoneri semel et iterum, et secundo secrete a senioribus suis; si non emendauerit, obiurgetur publice coram omnibus; si  uero neque sic correxerit, si intelligit qualis pena sit, excommunicationi subiaceat; sin autem improbus est, uindicte corporali subiaceat: sic definit Magister infra de Excommunicatione culparum.« uidetur tamen hic S. Benedictus loqui de pena a Deo inferenda, sicut de mercede ab eo eroganda, qua murmuriosi priuantur, ac proinde Bernardi sententia preferenda, quam ab Hildemaro et Smaragdo accipere potuit. Et certe S. Pater hic agit de pena murmurantibus non solum ore, sed etiam corde debita: at unus Deus cordis secreta agnoscit, non abbas, aut quiuis alius homo: non ergo de pena regulari superiori arbitraria hic locus intelligendus est, sed de uindicta Dei iusta, occultiora que lumen oculorum eius non latent iudicantis: quod tamen non sic capi  uelim, quasi Deus omne murmurium lepra, igne celesti, terre hiatu, etc., puniret; sed horum tantum terrorem incutit S. Benedictus, ut ait Bernardus Cassin. Neque tamen inficias ibo pena regulari plectendum esse murmurium cum foras prorumpit; nam et illud excommunicatione ferit S. Benedictus infra cap. 23, uariisque penis illud affecerunt antiqui monachorum Patres, ut patet ex supra dictis ad cap. 4, et insuper ex Cassiano, S. Basilio, et S. Columbano. Cassiani uerba hec sunt : »Sin uero quoddam ex eo murmurationis uitium, uel praue cuiuslibet inobedientie culpam processisse deprehenderint, exuentes eum monasterii quibus indutus fuerat uestimentis, et antiquis reuestitum, que fuerant sequestrata, depellunt.« S. Basilius  murmurantium opus ab aliorum laboribus seponi grauissimis imperat uerbis, uetatque illud in communem fratrum usum conuerti. Similiter S. Columbanus : »Si quis, inquit, murmurauerit, et ipse tanquam non ex uoto  obediens, inobediens putandus est; idcirco opus eius abiiciatur, donec bona illius uoluntas agnoscatur.« Et octaua synodus 177 hic a Boherio citata: »Alienus sit ab unitate fratrum, qui murmurauerit; et opus eius abiiciatur, qui murmurans exstiterit, ne penam murmurantium incurrat, de qua ait Apostolus: Neque murmuraueritis sicut quidam murmurauerunt, et perierunt ab exterminatore;« quibus concinit S. Ioannes Chrysostomus his uerbis : »Melius fuerit nichil operari, quam operari cum murmuratione: sepe malumus ministerio priuari, quam murmurantem sustinere; grauis enim, grauis, inquam, est murmurator, et uicinus blasphemie.«



CAPUT uI. De Taciturnitate.


 Faciamus quod ait propheta: Dixi, Custodiam uias meas, ut non delinquam in lingua mea: posui ori meo custodiam: obmutui, et humiliatus sum, et silui a bonis . Hic ostendit [a 1Kb] propheta, si a bonis eloquiis interdum propter taciturnitatem debet tacere; quanto magis a malis uerbis propter penam peccati debet cessare [b 1Kb] ! Ergo quamuis de bonis et sanctis et edificationum [c 1Kb] eloquiis, perfectis discipulis propter taciturnitatis grauitatem, rara loquendi concedatur licentia, quia scriptum est [d 1Kb] : In multiloquio  non effugies [e 1Kb] peccatum . Et alibi: Mors et uita in manibus lingue . Nam loqui et docere, magistrum coudecet; tacere et audire, discipulo [f 1Kb] conuenit.

Et ideo, si qua requirenda sunt a priore, cum omni humilitate et subiectione reuerentie [g 1Kb] requirantur, ne uideatur plus loqui quam expedit [h 1Kb] . Scurrilitates uero uel uerba otiosa et risum mouentia, eterna clausura in omnibus locis damnamus: et ad talia eloquia discipulum aperire os non permittimus.





178 COMMENTARIUS.


 Faciamus quod ait propheta.] Acute obseruat hic Hildemarus, et post eum Bernardus Cassinensis et Nicolaus de Fractura S. Benedictum suos discipulos alioquentem non simpliciter dixisse faciatis, sed faciamus; nimirum miscet se fratribus suis, nec aliud ab ipsis requirit, quod ipse primus ante alios non paratus sit exsequi.

Dixi, Custodiam uias meas.] Id est omnes uite actus, de quorum custodia diximus cap. 4.

 Ut non delinquam in lingua mea.] Difficile ergo membrum hominis lingua, que ne delinquat tali indiget custodia; difficile prorsus: »quis enim, ut S. Bernardi uerbis utar , numeret quantas modicum lingue membrum contrahat sordes, quam multiplex in labiis incircumcisis immunditia coaguletur? quanta sit pernicies oris incircumscripti? Est enim lingua dissoluta in sermonibus otiosis, est lingua impudica, est et magniloqua;  quarum prima lasciuie, sequens arrogantie famulatur. Est etiam lingua dolosa, et item lingua maledica; quarum altera in falsiloquam et adulatoriam subdiuiditur; altera uero nunc in facie contumeliam irrogat, nunc detrahit in occulto.« Et Petrus Damiani : »Dicit Apostolus: Omnia siquidem ferarum genera in lingua reperiuntur. Ibi quippe est leuitas uolucrum, ibi ferocitas bestiarum, ibi fraus uirulenta serpentium: uolatiles enim sunt qui proferunt in celum os suum, et quorum os locutum est uanitatem, quasi uolucrum leuitatem; feroces sunt bestie qui exacuerunt ut gladium linguas suas; serpentes postremo sunt, de quibus dictum est: quia uenenum aspidum sub labiis eorum.«

Posui ori meo custodiam.] Non parietem, sed custodiam, siue ostium, aut ianua, que »aliquando clauditur, aliquando aperitur . . . . . . ut tempore suo taceat, et tempore suo que dicenda sunt dicat,« inquit Hildemarus. uel etiam, ut ait Bernardus Cassinensis, »Custodia dici potest silentii clausura, siue  ostium in quo uirtus taciturnitatis est ad custodiam quedam clauis; unde maiores nostri solent dicere, quod silentium est clauis religionis.«

Obmutui et humiliatus sum.] Que duo, ut notat Hildemarus, simul coniunxit, quasi diceret: Non superbe tacui; sunt enim nonnulli aut per superbiam, aut per iram tacentes, de quibus S. Gregorius : »Aliquando superbi proterua que sentiunt, nequaquam produnt; et hi quorum loquacitas uix compescitur, nonnunquam ex sola amaritudine intimi rancoris obmutescunt, qui per dolorem mentis procacitatis sue uerba subtrahentes cum male loqui soleant, peius tacent; quia cum peccantes aliquid de correctione audiunt, indignantes etiam responsionis uerba suspendunt.«

179 Et silui a bonis.] Ex quo S. Benedictus infert:

Hic ostendit propheta si a bonis eloquiis interdum propter taciturnitatem debet tacere, quanto magis a malis  uerbis propter penam peccati debet cessare!] Prophete uerba ad silentii commendationem adaptat S. Pater, licet in proprio et genuino sensu de predicatoribus, peccatorum uitia cum cercere nequeunt, silentibus intelligenda uideantur: uerum, ut ait S. Gregorius : »In intellectu sacre Scripture respui non debet quidquid sane fidei non resistit; sicut enim ex uno auro alii murenulas, alii annulos, alii dextralia ad ornatum faciunt; ita ex una Scripture scientia expositores quique per innumeros intellectus quasi uaria ornamenta componunt, que tamen omnia ad decorem celestis sponse proficiunt.«

Duo uero ex prophete uerbis concludit S. Pater: unum, a bonis eloquiis propter taciturnitatem, id est silentii dignitatem, est enim cultus iustitie; alterum, a malis uerbis propter penam peccati silendum; si enim de uerbo otioso reddituri sumus in die iudicii rationem, quanto magis de malo!

Ergo quamuis de bonis et sanctis et edificationum  eloquis.] Quenam sint huiusmodi eloquia aliquo modo discere possumus ex his que scribit Petrus uenerabilis ad Petrum Pictauiensem in hec uerba : »O quoties, ianuis clausis, nullo nobiscum admisso mortalium, illo tantum teste, qui de se cogitantibus aut conferentibus nunquam deest, formidolosus sermo habitus est de cordis humani cecitate atque duritia, de diuersis peccatorum laqueis, de uariis demonum insidiis, de abysso iudiciorum Dei, quam terribilis in consiliis super filios hominum, quod quibus uult miseretur, et quos uult indurat, et quod nescit homo utrum amore an odio dignus sit, de incerta et formidabili uocatione nostra, de dispensatione salutis humane per incarnationem Filii Dei ac passionem facta, de tremendo ultimi iudicii die, de incomprehensibili diuini examinis seueritate, qua in perpetuum malos punit, et de inenarrabili misericordia, qua eterna bonis premia reddit. Horum  et similium a mundano strepitu semota collatio mihi quodammodo in medio hominum eremum referebat, et Domini tabernaculum representabat, ad quod a mundi tumultibus ueluti Moyses a Iudeorum lapidibus confugiebam.« Et ad Pontium fratrem suum : »Fuerat cohabitatio tua mecum fere decennalis, quo tempore quanta inter nos de diuinis collata, quam feruens de spiritalibus sermo, quam frequens de presentium contemptu collatio, qualis de eternorum appetitu cohortatio fuerit, et ipse nosti, et ego non in toto oblitus sum. Efferbuerat inter nos eo ardore feruor caritatis, ut qui te solo impulsu nature ceperam diligere, iam te non nossem nisi ex Deo, et in Deo amare.« Hec et huiusmodi dicuntur bona et sancta, et edificationum eloquia. Hec decent seruos Dei colloquia, et ut Gerardi Belge monachi uerbis utar : »Hec una recreatio 180 digna monachis in Patrum exemplis; cui autem nichil uidetur eque deliciosum, quam audire de seculi  rumoribus, profecto ille uere dignoscitur terre etiamnum esse et seculi filius.« Belle omnino Gilbertus de Hoillandia , »Memento, aiebat, os tuum celestibus osculis et oraculis consecratum; sacrilegium puta, si quid non dulce, non diuinum, non de diuina pagina sonet.«

Perfectis discipulis.] Perfectis, inquit. Imperfectis ergo et stultis nulla unquam preterquam in necessariis tum spiritalibus, tum corporalibus loquendi licentia concedenda est, ut exponit Hildemarus. Quinam uero perfecti discipuli censendi sint declarat Boherius his uerbis: »Perfecti dicuntur qui renuntiant omnibus substantiis suis, et uitam Christi sequuntur, quales debent esse utique cenobite . . . . uel etiam dicuntur perfecti, qui iam tentationum pericula euaserunt, apud quos non est nisi gratiarum actio, et uox laudis. Deinde qui etiam non utuntur concessis a lege perfecti probantur.« Discipulorum autem nomine Nicolaus Brauus intelligit »maxime iuniores,  et eos qui uel canitie uel officii auctoritate discipulatum nondum excessisse uidentur.« Sed absit ut, dum iuniores sub silentio tenemus, liberam senibus, aut alias ad aliquod officium euectis loquendi licentiam permittamus; cum ipsi potius silentii, aliarumque uirtutum exempla adolescentioribus demonstrare debeant. Adeo ineptam explicationem reuincit ipse S. Benedictus in fine huius capitis, ubi prohibens scurrilitates, et ad talia, inquit, eloquia discipulum aperire os non permittimus: ubi sicut et capite 3, sub discipuli nomine complectitur omnes omnino monachos, quos hic perfectos discipulos appellat, quia non modo perfectionem, sed perfectionis perfectionem uouerunt.

Propter taciturnitatis grauitatem.] Id est eminentiam, dignitatem, et utilitatem silentii.

Rara concedatur loquendi licentia.] In quem locum S. Hildegardis: »Scilicet tunc cum aliqua in conciliis, aliqua in negotiis, seu in maioribus necessitatibus  agenda sunt in inuicem, et non singulatim loquendo data licentia, et modice, ac breuiter que opus; et deinde facto signo omnes in silentio secundum consuetum morem sileant. Quoniam idem Benedictus licentiam hanc statuta hora in qualibet die non prefixerat, sed eam in potestate sua, quemadmodum oportuit, habebat; nam licentiam hanc non dabat sine iusta aliqua necessitate, seu aliqua pia utilitate compulsus. Attamen quia inhumanum est hominem in taciturnitate semper esse, et non loqui, idem Pater in potestate et discretione abbatis dimittit, quemadmodum alia plurima ei concedit, ut discipulis suis horam competentem prouideat, qua ipsi hec que honesta et necessaria sunt ad inuicem loquantur, et ne in indiscreto silentio tedio afficiantur; quoniam post huiusmodi loquendi inuicem permissionem, conuenientius et seuerius ad taciturnitatem admoneri et cerceri poterunt.« Hactenus  S. Hildegardis, cuius ex uerbis tria colligere possumus.

181 Primum, nullum ex Regula fixum ac statum esse mutui colloquii tempus assignatum, sed quasi perpetuum monachis indictum esse silentium; unde Gilbertus de Hoillandia : »Monachorum est, inquit, non colloquium, sed silentium.« Et sane Aegyptiorum monachorum uestigiis quantum potuit S. Pater inhesit, qui, ut testatur Cassianus, perpetuo silebant; nam »finitis, inquit Cassianus , psalmis, et quotidiana congregatione, sicut superius commemorauimus, absoluta, nullus eorum uel ad modicum subsistere, aut sermocinari audet cum altero; sed nequidem per totum diei spatium e cella sua progredi, aut deserere opus quod in ea solitus est exercere, presumit; quod ita explent fores ingressi, ut nulla inter eos sermocinatio penitus audiatur.« Refert etiam Palladius de abbate Theona , quod triginta quinque annis siluerit; et de  quadam uirgine, quod annis uiginti quinque nemini collocuta sit. »Dicebant etiam  de abbate Agathone per tres annos illum lapidem ore gestasse donec silere didicisset.« Sed hos omnes superauit Ioannes cognomento Silentiarius, qui ex episcopo factus monachus, totos quadraginta septem annos in silentio exegit. Quid de uirgine Deipara loquar, que, ut notat doctor mellifluus , non nisi quater in toto Euangeliorum decursu locuta legitur? Huiusmodi exempla ad imitationem proposita discipulis haud dubium uoluit esse sanctus Pater, cum nullum in Regula tempus loquendi proposuit: cuius uotis ut obsecundarent dilectissimi filii continuum pene in cenobiis silentium obseruare studuerunt. Hos inter enituere pre omnibus Cluniacenses monachi, qui sibi quasi in perpetuum ore precluso, manus in linguas commutasse uidebantur, adinuentis signis [* 1Kb] quibus, dum lingua taceret, que necessario  requirenda erant inuicem exprimebant. At non sine admiratione legere possumus quod de Cisterciensium silentio scribit Guillelmus abbas S. Theoderici in libro I de uita S. Bernardi, cap. 7. »Denique in ualle illa plena hominum, in qua nemini otiosum esse licebat, omnibus laborantibus, et singulis circa iniuncta occupatis, media die medie noctis silentium a superuenientibus inueniebatur preter laborum sonitus, uel si fratres in laudibus Dei occuparentur. Porro silentii ipsius ordo et fama tantam etiam apud seculares homines superuenientes sui faciebat reuerentiam, ut et ipsi non dicam praua, uel otiosa, sed aliquid etiam quod ad rem non attineret, ibi loqui uererentur.« Hec confirmat ipse S. Bernardus cum suos hortatur, ut bonum sibi inuicem darent consilium; et hac sibi proposita obiectione: »Quod ego consilium dabo fratri, cui nec unum quidem uerbum dicere fas est absque licentia?« respondet, ut consulant fratri »non uerbo, neque lingua, sed opere et ueritate,« bono scilicet exemplo.  Simili fere silentii seueritate huiusce seculi principio se deuinxerunt strictioris obseruantie in Hispania sanctimoniales ordinis Cisterciensis. Sed omnem prorsus hominum cogitationem superare uidetur quod de Fontis-Ebraldi sanctimonialibus scribit Willelmus Malmesburiensis : »Preter ceterarum illecebrarum abdicationem, quantulum illud est, quod in nullo 182 loco loquantur preter in capitulo, proposita a magistro perennis taciturnitatis regula, quia semel laxato silentio femine prone sunt ad mussitandum friuola;« quamuis postea, hoc est anno 1450, hec silentii districtio auctoritate summi pontificis ita temperata est, »ut liceat loqui post preces, ut uocant, primas; deinde post signum ad laborem factum,« quemadmodum obseruat Ioannes Picardus in notis ad cap.  15 lib. I Hist. Neubrig. uide S. Stephani Obaz. uitam, lib. I, n. 9.

Secundum. Quamuis nullum Regula determinate designet tempus quo fratres inter se conueniant, conuenientius tamen ipsis interdum mutuis colloquiis animi relaxandi indulgentiam esse concedendam; inhumanum est enim hominem in taciturnitate semper esse, et non loqui, inquit S. Hildegardis, atque ita senserunt S. Antonius , et S. Basilius, insignes ambo uite monastice cultores: »Utile fuerit loqui, si de uirtute opportuno tempore disseratur,« inquit S. Basilius. Et S. Antonius, referente S. Athanasio , »dicebat ad omnem quidem mandatorum disciplinam Scripturas posse sufficere, sed et hoc optimum fore, si mutuis se inuicem fratres sermonibus consolarentur.« Atque eam fuisse S. Benedicti mentem patet, tum ex hoc capite, quo aliqua, licet rara concedit eloquia, uultque ori exemplo prophete apponi custodiam siue ostium quod aliquando aperitur, aliquando clauditur,  ut ait Hildemarus; tum ex capite 48, in quo mentionem facit horarum incompetentium, quibus fratri ad fratrem se adiungere haudquaquam liceat, quod supponit horas competentes, quibus fratribus loqui indultum sit. Et reuera capite 31 iubet ut horis competentibus dentur que danda sunt, petantur que petenda sunt, quod de huiusmodi mutui colloquii horis intellexerunt antiqui Patres nostri; unde et cellerarius et camerarius iis interesse tenebantur, cum fratres in claustro inuicem loquebantur, ut qui aliqua re indigerent, presentes eos haberent, et libere ab eis petere et accipere ualerent. Atque hunc esse Regule genuinum sensum patet ex S. Adalardo tum in lib. II Statutorum, c. 6, ubi hec habet : »Cum uero hore incompetentes transierint, et tam loquendi quam coniungendi tempus aduenerit, etc.;« tum ex eiusdem capitulis de admonitionibus in congregatione, in quibus 43 est, »de horis incompetentibus, id est de silentio:« competentibus ergo licebat loqui.  Nec est quod aliquis dicat, ex eo quod S. B. prohibeat, ne frater iungatur ad fratrem horis incompetentibus, haudquaquam erui posse dandas esse horas competentes, quibus licite possint fratres inuicem iungi et miscere colloquia, quasi idem essent iungi et loqui, cum et S. Pater utrumque distinguat infra cap. 26, ubi de communicantibus cum excommunicatis ita habet: »Si quis frater presumpserit sine iussione abbatis fratri excommunicato quolibet modo se iungere, aut loqui cum eo, uel mandatum ei dirigere, similem sortiatur excommunicationis uindictam.« Non, inquam, id obstat. Nam si quod sit discrimen, illud unum est, quod iungi de longa et prolixa confabulatione dicatur; loqui uero de transeunte et breui sicut de longa intelligatur. Et sane S. Benedictus qui illo 183 capite omne cum excommunicatis colloquium prohibet, capitis titulum ita effert: De his qui sine iussione abbatis iunguntur excommunicatis; non dicit iunguntur uel loquuntur; quia utrumque sub uerbo iunguntur intelligitur. Addet  aliquis locum ex cap. 49 de obseruatione Quadragesime, in qua S. Pater precipit aliquid subtrahi de loquacitate aliorum temporum; confirmaturque ex perpetua ordinis praxi, cuius exemplum uidere est in uita S. Frodoberti abbatis Cellensis , ubi quandoque cum discipulis colloquium familiare habuisse dicitur. Hinc fit ut tedio non afficiantur monachi, et seuerius post hec silentium obseruetur, ut docet S. Hildegardis. Pertimescendumque est ne si diutius aut silentio, aut orationi occupetur animus, tandem deficiat, sicut arcus, qui, cum nimis aut diutius distenditur, uel debilitatur, uel frangitur. Nec refert quod Regula cap. 42 iubet omni tempore silentio studere monachos; nam multum differunt semper silere, et omni tempore silentio studere; semper silere est nunquam loqui, at  uero potest aliquis etiam loquendo silentio studere, puta necessaria duntaxat proferendo, idque breuiter, et submissa uoce: quamuis laudemus, beatosque predicemus eos qui possunt ualentque ita perpetuo silere, ut nullo hominum consortio indigeant; atque ut hoc nobis aliquando donum Deus concedat, obnixe deprecamur.

Tertium, ex abbatis pendere arbitrio assignare dies, horas, tempus seu spatium, locum, modumque colloquii. Communis tamen ordinis usus obtinuit, ut non nisi priuatis diebus abbas colloquium permitteret, dominicis festisque diebus duodecim lectionum continuo silentio consecratis. Et certe inter quinque capitula que receptis concilii Aquisgran. capitulis addiderunt Centuriatores , quartum ita habetur: »Ut in hebdomada Pasche in claustro non loquantur, sed lectio diuina ab omnibus teneatur, similiter in hebdomada Pentecostes, et in omnibus diebus dominicis, seu in Natali Domini, et in omnibus SS. festis precipuis.«  Similiter antique Consuetudines SS. Benigni Diuionensis : »Per octo dies Pasche, et Pentecostes, et Natalis Domini, et in Rogationibus, et in omni secunda, quarta, et sexta feria Quadragesime, et in omnibus 12 lectionibus, nulla fit locutio in claustro.« Que totidem uerbis exstant in ueteri Corbeiensi Ordinario ms., quibus concinit liber Usuum Beccensium, loquelam in claustro priuatis duntaxat diebus indulgens. Econtra Statuta Guigonis  dominicis colloquium post nonam permittunt; quibus antiqua Carthusiensium statuta adiiciunt festa capituli; sed in Noua Statutorum Collectione excipiuntur Natiuitas, Cena Domini, Pascha, et Pentecostes cum festis infra hebdomadam in Quadragesima contingentibus: preterea singulis septimanis spatiamentum concedunt.

Horam duplicem in die ad colloquium designatam esse apud Cluniacenses discimus ex Uldarico, scilicet estate post capitulum et nonam; hieme post capitulum  et sextam. Idem uidere est in antiquis S. Benigni Diuionensis Consuetudinibus, et Ordinario Corbeiensi passim. 184 At secundam postea subtraxit Petrus uenerabilis, edito statuto, »ut de usitatis in claustro binis locutionibus secunda omni totius anni tempore subtrahatur.« Usus Beccenses, habita temporum ratione, uolunt ut »Omnibus priuatis diebus, quibus post capitulum tertia dicitur, semel tantum, id est post capitulum loquantur in claustro, nisi ab octauis Pasche usque ad idus Septembris, quo tempore priuatis diebus post nonam loquuntur in claustro. Quando uero tertia ante capitulum dicitur, bis in claustro loquuntur, post capitulum et post sextam.« In quibusdam uero Anglie monasteriis hora ad colloquium stata erat post prandium; sed »cum quidam post prandium proniores sunt ad loquendum quod non prodest, quam quod edificat audientes, ad ampliandum cultum iustitie, qui in silentio reperitur, statutum est, quod parlamentum quod post prandium in quibusdam claustris fieri consueuit, penitus  interdicatur, et loco ipsius uacetur uberius meditationibus et lectionibus repetendis,« inquiunt abbates ordinis nostri in editis anno 1249 statutis. Casalini ieiunii diebus post uesperas, diebus prandii post cenam loquebantur. Plurimi nec diem, nec horam assignatam habebant, quorum res omnes ex uno abbatis nutu pendebant.

Quanto uero temporis spatio mutui colloquii hora protraheretur, non una fuit omnium consuetudo monasteriorum. De Cluniacensibus, qui binas in die locutiones habebant, audiendus imprimis Udalricus. De prima que fiebat post capitulum sic disserit : »Eo tempore quo primum ad monasterium ueni, sacerdos qui priuatam missam cantare uoluit, potuit eam interim finire; quod tamen modo raro contingit, quia multitudo fratrum aceruauit; a  quibus dum ad utramque missam offertur, dum pax datur et accipitur, dum in capitulo de uno aut altero hoc et illud reclamatur, dum tantis in refectorio seruitur, non minima pars expenditur dici; que tamen singula, ordine nostro saluo et integro, remanere non possunt; propter quod hora loquendi necessario magis est breuis; et si minus aliquantulum loquimur, in hoc ordinis quidem nemo sensit ullum esse detrimentum.« Cum ergo nullus existat qui infra mediam horam priuatam missam cantare haud queat, ultra hoc temporis spatium, quod postea etiam abbreuiatum est, prima locutionis hora non extendebatur. Secunda etiam ex eodem Udalrico longe breuior erat: »Nona autem, inquit , ad quam sunt se leuaturi, adeo tarda erit, ut postquam in refectorio biberint, et iterum loquendi licentiam habuerint, eamdem loquendi horam, et hoc interuallum ante uesperas non immerito potius dixerim nullum quam paruum: sepius autem priusquam omnes in claustro consideant, et aliquis fratrum uel unum uerbum faciat, pulsatur  signum ad uesperas, et ecce loquendi finis.« Et alibi  de eadem locutione, cum fieret post sextam: »Non solum post capitulum, sed etiam post sextam habemus loquendi licentiam, quanquam illud spatium soleat esse breuissimum; nam non amplius erit quam ut sacerdos et ceteri ad maiorem missam seruituri lauent manus, et sint se ad induendum parati.«

185 Cistercienses ex Iacobo de uitriaco integram in colloquio horam insumebant: »Silentium, inquit , per totam fere diem obseruantes, mutuis collocutionibus et collationibus unam sibi horam reseruant, inuicem consolantes, et inuicem instruentes.« Quod ita explicat Iulianus uarnier , non quasi singulis diebus unam horam ad mutuam collocutionem reseruarent; sed quod, cum abbas fratribus loquendi licentiam indulgeret, integram in id exercitii horam impenderent. Et de hac hora intelligendus  S. Bernardus, ubi superbum monachum describens, hec habet : »Cum autem pulsato signo necesse est interrumpi colloquium, horam longam breue queritur interuallum.« His in colloquiis, ut id obiter obseruem, aliquando sermo agebatur de litteris: Si de litteris sermo exoritur, inquit S. Bernardus, uetera proferuntur et noua; uolant sententie, uerba resonant ampullosa; aliquando de religione: Quod si de religione agitur, statim uisiones et somnia proferuntur, deinde laudat ieiunia, etc.; aliquando de rebus iocosis: Si ad ludicra sermo conuertitur, in his quanto assuetior, tanto loquacior inuenitur. Ex hinc colliges huiusmodi colloquia non fuisse communia, hoc est omnibus simul in unum ceuntibus, sed inter se ad proprium libitum diuisis, aut ad nutum abbatis; alioquin S. Bernardus, qui fuisset presens, si communia exstitissent, ludicra nequaquam passus fuisset. Quam frequenter autem illa hora occurreret nos latet: sanctimoniales Strictioris Obseruantie ordinis Cisterciensis in Hispania  semel in hebdomada extra Aduentum aut Quadragesimam iuncte recreationem habent ante uel post uesperas ad nutum abbatisse; dummodo dies ille non sit communionis. Similiter in antiquis Fuliensium Constitutionibus, cap. 6: »Semel tantum in hebdomada die festo fratribus aliquod ex his interuallis, quibus absunt a choro, pio et religioso colloquio consumere« permittitur [* 1Kb] .

Idem fere uigebat apud insignes illos eremitas quibuscum uiuebat S. Dominicus Loricatus. Hi nimirum, teste Petro Damiani , »tenebant per totam hebdomadam districta censura silentium, quod utique dominica die post uesperum, cibumque soluentes, habebant loquendi inuicem usque ad completionis officium libertatem.«

 Tantam indulgentiam suis non uidentur indulsisse Cassinenses, quorum Declarationes in Regule cap. 6, hec habent: »Ad effugiendam eneruationem, prelati et alii superiores non concedant solatia aut recreationes, nisi alternis hebdomadibus, excepta tamen Quadragesima et Aduentu, quibus temporibus nefas est talia cogitare, nedum permittere.« In impressis tamen anno 1642 Declarationibus, pro alternis hebdomadibus, habetur singulis hebdomadibus; et insuper tam noue quam antique Declarationes ad cap. 48 hortantur superiores, ut benigni sint ad recreationes fratribus, precipue solemnitatibus duplicibus, que non occurrunt in Aduentu aut Quadragesima, concedendas.

Camaldulenses  cum dispensant a silentio per mediam duntaxat horam per uiridarium, aut aliquam aliam monasterii partem, in qua perpetuum non uigeat silentium, colloquium permittunt. Casalini quotidie 186 a cena ad completorium, uel diebus ieiunii a uespera etiam ad completorium  colloquebantur, ita tamen ut illo tempore possent ad cellas secedere, et lectioni atque orationi uacare: post prandium uero sub silentio per mediam horam deambulabant in horto.

Bursfeldenses nec diem, nec horam, nec tempus seu spatium colloquii determinatum habuisse uidentur, sed in Ceremoniali hoc tantum decernunt : »A solo abbate et priore, seu etiam subpriore in prioris absentia, loquendi licentia in monasterio aut extra concedatur, nisi forte alicui alteri pro uice aliqua speciali super hoc ab abbate et priore fuerit concessa potestas. Dans loquendi licentiam fratribus dicat: Benedicite; et illi respondeant: Deus: et ex tunc licitum erit de permissis ad inuicem conferre usque ad iteratam silentii impositionem, que fieri solet per hec uerba: Adiutorium nostrum in nomine Domini. Nulli ergo absque licentia loqui fas est, sed habita licentia, aut facultate loquendi, non loquatur nisi premisso: Benedicite, et responso:  Dominus.«

De colloquii loco uarie fuerunt monasteriorum consuetudines; nam S. Adalardus in Statutis lib. II, cap. 6, dormitorium assignat; Clunianenses, Diuionenses, Parisienses, Beccenses, et alii communiter monachi cum Carthusiensibus loquebantur in claustro; Camaldulenses in uiridario. At raro extra monasterium recreationis gratia deambulantes monachos ueteres offendes.

Quod spectat ad modum siue ordinem in colloquio tenendum, 1o illud non incipiebant nisi premisso: Benedicite. »Post capitulum, inquit ms. S. Petri supra Diuam Ordinarium, sedeant omnes in claustro ad colloquium. Audito itaque tympano pergant ad sextam; qua cantata, reuertantur ad colloquium, dicatque ultimus in ordine nouitius: Benedicite, et sic loquantur de consuetudinibus, de bonis et edificationis eloquiis.« Apud Bursfeldenses et Carthusianos non ultimus, sed ipse qui colloquio preerat, Benedicite dicebat. Hi etiam antequam quidquam loqui inciperent,  aliquam lectionem premittebant. »Quando post nonam in ecclesia dictam diebus capituli in claustro conuenimus, inquiunt in noua Collectione Statutorum, tunc antequam sedeamus, qui preest conuentui dicit: Benedicite. Deinde sequitur lectio de Statutis uel Euangeliis; qua finita, colloquium habemus, in quo nullus consulere debet secreto, uel susurrare, uel dicere aliquid quod nolit ab omnibus intelligi uel audiri. Eamdem disciplinam obseruare uidentur sanctimoniales Strictioris Obseruantie ordinis Cisterciensis in Hispania, quarum Constitutiones uolunt , ut »ubi abbatissa licentiam recreandi uel colloquendi dederit, sint colloquia religiosa, ad quod seruire poterit pius aliquis liber.«

Data autem semel loquendi licentia, duo, uel tres, pluresue simul a superiore iungebantur; quibuscum, non cum aliis, de rebus honestis et piis sermonem inuicem miscebant. Ita prescribunt antiqua S. Adalardi  Statuta : »Quando loqui licet, quia locutio semper ibi  seruanda est, siue duo, seu tres, seu etiam plures, sicuti fieri 187 solet quando de capitulo surgunt, coniungantur.« uel promiscue, ut ferebat animus, quibuscum cupiebat unusquisque loquebatur: et hec uidetur fuisse Cluniacensium, Carthusiensium, imo et Cisterciensium, ut supra collegimus ex S. Bernardo, consuetudo. Tunc qui aliqua re indigebant, hanc potissimum eo tempore petebant, ut de Cluniacensibus scribit Udalricus, et Carthusiensibus suis prescribit Guido his uerbis: »Post nonam conuenimus in claustro de utilibus locuturi: in hoc spatio incaustum, pergamenum, pennas, cretam, libros seu legendos seu transcribendos a sacrista; a coquinario uero legumina, sal, et cetera huiusmodi poscimus, et accipimus.« uel denique omnes uno in loco residentes, se inuicem loquentes auscultabant, ut uelle uidetur S. Hildegardis. Atque ad hos potissimum spectat preclara illa S. Basilii admonitio : »Inutilis sermo, et que ex mutuis colloquiis oritur importuna elatio non proferatur, sed si quid utile ad edificationem animarum, hoc solum conuenit loqui; et hec ipsa que utilia sunt, cum ordine, et decenti tempore, et ab his a quibus dici oportet. Si quis de inferioribus sit, exspectet donec inuitetur ad loquendum a superiore; susurrationes uero atque ad aures locutiones, et per nutus significationes submoueantur, quia susurratio suspicionem detractionis habet, et que per nutum fit significatio, dolum alicuius rei latere indicat: fratri porro ex his talibus nascuntur odia et suspiciones. Quoties uero inter se colloquium habere necesse est, modum uocis necessitas definiat, ut scilicet illi qui prope est, dulciori uoce loquantur; eum autem qui longe est, altiori uoce appellent, ut qui dat alicui consilium, aut aliquam de re aliqua exhortationem habet, maiori et asperiori uoce utatur, ut nichil contumeliosum in conuentu reperiatur.« An  uero de huiusmodi colloquio intelligendus sit hic locus ex uita S. Pachomii: »Consuetudo autem illis erat iam inde ab initio, circa uesperam, manuali opere ac cena peractis, in unum simul considere ad scrutandas Scripturas, ab omni alia sollicitudine tunc liberi, preterquam ab ea que salutem eorum concernebat.«

Porro utrum isthec colloquia recreationes aut alio nomine appellare liceat, parum refert, cum non tam ad delectationem quam ad infirmorum solatium indulta sint. Certe, sicut corpus recreare dicimus, cum post longum ieiunium uilissimis cibis uescimur, ita cum post prolixum silentium de bonis et ad edificationem eloquiis loquimur, hoc exhaustum animum recreare, nichil uetat appellare, dummodo absit omnis de seculo, de regibus, principibus, prelatis, aliisque huiusmodi, que passim uetant omnes tam ueteres quam recentes monachorum constitutiones, sermo. Recte omnino ms. liber de Doctrina nouitiorum : »Nunquam loquaris de seculo,  uel de guerris; nec audias referentes, cum illud sit uenenum mortiferum animarum.« uide Petri Damiani opusc. 49, cap. 10.

Ceterum extra huiusmodi colloquia, de quibus hactenus fuse disseruimus, queque erant rara, perpetuum monachi silentium seruabant, 188 grauissimis etiam subiicientes penis illud temere uiolantes. De his penis aduersus silentii infractores Regula Cuiusdam ad Monachos ita decernit : »In omnibus nichil loquendum, nisi quod necessitas poposcerit. Si quis preter hanc disciplinam, cum clamore et acerbiore sermone responderit, notetur usquequo corrigatur. Si autem hoc uitio curari non poterit, eiiciatur ab unitate fratrum.« Pene incerti auctoris apud S. Basilium, n. 15: »Si quis uesper post Pater noster inueniatur colloquens, excommunicetur.« Liber Antiquarum Definitionum ordin. Cisterciensis : »Qui scienter de silentio  infra abbatiam intus uel foris rupto se recognouerit, et culpabilis inuentus fuerit, uno die sit in pane et aqua, et in capitulo uerberetur; qui uero passim et ex consuetudine illud fregerint, si sepius correpti non emendauerint, omni sexta feria sint in pane et aqua usque ad congruam emendationem, et ad nutum proprii abbatis ultimi omnium habeantur.« Similiter Constitutiones sanctimonialium Strictioris Obseruantie eiusdem ordinis in Hispania : »Penitentia iniungenda illi que silentium soluerit, est disciplina, et aqua et panis humi, in quo abbatissa raro dispenset.« Statuta uetustissima Gallica pro monialibus B. Marie Sopwell in Anglia, a Michele S. Albani abbate ante annos trecentos renouata: Pur ceo que uous estes tenus par la reule de Seint Beneyt à la silence tenir en l'Eglise, en l'encloistre, en le refeytour, et en le dortour: uous commendoms que la silence soit tenuë en les lieux auant dits: Et si nulle enfreigne la silence, preigne sa ueyne en chapitle, et preigne discipline regulere,  reconnoissuante sa coulpe. Et si tiele que enfreyne silence ne uoille de gree prendre sa ueyne, soit clame par gardeyne del ordre, et mise à plus rude penaunce. Et si auygne que ascune tense, oue autre desordinement, soit celle mise en silence par tice, et teigne la penaunce tres iour. Denique Carthusienses in Noua Collectione Statutorum : »Qui absque licentia silentium fregerit, culpam suam recognoscat, et disciplinam cum uirgis accipiat in dominica proxime sequenti . . . . Si assuetus fuerit in frangendo, uino priuetur, aut ad terram comedat, uel alia pena arbitrio prioris puniatur.« Et alibi : »Dicentes autem culpas suas de fractione silentii debent exprimere locum, uices et qualitates personarum; et tenentur disciplinas cum uirgis a presidente recipere. . . . Et omnes priores seruent, et seruare faciant istud statutum de disciplinis pro fractione silentii dandis; alias uisitatores super hoc prouideant.«

 Quia scriptum est: In multiloquio non effugies peccatum. »Nam multiloquium, ut ait S. Ioannes Climacus , sedes est uane glorie, per quam seipsam ostentare, et in scenam ac theatrum solet deducere. Multiloquium est ignorantie argumentum, fenestra obtrectationis, scurrilium nugamentorum magistra, ministra mendacii, compunctionis abstersio, auctrix et conciliatrix ignauie, somni nuntia, meditationis distractio, custodie cordis abolitio, feruoris diuini frigidarium, orationis languor seu potius exstinctio.« Quid autem sit multiloquium explicat S. Augustinus his uerbis : »Multiloquium 189 est superflua locutio, uitium scilicet loquendi amore contractum. Plerumque autem loqui amant etiam qui nesciunt quid loquantur, uel quomodo loquantur.« Et alibi : »Absit ut multiloquium deputem, quando necessaria dicuntur, quantalibet sermonum prolixitate dicantur.« Ostendens cum solum multiloquii uitio laborare, qui multa sine necessitate; non eum  qui iusta ex causa, ratione sui officii, aut alterius necessitatis loquitur multa.

Et alibi: Mors et uita in manibus lingue.] Potest enim occidere, aut uiuificare, et eum qui loquitur, et eum cui loquitur, et eum de quo loquitur.

Nam loqui et docere magistrum condecet.] Illi enim per Prophetam dicitur: Clama, ne cesses, quasi tuba exalta uocem tuam, et annuntia populo meo scelera eorum, et domui Iacob peccata eorum . Apposite autem S. Benedictus ait loqui et docere: »Id est ad hoc debet loqui ut doceat, inquit Bernardus Cassinensis: neque enim uerba magistri debent esse nisi doctrina, quia qui alios admonet ad taciturnitatem, debet habere sermonem edificatiuum, ratione comptum, et suo tempore suaque congruitate prolatum; unde non dixit B. Benedictus tantum: Magistrum loqui condecet, sed loqui et  docere, ut sit sua loquela instructio discipuli, et doctrina edificatio eius.«

Tacere et audire discipulo conuenit.] Hinc Scriptura: Audi, inquit, tacens, et pro reuerentia accedet tibi bona gratia . Plane primus philosophie nuncupator et creditor Pythagoras accedentes discipulos nichil ante docuit quam tacere; primaque apud eum meditatio futuro sapienti erat linguam omnem cercere: unde et quinquennii silentium discipulis imponebat; quod illi, ut profanam discerent philosophiam, muti cum gaudio persoluebant. Multo nos potiori iure, ut pote celestis philosophie discipulos, tacere condecet; nisi forte monachi mores et professionem exuere animus sit: »uita enim monachi, inquit Ioannes Monachus , usque adeo est aliquid donec sub silentio esse studuerit: eo uero remoto, quidquid bene et honeste se agere putauerit, secundum institutionem Patrum nichil erit.«

Et ideo si qua requirenda sunt.] Corporalis spiritalisue  necessitatis.

A priore.] Id est superiore, infit Nicolaus de Fractura, siue abbate, qui nomine prioris intelligitur in omnibus Regule locis, in quibus uox prior sumitur singulariter, et absolute, et non respectiue, ut probat Menardus. Hic tamen prioris uocabulum non solum pro abbate, sed etiam »pro quocunque seniore, uel priore tempore« usurpari estimat Boherius; Ioannes uero Cresbreeck pro eo qui prior est ordine, loco, etate, doctrina, alicuius artis peritia, quilibet scilicet senior, prudentior, doctior; Nicolaus Brauus pro eo qui preest conuentui, siue sit abbas, aut prepositus, aut quiuis alius professione antiquior. Posset etiam intelligi de preposito, iuxta illud Regule Cuiusdam ad uirgines : »Nulla monacharum per semetipsam de propria 190 necessitate abbatisse suggerat, sed omnes per prepositam quidquid necessitatum fuerit abbatisse studeant intimare.«

 Cum omni humilitate et subiectione reuerentie requirantur.] Ad quem locum Bernardus Cassinensis: »Tria, inquit, ponit in uerbis utilibus obseruanda, uidelicet humilitatem, subiectionem, et reuerentiam. Humilitas interius monachum disponit; subiectio subditum esse in gestis exterioribus ostendit, ordinat, et disponit; et reuerentia sermonem debito condimento componit.« uel etiam cum humilitate et subiectione reuerentie, id est ut quidquid responderit, ratum fixumque teneatur, nichil prorsus obiiciens. Ex ms. autem Regula incerti auctoris cap. 8: »Horis tibi ad opus exercendum deputatis quidquid ministris tuis et tibi necesse fuerit, inuicem breui sermone definienda est querimonia . . . . Cum autem tibi necessitas incumbit loquendi, auctoritas cuiusdam sancti Patris iubet ut dicas prius tertio: Domine, labia mea aperies, et os meum annuntiabit laudem tuam: quo perdicto, mox cum omni celeritate, festinanter, cum feruore caritatis redde responsum leuiter,  et sine risu, humiliter, et pauca uerba et rationabilia loquaris.«

Scurrilitates uero. Quid sit scurrilitas discimus ex S. Hieronymo, stultiloquium inter et scurrilitatem discrimen ita explicante: »Inter stultiloquium et inter scurrilitatem apud Paulum  hoc interest, quod stultiloquium nichil in se sapiens et corde hominis dignum habet. Scurrilitas de prudenti mente descendit, et consulto appetit quedam uel urbana uerba, uel turpia, uel rustica, uel faceta; quam nos iocularitatem alio uerbo possumus appellare, ut risum moueat audientibus.« Ex quibus habemus scurrilitatem posse in bonam malamque partem accipi, ut pote que et in urbana, et in turpia uerba se effundat. Sed hic a S. Benedicto sumi in malam partem constat ex communi et uniuersali omnium sententia; unde Bernardus Cassinensis scurrilitatem describens ait: »Scurrilitas est  uerbum turpe, turpisque ioci, uel improbum, uel irrisione dignum.«

Huiusmodi scurrilitates eterna clausura damnat S. Benedictus, et ante eum S. Basilius, S. Hieronymus, S. Nicetius, et alii. S. Basilius , »uitande sunt, inquit, omnes omnino in sermone facetie, et scurrilis dicacitas; siquidem fieri solet plerumque, ut qui sese in rebus huiusmodi occupant, ii rectam rationem deserant; quippe cum ex eo illud fiat, ut animus ad ridicula diffundatur, et in tacita secum cogitatione grauitatis seueritatisque neruos omnes elidat.« Sanctus Hieronymus ad Nepotianum scribens : »Omnes delicias, et lepores, et risu dignas urbanitates, et ceteras ineptias amatorum, in comedis erubescimus, in seculi hominibus detestamur; quanto magis in monachis et in clericis, quorum et sacerdotium proposito, et propositum ornatur sacerdotio!« S. Nicetius abbas et postea episcopus : »Cauenda est scurrilitas, dilectissimi, et omne uerbum  otiosum, ut sicut corpus omne purum exhibere debemus Deo, ita etiam et os non ad aliud 191 nisi ad laudem Dei.« His adde grauissimam S. Bernardi sententiam : »Inter seculares nuge, nuge sunt; in ore sacerdotis  blasphemie. Interdum tamen si incidant, ferende fortassis, referende nunquam. Magis interueniendum caute et prudenter nugacitati. Prorumpendum sane in serium quid, quod non modo utiliter, sed libenter audiant, et supersedeant otiosis. Consecrasti os tuum Euangelio, talibus iam aperire illicitum, assuescere sacrilegium est, etc.«

Non mirum est igitur, si grauissimis penis tam in monachis quam in clericis damnatas scurrilitates legamus; nam, uerbi gratia, concilium Carthaginiense Iu , Clericum scurrilem, et in uerbis turpibus iocularem ab officio retrahendum edicit; et inter excerpta ex lib. II Penit. Egberti episcopi, uigesimum septimum ita habetur: »Si quis presbyter, diaconus,  aut monachus otiositatem, stultiloquium, scurrilitatem, garrulitatem, somnum, pigritiam, torporem, et his similia dilexerit, triduo peniteat.« Quibus accedunt antique monachorum regule; quas inter Regula SS. Serapionis, Macarii, Paphnutii, et alterius Macarii ita decernit : »Si aliquis deprehensus fuerit in risu, uel in scurrilitate sermonis, sicut ait Apostolus, que ad rem non pertinet, iubemus huiusmodi duarum hebdomadarum spatio, in nomine Domini omni flagello humanitatis cerceri.« Regula Tarnatensis : »Qui ioculare aliquid, uel risui aptum in conuentu fratrum proferre presumpserit, uel qui cum iunioribus uerba otiosa narrare uoluerit, aut habere amicitias etatis infirme, increpationi ut dignus est subiacebit.« Regula S. Ferreoli, postquam iocos, plausus et cachinnos prohibuit, maxime in oratorio et ad mensam, addit : »Quod si quis non custodierit, presenti denuntiatione commonitus, triduani eum ieiunii mulctatio castiget.« Denique Regula S. Donati ad uirgines  : »Fabulas otiosas proferens ad alteram, et statim semetipsam reprehendens, uenia tantum sufficit. Si autem se non reprehenderit, tractantes eas superpositione silentii, aut quinquaginta percussionibus peniteant.« His addere possemus grauissimas penas, quibus scurrilitates aliquando Iudex iustus Dominus mulctauit, ex quibus lugubre prorsus exemplum nobis exhibet Durandus, ex monacho Cluniacensi episcopus Tolosanus, quod uidere est in uita S. Hugonis auctore Raynaldo, n. 18, apud Bollandum, 29 Aprilis.

Porro ad uitandam omnem scurrilitatis occasionem Cassinenses uetant teneri aues aut animalia ad iocum et leuitatem promouentia; omne quoque ludi genus interdicunt. »Ludos etiam cuiuscunque sint generis, iocos, et fabulas, et uerba obscena, et choreas ita prohibent Celestini , ut si quis secus fectrit, per mensem in carceribus  detineatur, et alias pro culpe merito ad arbitrium superioris corrigatur.« Fulienses uero  aues, canes, aut aliud animal ad delicias comparatum alentes ieiunio in pane et aqua plectunt; qua etiam pena dissolutiones, manuum iniectiones, impulsiones, et huiusmodi iocos puniunt Cassinenses.

192 Scurrilitatum tamen nomine non prohibentur honesti ioci, quibus nonnunquam usos fuisse pios uiros legimus, et quales erant Petri uenerabilis, quos laudat S. Bernardus ad eum sic scribens: »Placet, fateor, iocus, est enim et iucunditate gratus, et serios grauitate; nescio siquidem quomodo inter iocandum ita disponitis sermones uestros in iudicio, ut et iocus leuitatem non redoleat, et auctoritas conseruata hilaritatis non minuat gratiam.«

Et uerba otiosa.] uerbum otiosum S. Basilio  est »omne uerbum quod ad propositum in Domino usum non facit.« S. Hieronymo , »quod sine utilitate et loquentis dicitur et audientis; si omissis seriis, de rebus friuolis  loquamur, et fabulas narremus antiquas.« S. Gregorio , »quod ratione iuste necessitatis, aut intentione pie utilitatis caret.« Huiusmodi uerba una cum scurrilitatibus sub eadem clausura damnat S. Benedictus, a quibus nos aliunde satis deterrere deberet terribilis Christi sententia dicentis, quoniam omne uerbum otiosum quod locuti fuerint homines, reddent rationem de eo in die iudicii. Quam ad sententiam attendens Petrus Damiani , »Dum hec, inquit, Euangelii uerba considero, quid aliud quam quoddam nobis commercium propositum esse perpendo? quia nimirum et momentaneo risu perpetuus fletus eruitur, et temporali fletu perpetua letitia comparatur.« Hac sententia deterrebantur Pachomiani, apud quos, teste Rufino , impossibile erat aliquem uerbum otiosum loqui. Hac deterrebantur SS. Serapion, Macarius, Paphnutius, et alter Macarius, quorum in Regula lego : »Si quis ex fratribus  sermonem in congregatione otiosum emiserit, ne reus sit concilii, precipimus eum triduo a fratrum congregatione uel colloquio esse alienum, ut nullus cum eo iungatur.« Multo seuerior uidetur Regula Cuiusdam ad Monachos : »Mendacium, inquit, et iuramentum, siue uerbum otiosum per omne corpus fraternitatis damnandum est. Si quis sit ex fratribus cum quo aliquid horum inuentum fuerit, mittendus est in carcerem, et peniteat usquequo a uitio corrigatur . . . Si quis ex fratribus post examinationem carceris cauere hec uitia non poterit, eiiciendus est a fratribus, et damnandus est.«

Et risum mouentia.] Inter que et scurrilitatem hoc discriminis afferunt Hildemarus et Bernardus Cassinensis, quod scurrilitas ad lasciuiam pertineat, uerba risum mouentia etiam aliquando ad sapientes spectant. De his egimus supra ad cap. 4.

Aeterna clausura in omnibus locis damnamus, etc.] Hic iterum cum Hildemaro Bernardus Cassinensis et Boherius obseruant uerbis utilibus a S. Benedicto appositam  fuisse custodiam, scurrilibus, otiosis, et risum mouentibus murum, perpetuum uelut obicem. Quod addit: In omnibus locis, ostendit utilia ac necessaria uerba non omnibus esse in locis damnata, quamuis nec in omnibus licita; quare pro capitis huius clausula opere pretium fortassis erit, quibus potissimum in locis loqui monachis esset prohibitum breui disserere.

Duo presertim loca apud ueteres monachos adeo sacra erant, ut in 193 iis soluere silentium nemini liceret, oratorium scilicet et refectorium. Ita S. Euthymius, referente Cyrillo , »suadebat honestum amplecti silentium in templo Domini, neue quis loqueretur in synaxi fratrum dum sacra peraguntur mysteria; sed nec in refectorio fratribus ad cenam collectis linguam laxare, uerum in utrisque manere in eodem silentio.« Ita Regula Cuiusdam ad Monachos :  »Silentium, inquit, in omnibus sectandum est, et tacendi disciplina per omnia facienda est, maxime autem iuxta missam et mensam.« Ita etiam S. P. Benedictus summum ad mensam silentium prescribit cap. 38, et ad oratorium cap. 52, ubi sub nomine oratorii intelligenda est etiam sacristia: unde inter S. Adalardi capitula tertium habetur De silentio in secretario, seu in ecclesiis. Existimat etiam Benedictus Heftenus silentium a S. Benedicto institutum fuisse in dormitorio, quod ex eo colligit quod nemini post completorium loqui permittat S. Pater, et uix alio tempore solerent fratres dormitorium habitare. Contrarium tamen uidetur in Statutis S. Adalardi lib. II, cap. 6. Sed neque id apparet ex Consuetudinibus S. Benedicti Anianensis , in quibus decernitur »in oratorio summum silentium . . . in sacrario magnum silentium . . . in refectorio summum silentium . . . in claustris hora lectionis summum silentium,« nulla dormitorii facta mentione. De nonnullis tamen monasteriis ibidem additur: »uidimus  etiam et illud obseruabile, si quis ad perfectionem taciturnitatis uenire desideret, quod nullus fratrum in quolibet loco loqui aliquid presumebat, preter duo ad hoc deputata.« Quenam porro essent illa duo loca locutioni destinata ibidem non exprimitur, sed obseruatu dignissimum prorsus existimo quod subiicitur: »In ecclesia nullum preter officium diuinum, et uerba orationis. Si alicui cuilibet loqui necessitas erat, tacto uestimento abbatis, uel cuiuslibet fratris, annuit ad illa loca; expositisque paucissimis uerbis, uel rationabilibus, statim abscesserunt, timentes ne propter necessaria uerba, in nociua et inutilia inciderent.« Cuius obseruantie praxim, si bene memini, uidere est in uita Notkeri Balbuli sec. u, hancque fortasse respicit locus ex libro Mirac. S. Dunstani n. 20: »Ille sciens moris non esse monachos in oratorio loqui, digitis innuit ipsum ibi nequaquam debere loqui,« etc., que obiter dicta sint. uenio ad Cluniacenses, quorum antiquas consuetudines describens Udalricus, sic loquitur : »Tales  in claustro sunt officine, in quibus traditum est a patribus nostris et prefixum ut perpetuum silentium teneatur; in ecclesia, dormitorio, refectorio, et in coquina regulari; in his locis tam in die quam in nocte, si uel unum uerbum quoquo audiente loquitur, non facile ueniam absque iudicio meretur.« Eadem leguntur in mss. Benigni Diuionensis Consuetudinibus cap. 31. At multo plura silentio addicta fuisse loca patet ex sequenti Petri uenerabilis statuto : »In infirmaria Cluniacensi, que quinque habitaculis sub uno tecto diuisis distinguitur, tali discretione silentium teneatur, ut in ea parte in qua fratres defunguntur, que media est, et in illa que superior a parte meridiana est, silentium et collocutio antiquo 194 more seruetur; in tribus uero aliis claustri regularis silentium teneatur. Sic in cella nouitiorum, et adiacenti claustro, siue officinis, exceptis nouitiis et eorum magistro, qui ubi et quando loqui solent, loquentur; exceptis etiam episcopis et abbatibus superuenientibus,  maiori priore, et subprioribus ordinis custodibus, qui in partibus ipsius celle nouitiorum, et ipsi loqui poterunt, et in presentia tantummodo eorum alii. In operatoriis uero uniuersis continuum teneatur silentium, excepto uno tantum magistro uniuscuiusque operatorie domus, et exceptis operatoriis noue ecclesie, et operatoriis ipsorum. Teneatur insuper claustri silentium in cemeterio, et claustro cemeterii, in sacristaniis omnibus, et uia que ad domos superiores ducit, que iuxta maiorem ecclesiam sunt, et in adiacentibus locis, exceptis supradictis abbatibus et prioribus, quibus in partibus illis  loqui supradicto modo licebit.« Tantam tamen silentii districtionem in paruis cellis seu prioratibus, ut uocant, haud exigebat idem Petrus uenerabilis: nam statuto 42 decernit, »ut ubi duodecim fratres esse non potuerint, saltem in refectorio, et dormitorio semper; in claustro uero ab hora uespertina usque ad horam tertiam alterius diei perfectum silentium teneatur. Nam quod uniuersaliter in omnibus ecclesiis semper et ubique teneri debeat, certum est.«

In Anglicano S. Albani monasterio, post medium seculum XI, Paulus abbas eiusdem loci »silentium omnimodum in ecclesia, in claustro, in refectorio, et maxime in dormitorio inuiolabiliter obseruari constituit,« ut scribit Mattheus Parisius , qui etiam paulo post addit: »In infirmaria silentium, precipue autem in capella, et ubique post completorium teneri constituit.« Eadem loca, infirmitorio excepto, silentio perpetuo deputant summi pontifices Innocentius III et Gregorius IX, in editis pro Benedictinis constitutionibus.  Similiter S. Stephanus, ordinis Grandimontensis institutor, in Regula cap. 47, id quod post Innocentium Iu renouauit Clemens u, statuta pena, ut »quicunque frater fractione dicti silentii considerate facta reus inuentus fuerit, pro transgressione qualibet, sine misericordia et dispensatione, sit una die in pane et aqua, et in capitulo uerberetur, nisi prius completa parte penitentie potus aque, et aliorum cibariorum abstinentie de uera humilitate penitentis, et de ipsius firmo proposito emendandi priori uel eius locum tenenti fore cum eo super residuo penitentie uidebitur dispensandum; et si sepius sic correctus non emendauerit, ex tunc pro qualibet transgressione per duos dies in solo refectorii, aliis comedentibus, ser dens pane grosso familie et aqua contentus existatac illis duobus diebus in capitulo uapulet; nec supe; iis a priore uel alio presidente ualeat dispensari, maiori pena per priorem ulterius puniendus, si hoc meruit proteruitas contumacis.« Predictis quatuor locis silentio destinatis Cistercienses addunt scriptoria , ubicunque ex consuetudine scribunt monachi. Addendus insuper focus communis, in quo, ex antiquo ordinis nostri more, inuiolabile silentium seruabatur, ut patet ex Hildemaro, antiquissimo Regule commentatore in 195 hoc caput ita scribente: »Si hiemis tempus fuerit, et propter frigus conuenerint omnes in unum ad calefaciendum se, silentium debet ibi esse, et nullus debet ibi loqui.« Et ex S. Dunstani Concordia: »A calendis Nouembris concedatur fratribus accessus ad ignem dum necessitas compulerit, et frigoris nimietas incubuerit, quod tamen sub silentio fiat.«

Quod spectat ad recentiores congregationes, Cassinenses uolunt , ut »Seruetur semper silentium in choro, in dormitorio et in refectorio, etiam extra horam refectionis, et in quadam parte claustri circa capitulum, excepto si in dictis locis oporteret aliqua loqui breuiter, et submissa uoce. Huiusmodi etiam silentium seruetur ad  ignem communem fratrum.« Calasini renouant Innocentii Pape III Constitutionem, qua precipitur »silentium obseruari in quatuor locis regularibus, scilicet in ecclesia, claustro, refectorio, et dormitorio.« Idem uidere est in editis anno 1536 Statutis reformatoriis pro monasterio S. Porciani, et anno 1549 pro monasterio S. Columbe. Fuliensium Constitutiones cap. 42 addunt: In capitulo. Denique in noua collectione Statutorum Carthusiensium decernitur , ut »silentium ubique, sed maxime in ecclesia, capitulo, refectorio, claustro et rasura strictius seruetur.



CAPUT uII. De Humilitate.


 Clamat nobis diuina Scriptura, fratres, dicens: omnis qui se exaltat humiliabitur, et qui se humiliat exaltabitur . Cum hec ergo dicit, ostendit nobis omnem exaltationem genus esse superbie quod se cauere Propheta indicat, dicens Domine, non est exaltatum cor meum, neque elati sunt oculi mei, neque ambulaui in magnis, neque in mirabilibus super me . Sed quid? Si non humiliter sentiebam, sed exaltaui animam meam, sicut ablactatus [a 1Kb] super matre sua [b 1Kb] , ita retribues in animam meam.

Unde, fratres, si summe humilitatis uolumus culmen attingere, et ad exaltationem illam celestem, ad quam per presentis uite humilitatem ascenditur, uolumus uelociter peruenire: actibus nostris ascendentibus [c 1Kb] , scala illa erigenda est que in somnio [d 1Kb]  Iacob apparuit , per quam ei descendentes 196 et ascendentes angeli monstrabantur. Non aliud sine dubio descensus ille et ascensus a nobis intelligitur, nisi exaltatione descendere, et humilitate ascendere. Scala uero ipsa erecta, nostra est uita in seculo: que humiliato corde a Domino erigitur ad celum. Latera enim eiusdem scale, dicimus nostrum esse corpus et animam; in qua latera [e 1Kb] diuersos gradus humilitatis uel discipline euocatio [f 1Kb] diuina ascendendos inseruit.

Primus itaque humilitatis gradus est, si timorem Dei [g 1Kb] sibi ante oculos semper ponens, obliuionem omnino fugiat [h 1Kb] ; et semper sit memor omnium que precepit Deus: et qualiter [i 1Kb] contemnentes Deum, in gehennam pro peccatis incidunt [i 1Kb] ; et uitam eternam  que timentibus Deum preparata est, animo suo semper euoluat [k 1Kb] . Et custodiens se omni hora a peccatis et uitiis, id est cogitationum, lingue, oculorum [l 1Kb] , manuum, pedum, uel uoluntatis proprie: sed et desideria carnis amputare festinet [m 1Kb] .

Aestimet se homo de celis semper a Deo respici omni hora, et facta sua in omni loco [n 1Kb] ab aspectu Diuinitatis uideri, et ab angelis omni hora renuntiari. Demonstrat nobis hoc Propheta, cum in cogitationibus  nostris ita Deum semper presentem ostendit, dicens: Scrutans corda et renes Deus . Et iterum: Dominus nouit cogitationes hominum, quoniam uane sunt [o 1Kb] . Et item dicit: Intellexisti cogitationes meas a longe : et, Quia cogitatio hominis confitebitur tibi . Nam, ut sollicitus sit circa cogitationes suas peruersas, dicat semper utilis frater in corde suo: Tunc ero immaculatus coram eo, si obseruauero me ab iniquitate mea .

197 uoluntatem uero propriam, ita facere prohibemur, cum dicit Scriptura nobis: Et a uoluntatibus tuis auertere [p 1Kb] . Et iterum: Rogamus Deum [q 1Kb] in oratione, ut fiat illius uoluntas in nobis . Docemur ergo merito non facere nostram  uoluntatem, cum cauemus illud, quod dicit sancta [r 1Kb] Scriptura: Sunt uie que uidentur hominibus [s 1Kb] recte; quarum finis usque ad profundum inferni demergit . Et cum item cauemus [t 1Kb] illud, quod de negligentibus dictum est [u 1Kb] : Corrupti sunt, et abominabiles facti sunt in uoluntatibus [u 1Kb] suis . In desideriis uero carnis ita nobis Deum credamus semper esse presentem, cum dicit Propheta Domino: Ante te est omne desiderium meum . Cauendum ergo ideo malum desiderium, quia mors secus introitum delectationis posita est. Unde Scriptura precipit, dicens: Post concupiscentias tuas non eas . Ergo si oculi Domini speculantur bonos et malos, et Dominus de celo semper respicit super filios hominum , ut uideat si est intelligens,  aut requirens Deum: et si ab angelis nobis deputatis quotidie die noctuque Domino factori nostro [x 1Kb] opera nostra nuntiantur, cauendum est ergo omni hora, fratres, sicut dicit in psalmo Propheta, ne nos declinantes in malo et inutiles factos , aliqua hora aspiciat Deus, et parcendo nobis in hoc tempore, quia pius est, et exspectat [y 1Kb] nos conuerti in melius, ne dicat nobis in futuro: Hec fecisti [z 1Kb] , et tacui .

 Secundus humilitatis gradus est, si propriam quis non amans uoluntatem, desideria sua non delectetur implere: sed uocem illam Domini factis imitetur, dicentis: Non ueni facere uoluntatem meam, sed eius qui misit me . Item dicit Scriptura: uoluntas [a 1Kb] habet penam, et necessitas parit coronam.

Tertius humilitatis gradus est, ut quis pro Dei amore, omni obedientia se subdat maiori, imitans Dominum, de quo dicit Apostolus: Factus est [b 1Kb] obediens usque ad mortem .

Quartus humilitatis gradus est, si in ipsa obedientia duris 198 et contrariis rebus, uel etiam quibuslibet irrogatis iniuriis, tacita conscientia patientiam amplectatur [c 1Kb] : et sustinens, non lassescat uel discedat, dicente Scriptura: Qui perseuerauerit usque in  finem, hic saluus erit . Item, Confortetur cor tuum, et sustine Dominum . Et ostendens fidelem [d 1Kb] pro Domino uniuersa etiam contraria sustinere debere, dicit ex persona etiam sufferentium: Propter te morte tota die afficimur: estimati sumus ut oues occisionis .

Et securi de spe retributionis diuine, subsequuntur gaudentes, et dicentes: Sed in his omnibus superamus, propter eum qui dilexit nos . Et item alio loco Scriptura: Probasti nos, inquit, Deus; igne nos examinasti, sicut igne [e 1Kb] examinatur argentum; induxisti nos in laqueum; posuisti tribulationes in dorso nostro . Et ut ostendat sub priore debere nos esse, subsequitur, dicens: Imposuisti homines super capita nostra. Sed et preceptum Domini in aduersis et in iniuriis, per patientiam adimplentes, qui  percussi in maxillam [f 1Kb] , prebent et aliam; auferenti tunicam, dimittunt et pallium : angariati [g 1Kb] milliario, uadunt et duo ; cum Paulo apostolo falsos fratres sustinent, et persecutionem [h 1Kb] : et maledicentes se benedicunt .

Quintus humilitatis gradus est, si omnes cogitationes malas cordi suo aduenientes, uel mala a se absconse commissa, per humilem confessionem abbati [i 1Kb] non celauerit suo. Hortatur [i 1Kb] nos de hac re Scriptura, dicens [k 1Kb] : Reuela Domino uiam tuam, et spera in eum . Et item dicit: Confitemini Domino, quoniam bonus, quoniam in seculum misericordia eius . Et item Propheta: Delictum meum cognitum tibi feci, et iniustitias meas non operui [l 1Kb] . Dixi: Pronuntiabo aduersum me iniustitias meas Domino;  et tu remisisti impietatem cordis mei [m 1Kb] .

Sextus humilitatis gradus est, si omni uilitate uel extremitate contentus sit monachus; et ad omnia que sibi iniunguntur, 199 uelut operarium malum et indignum se iudicet, dicens sibi cum Propheta: Ad nichilum redactus sum, et nesciui: ut iumentum factus sum apud te, et ego semper tecum .

Septimus humilitatis gradus est, si omnibus se inferiorem et uiliorem, non solum sua lingua pronuntiet, sed etiam intimo cordis credat affectu, humilians se, et dicens cum Propheta: Ego autem sum uermis, et non homo; opprobrium hominum et abiectio plebis ; exaltatus sum, et humiliatus, et confusus . Et item: Bonum mihi, quod humiliasti me, ut discam mandata tua .

 Octauus humilitatis gradus est, si nichil agat monachus, nisi quod communis monasterii regula, uel maiorum cohortantur exempla.

Nonus humilitatis gradus est, si linguam ad loquendum prohibeat monachus; et taciturnitatem habens usque ad interrogationem non loquatur, monstrante Scriptura: Quia in multiloquio non effugitur [n 1Kb] peccatum . Et quia uir linguosus non dirigitur super terram .

Decimus humilitatis gradus est, si non sit facilis ac promptus in risu, quia scriptum est: Stultus in risu [o 1Kb] exaltat [p 1Kb] uocem suam .

Undecimus humilitatis gradus est, si cum loquitur monachus, leniter et sine risu, humiliter cum grauitate, uel pauca uerba [q 1Kb] et rationabilia loquatur; et  non sit clamosus in uoce, sicut scriptum est: Sapiens uerbis innotescit paucis.

Duodecimus humilitatis gradus est, si non solum corde monachus, sed etiam ipso corpore humilitatem uidentibus se semper indicet; id est, in opere [r 1Kb] , in oratorio, in monasterio, in horto, in uia, in agro: uel ubicunque sedens, ambulans, uel stans, inclinato sit semper capite, defixis in terram aspectibus, reum se omni hora de peccatis suis existimans, iam se tremendo iudicio Dei [s 1Kb] representari estimet; dicens sibi in corde semper illud, quod publicanus ille euangelicus, fixis in terram oculis, dixit: Domine, non sum dignus, ego peccator, leuare oculos meos ad celos . Et iterum eum Propheta: Incuruatus et humiliatus sum usquequaque .

 200 Ergo his omnibus humilitatis gradibus ascensis, monachus mox ad caritatem Dei [a 1Kb] perueniet illam, que perfecta foras [b 1Kb] mittit timorem: per quam uniuersa, que prius non sine formidine obseruabat, absque ullo labore uelut naturaliter ex consuetudine [c 1Kb]  incipiet custodire; non iam timore gehenne, sed amore Christi et consuetudine ipsa bona et delectatione [d 1Kb] uirtutum, que Dominus iam in operarium suum mundum a uitiis et peccatis, Spiritu sancto dignabitur demonstrare.





COMMENTARIUS.


 Hoc caput, quod S. Benedictus subiungit silentio, Prophete secutus exemplum, qui ait: Obmutui et humiliatus sum, quanto apud ueteres fuerit in pretio, exinde patet, quod et S. Donatus et Magister suis in Regulis illud integrum inseruerint; quod uenerabilis Benedictus Clusensis S. Michelis monasterii seculo XI abbas illud »ut unusquisque memorie commendaret persuaderet, dicens ibidem uirtutum summam constare, unde quis facile queat ad celsitudinem celestem scandere,« teste Willelmo eius discipulo; quod in pleno concilio Carisiaco anno 838, presentibus S. Carilefi monachis lectum sit, ut ad  meliorem frugem reducerentur; denique quod Grimlaicus postquam multa de humilitate in solitariorum Regula disseruit, sic tandem concluserit: »Si cui de humilitate altius libuerit perscrutari, ad Regulam S. Benedicti percurrat, ibique duodecim humilitatis gradus satis luculenter expositos inueniet.« Est autem humilitas uirtus, qua quis uerissima sui cognitione sibi ipsi uilescit, siue, ut citatus a Boherio S. Augustinus ait: »uirtus, per quam animus in nullo se efferens, nichilque boni sibi ascribens, exterius etiam deiecti prefert habitum.«

Clamat nobis diuina Scriptura, fratres.] Clamat, non simpliciter admonet; surdos enim nouerat homines ad humilitatis et abiectionis predicationem, quos ad alta semper ferri probe sciebat.

Qui se exaltat humiliabitur.] Ut preclara hac similitudine explicat S. Augustinus : »Sicut deficit fumus deficiant. Qui sunt qui sicut fumus deficiunt, nisi superbi non confitentes peccata  sua, sed defendentes? Quare fumo comparati sunt? Quia fumus erigit se, extollit se tanquam in celum, sed quanto fit superior, tanto facilius euanescit et disperit. Rursus considerate quod dixi: solidior est fumus igni proximus, et terre proximus, nondum sic euanescit, nondum sic 201 est dispersus in uentos: quando autem attenuatur, euanescit, et disperit? quando se multum extulerit. Quia ergo superbus sic se erigit contra Deum quomodo fumus contra celum, restat ut ita deficiat, ut tanquam in uentos sue uanitatis elatione dissipatus intereat, quemadmodum disperit fumus elatus tumida, non solida, magnitudine inflatus. Sic est enim fumus: uides magnam molem, habes quasi quod uideas, et non habes quod teneas.« Quomodo autem humilientur qui se exaltant, et uicissim exaltentur qui se humiliant, Hildemarus et post eum Bernardus Cassinensis ita intelligunt, ut qui hoc in seculo se exaltant, humilientur in futuro; et uicissim: uerum non solum in futuro, sed etiam in presenti Deus  superbos humiliat, in graue aliquod peccatum eos cadere permittens, »sicut medicus sapiens in remedium maioris morbi patitur infirmum in leuiorem morbum incidere,« ut angelici Doctoris exemplo utar , frequentius autem in luxuriam; et uicissim etiam humiles hoc exaltat in seculo; hinc pie Petrus uenerabilis : »Sancti, infit, inter abdita latibulorum opera sua semper celare laborant; sed ea si homines taceant, lapides clamant.«

Cum hec ergo dicit, ostendit omnem exaltationem genus esse superbie.] Supponit hic S. Benedictus plura  esse superbie genera, et reuera quatuor assignare uidetur doctor mellifluus his uerbis : »Est superbia cordis, superbia oris, superbia operis, et superbia habitus. Superbia cordis est, quando homo in oculis suis magnus est, contra quam Sapiens orat dicens: Extollentiam oculorum meorum ne dederis mihi; et alibi: ue qui sapientes estis in oculis uestris. Superbia oris uel lingue, que et iactantia dicitur, est quando homo non solum magna de se sentit, sed etiam loquitur; unde et Psalmista: Disperdat Dominus uniuersa labia dolosa, et linguam magniloquam. Superbia operis est, quando  homo exteriori quadam superbia, ut magnus appareat, agit, de qua idem Psalmista ait: Non habitabit in medio domus mee, qui facit superbiam. Superbia habitus est, quando homo ut gloriosus uideatur, pretiosis se ornat uestibus; unde Paulus: Non in ueste pretiosa; et Dominus: Qui in mollibus uestiuntur in domibus regum sunt, ubi superbia abundat.«

Superbia autem que Cassiano est »seuissima bestia, et superioribus cunctis  immanior, perfectos maxime tentans, et propemodum iam positos in consummatione uirtutum morsu diriore depascens,« a uerbo supereo dicitur, ut superbire idem sit ac super se, super alios, super mensuram debitam ire; unde S. Isidorus : »Superbus, inquit, dictus est, qui super uult uideri quam est: qui enim uult supergredi quod est, superbus est.«

Quod se cauere Propheta indicat, dicens, etc.] Ut nos humilitatis sequi uestigia, superbiamque fugere persuaderet, ad Christi comminationem Prophete  subiungit exemplum, de se dicentis: Domine, non est exaltatum cor meum, etc. Quibus uerbis, ut obseruat Bernardus Cassinensis, duplicem declarat habere se humilitatem: interiorem 202 cum dicit: Non est exaltatum cor meum; exteriorem cum addit: Neque elati sunt oculi mei, etc. Quod ex Smaragdo est dicere: »Nihil meis meritis reputaui, nichil scientie mee contuli; sed si aliquid boni habui, totum glorie Dei dedi; nolui quasi mirabilis innotescere hominibus, nec quesiui aliquid super uires meas, unde me apud imperitos iactarem. Aliter: In magnis enim ambulare est magna de se unumquemque sentire. In mirabilibus est, mirabile de se aliquid existimare.«

Sed quid? si non humiliter sentiebam, etc.] Quod ait: Sicut ablactatus, etc., duobus modis intelligit Hildemarus: 1. Sicut puer ablactatus cum solidum cibum comedere non potest, mortis subit periculum, ita et ego pro tue beatitudinis dulcedine mortis amare  discrimen incurram, si non humiliter sensero: quam expositionem sequitur Bernardus Cassin. 2. Sicut mater infantem ablactatura, mamillis amaritudinis aliquid imponit, ut, ea degustata, lactare refugiat, ita mihi pro felicitatis dulcedine amaritudinem tribuas.

Unde, frates.] Fratres uocat non solum monachos, inquit Boherius, sed omnes etiam fideles, quos ad celestem patriam uenire peroptat.

Si summe humilitatis uolumus culmen attingere.] Summe dicit humilitatis, magnum aliquid humilitatis uirtutem esse demonstrans. Et reuera humilitas  pro Christo suscepta regiam prefert dignitatem, ut loquitur Gilbertus de Hoillandia , cuius etiam magnitudo ex ipso Christi exemplo, et in hanc uirtutem amore colligi potest, ut merito S. Bernardus dixerit : »Magna humilitatis uirtus, cui etiam Deitatis maiestas tam facile se inclinat.« Et iterum : »Nescio quo pacto familiarius semper humilitati propinquare solet Diuinitas. Denique illa se induit, ut appareret hominibus; substantiam, formam, habitumque gestauit humilem, ipsius nobis commendans uirtutis excellentiam, quam speciali sui uoluit honorare presentia.« Culmen autem humilitatis Bernardo Cass. est caritas perfecta, que foras mittit timorem, de qua ad gradum 12; Boherio uel caritas, uel celestis patria, uel ipse Deus, qui est exemplum et doctrina totius humilitatis.

Et ad exaltationem illam celestem.] Hec uerba priorum possunt esse exposititia, exaltatio enim celestis et summe humilitatis culmen idem sonant,  nempe celestem patriam, ut mox explicabat Boherius.

Ad quam per presentis uite humilitatem peruenitur, etc.] Hec est enim ad eam uia, que sicuti sola, ita et securissima; unde Ioannes Climacus dicebat : »Si superbia ex angelis demones quosdam effecit, haud dubie etiam humilitas ex demonibus facere potest angelos.

Actibus nostris ascendentibus scala illa erigenda est, etc.] Hac in scala ascendentes aut descendentes angeli dicuntur, nulli subsistentes aut residentes; »quatenus, inquit S. Bernardus 203 ad Garinum scribens , palam daretur intelligi, inter perfectum et defectum in hoc statu mortalis uite nichil medium inueniri; sed quomodo ipsum corpus nostrum continue aut crescere constat aut decrescere, sic necesse sit et spiritum aut proficere semper aut deficere.«

Non aliud sine dubio descensus ille et ascensus a  nobis intelligitur, nisi exaltatione descendere, et humilitate ascendere.] Quibus quadrat illud S. Cypriani : »Humilitate ad summa crescimus;« et S. Hieronymi ad Desiderium scribentis :« Scis dogma nostrum humilitatis tenere uexillum, et per ima gradientes ad summa scandere;« denique S. Augustini seu cuiusuis alterius : »Humilitatis passibus ad celi culmina conscenditur; quia Deus excelsus non superbia, sed humilitate attingitur, de quo scriptum est: Deus superbis resistit, humilibus autem dat gratiam; unde et in Psalmis dicitur: Excelsus Dominus, et humilia respicit, et alta a longe cognoscit. Alta posuit pro superbis; humilia uero respicit, ut attollat; alta, id est superba, cognoscit ut deiiciat.

Latera uero eiusdem scale dicimus nostrum esse corpus et animam.] Quem in locum Smaragdus: »Sapienter, inquit, nostrum corpus et animam huius scale duo dicit esse latera; quia ex utroque omnis homo compositus constat, et pro amore Christi et  uita eterna, ex utraque substantia que preualet, agit bona; et ut in resurrectionis gloria in utraque substantia laboris sui recipiat premia, in utraque substantia sollicite satagit Domini custodire mandata.« Ut autem hec duo coaptentur latera, dolari debent; dolatur autem anima, ut post Bernardum Cassinensem ait Boherius, cum corpori suo compatiens de sua uoluntate subtrahit, quod eius impenditur necessitati ac sustentationi; dolatur et corpus, cum subtrahit sibi de potu, de cibo, de somno, de necessitate.

In qua latera diuersos humilitatis gradus.] uarios humilitatis gradus uarii assignauerunt, quos, si lubet, uide apud Heftenum lib. uI, tract. 4, disq. 64. Sed in iis recensendis assignandisue nullus S. P. Benedicto felicius aut melius scripsit, qui suam de humilitate doctrinam a Cassiano, lib. Iu cap. 39, acceptam proemio ornauit, debitum in ordinem disposuit, singulosque gradus illustrauit, quibus undecimum duodecimumque  gradum adiecit. Cuius scalam tanti fecere posteriores, ut uariis eam commentariis illustrarint.

Diuina euocatio ascendendos inseruit.] Recentiores legunt Diuina uocatio, atque ita Bernardus Cassinensis, cui »diuina uocatio est electio, qua Deus eligit per gratiam quos per fructum boni operis misericorditer perducit ad gloriam;« siue, ut loquitur Boherius, »predestinatio, quia quos uocauit, hos et predestinauit; per hos enim gradus tantum predestinati ascendunt ad superos.« Et hac forte de causa S. Ioannes Climacus  dixerit solam esse uirtutem humilitatis, quam demoniorum nullus queat imitari. Nostra uero lectio omnium est antiquorum, uno forte excepto Hildemaro. Quid autem 204 sit euocatio ita explicat Smaragdus: »Euocatio dicitur quando ad summum bellum non solum milites, sed etiam ceteri uocantur; unde euocare, educere seu prouocare intelligitur; quod uerbum apte satis hoc loco est positum, quia ut ad bellandum contra diabolum  duodecim gradibus humilitatis armati fortiter consurgamus, quotidie a Domino euocamur, educimur et prouocamur,« etc.

Hactenus uisionem Iacob mystice exposuit S. Benedictus, eamque humilitati adaptauit, quod alii cum ipso fecisse reperiuntur. Alias eiusdem uisionis apud alios expositiones offendes, S. Gregorius hanc exhibet : »In itinere dormire, inquit, est in hoc presentis uite transitu a rerum temporalium amore quiescere . . . . . Angelos uero descendentes et ascendentes cernere, est ciues superne patrie contemplari, uel quanto amore auctori suo semetipsos transcendendo inhereant, uel quanta compassione caritatis nostris infirmitatibus condescendant. Et notandum ualde est quod ille dormiens angelos conspicit, qui in lapide caput ponit . . . Caput quippe in lapide ponere, est mente Christo inherere,« etc. Aliter Hildemarus: »Per scalam intelligitur Scriptura diuina, per angelos ascensores et  descensores intelliguntur predicatores sancti; tunc enim ascendunt sancti, quando de Diuinitate predicant, sicut Ioannes facit dicendo: In principio erat uerbum; et descendunt cum de humanitate predicant, ut cum idem Ioannes dicit: Et uerbum caro factum est, et habitauit in nobis,« etc. Aliter etiam Petrus Boherius in primo commentario: »Potest intelligi hec scala religio monachalis . . . . , latera cuius sunt claustrum monasterii et stabilitas collegii: gradus sunt uita, instituta, et doctrine sanctorum Patrum; angeli ascendentes sunt boni monachi, qui per obseruantiam regularium mandatorum recto cursu perueniunt ad celsitudinem perfectionis; descendentes quoque angeli sunt mali monachi, qui per premissorum transgressionem ad ima mundi, et utinam non inferni, descendunt.«



De primo humilitatis gradu.

Primus itaque humilitatis gradus est, si timorem Dei sibi ante oculos semper ponens.] Primus ergo humilitatis  gradus, cui S. Bernardus peccandi consuetudinem opponit, S. P. Benedicto est timor Dei: »Primus, infit Smaragdus, ordine, quia primus est in cogitatione, in corde et uoluntate.« Primus, quia initium sapientie omnisque uirtutis timor Domini, ut loquitur Propheta; primus denique, quia, ut dicit Cassianus , »principium nostre salutis, eiusdemque custodia timor Domini est; per hunc enim et initium conuersionis, et uitiorum purgatio, et uirtutum custodia his qui imbuuntur ad uiam perfectionis, acquiritur; qui dum penetrauerit hominis mentem, contemptum rerum omnium parit, obliuionem parentum, mundique ipsius gignit horrorem.«

Hunc uulgo distinguunt in seruilem, mercenarium, et filialem. »Primus 205 S. Bernardo est  ne cruciemur in gehenna, secundus ne exclusi uisione Dei priuemur tam ineffabili gloria, tertius timor replet animam omni sollicitudine  timidam, ne forte deseratur a gratia.« Utrumque hic indicat S. Benedictus, primum cum ait, qualiter contemnentes Deum in gehennam pro peccatis incidunt; secundum cum addit, et uitam eternam que timentibus Deum preparata est; tertium cum premisit, semper sit memor omnium que precipit Deus. Atque hunc presertim hoc loco prescribit S. Benedictus, pro primo utilitatis gradu assignans non simpliciter timorem, sed timorem Dei; quod ideo dixit, infit Hildemarus, quia est et timor aliorum: est timor ignis, est timor morbi, est timor mortis, etc.; licetque Dei timorem in seruilem, mercenarium, et filialem distinguant, proprie tamen loquendo unus est filialis: nam seruilis aut mercenarius ad timorem aliorum rectius reduci possunt, nec tam timere Deum quam gehennam aut glorie amissionem uidentur.

Obliuionem omnino fugiat.] »Hoc est, illud peccatum fugiat, quod est obliuio, inquit Hildemarus, cuius medicina est iugis meditatio . . . . quasi diceret aliis uerbis, Non sit obliuiosus,« omnium scilicet que  iugi memoria mandare debet, timoris perpetue pene, gaudii celestis patrie, laboris presentis uite, etc.

Et semper sit memor omnium que precipit Deus.] Memor, inquam, sed recordatione efficaci, que timori filiali propria est; nam qui timent Dominum custodiunt mandata illius.

Et qualiter contemnentes Deum in gehennam pro peccatis incidunt.] Contemnitur Deus aut in se, aut in suis: in se, quia ei pro beneficiis gratia non redditur, quia sicut Dominus non timetur, quia sicut pater non amatur, quia sicut Deus et Creator non adoratur, quia debitum seruitium non impenditur sibi, quia contra ipsum continue peccatur; in suis, quia prelato non obeditur, quia dixit: Qui uos spernit, me spernit; et aliis modis quando caritatis opera immisericorditer omittuntur, inquit Bern. Cass.

Et uitam eternam que timentibus Deum preparata est, etc.] De qua Psalmista: Quam magna multitudo  dulcedinis tue, quam abscondisti timentibus te!

Et custodiens se omni hora a peccatis et uitiis, etc.] Quamuis peccatum et uitium ad idem significandum promiscue soleant usurpari, aliquid tamen inter utrumque discriminis qui rectius loquuntur afferre norunt. Ita peccatum ad boni omissionem, uitium ad commissionem mali referunt Hildemarus, Bernardus Cassinensis et Boherius. Hic etiam illam inter utrumque differentiam adducit, quod tam omissum bonum quam commissum malum ad peccatum spectet; ad uitium uero peccandi consuetudo. Breuius et melius dici possent actus esse peccata, habitus uitia. Sed Smaragdus hunc locum exponens ita habet: »Quod dicit a peccatis custodire se omni hora, subauditur a prauis operibus, que fiunt cogitatione, locutione, et opere . . . Quod uero dicit custodire a uitiis, subauditur a septem principalibus, 206 id est a gula, fornicatione, auaritia, ira, tristitia, acedia, uana gloria, et ab octaua eorum genitrice superbia, et ab omnibus prorsus illorum nociuis ramusculis,« etc.

 Sed et desideria carnis amputare festinet.] Quia, ut ait S. Odo , »omnimodis exsecrabilius uidetur, si religionis professores, quibus, ut ait Apostolus, eloquia Dei credita sunt, carnalibus desideriis contigerit ancillari: relictis celestibus, terrenis inhiare; contempto Deo, mammone seruire.«

Aestimet se homo de celis semper a Deo respici omni hora, etc.] Ut diuinum nobis incutiat timorem, diuinam nobis incutit et omni hora et in omni loco presentiam; quia uideri sic, et a tali, et semper, et ubique, magnus terror est, inquit Bernardus Cassinensis. Probatque uerbis Prophete dicentis, scrutans corda et renes Deus. Ubi per corda cogitationes, per renes cogitationum rimas, siue initium et intentionem unde ipse cogitationes oriuntur intelligi uult Hildemarus; sed rectius cum Smaragdo, Bernardo Cassin., Boherio et Trithemio per corda cogitationes, per renes  corporeas delectationes interpreteris; uigent quippe in renibus delectationes ueneree. Aliter etiam Boherius: »Scrutans corda et renes, id est fideles et Iudeos: Iudei dicantur renes, a quibus Christus descendit secundum carnem; unde in psalmo, Usque ad noctem increpuerunt me renes mei, id est Iudei, a quibus descendi secundum carnem, persecuti sunt me usque ad mortem.«

Et iterum Dominus nouit cogitationes hominum quoniam uane sunt.] Quem in locum Hildemarus: »Nunquid solummodo homo cogitationes habet malas et non bonas? Quid est cum bona meditatur, cum Deo placere cogitat, nunquid non est bona cogitatio? uere bona est hec cogitatio, sed Propheta dixit, Hominum quoniam uane sunt, ac si diceret, Quantum ad homines attinet, uane sunt, quia hominum sunt; nam quantum ad Deum attinet, bone sunt, quia ex Deo sunt: quoniam homo nichil boni habet a se, sed si aliquid boni habet, a Deo habet.«

Et item dicit: Intellexisti cogitationes meas a longe.]  Id est antequam fiant; neque enim hic attenditur loci distantia, sed temporis.

Et quia cogitatio hominis confitebitur tibi.] Id est cognoscetur a te. Nam »quia cogitatio nota est Deo, inquit Hildemarus, ipsa notitia dicitur Deo confiteri.« Quam expositionem sequitur Bern. Cassinensis, et confirmat Guido Iuuenalis, hunc regule textum ita Gallice reddens: La pensée de l'homme se montrera à toi et te fera hommage, car elle ne peut fuir ta connaissance. Aliter tamen Smaragdus: »Cogitatio hominis, ait, tunc Deo confitetur, quando peccata preterita humili satisfactione ab illo damnantur; quia dum unusquisque diuina illuminatione preuenitur, statim molestiis turpium cogitationum pulsatur, sed eas Domino confiteri humiliter non ueretur.«

207 Nam ut sollicitus circa cogitationes suas peruersas.] Ut nempe non exeant in deliberationem, sicuti ait Hildemarus.

Dicat semper utilis frater in corde suo.] Utilis frater Trithemio »ille est, qui omnibus prodesse, et nulli  desiderat obesse, qui nichil sapit, nisi quod Deo placere cognoscit, qui totam spem suam ponit in Domino, sine cuius auxilio se nichil posse facere certissime eredit;« et Nicolao de Fractura »quem penitet de cogitationibus suis peruersis dicitur utilis frater.«

Tunc ero immaculatus coram eo si obseruauero me ab iniquitate mea.] Licet iniquitas uulgo pro peccato sumatur, hic tamen pro sola cogitatione praua debere accipi censent Smaragdus et Bernardus Cass., idque postulare uidetur sensus uerborum S. P. Benedicti; nam ut sollicitus sit utilis frater circa cogitationes prauas, uult eum semper dicere: Tunc ero immaculatus coram eo, si obseruauero me ab iniquitate mea, quasi diceret, infit Smaragdus: »Tunc immaculatam potero ducere uitam, si me non maculauerit cogitatio praua; neque enim potest sine macula uiuere, cuius iniqua cogitatio polluit mentem, sed ille tantum bene immaculatus uiuit, qui se ab iniquitate  praue cogitationis custodit.«

uoluntatem uero propriam ita facere prohibemur, cum dicit Scriptura nobis: »Et a uoluntatibus auertere.«] Quod tam de bona quam de mala intelligunt uoluntate Hildemarus et Bernardus Cassin. Et certe ipsa bona uoluntas cessat esse bona, cum efficitur propria, etiamsi bona appetere uideatur; unde et Dominus illa reprobat ieiunia, in quibus reperitur uoluntas nostra.

Et iterum rogamus Deum in oratione, ut fiat eius uoluntas in nobis.] Id est in nostra, inquit Hildemarus. Recte omnino ad B. Benedicti mentem S. Augustinus seu quiuis alius : »Certe cum dicimus, Fiat uoluntas tua, docemur semper ad Dei, non ad nostram respicere uoluntatem; quia in nostra uoluntate aliquoties contraria sunt; in Domini uoluntate uita est semper et benitas.«

Sunt uie que uidentur hominibus recte, etc.] Hunc  Scripture locum ita explicat citatus a Boherio abbas Moyses: »Scripture Iudeorum uel gentilium inducunt monacho quamdam complacentiam plusquam codices fidei Christiane, expositiones etiam sacre Scripture nouum dantes intellectum uidentur ei recte, multiplicata ieiunia, et orationes ultra usum communem cenobii recte diiudicat; persequi uero extra cenobium pias causas, puta monasteriorum, monachorum, desolatorum, monialium, rectum ei uidetur et sanctum; quod tamen illusione sepe diabolica procuratur; et ideo iste uie que uidentur recte usque ad infernum demergunt.« Sed Smaragdus textum illum intelligi posse existimat de illis »qui nunc electi esse uidentur, sed quia non sunt a Domino, reprobantur;« additque: »Potest et de 208 illis non inconuenienter intelligi, quos uitia sub simulatione uirtutum decipiunt . . . . Intelligitur et de hereticis, quorum dogma illis uidetur rectum, sed a catholicis uiris discernitur, et iudicatur esse prauum, quia sequaces suos ducit ad tartarum.« Hildemarus  uero locum interpretatur de uitio sub specie late uirtutis; uel quando bonum pro meliori, et melius accipitur pro optimo; et iterum de bonis illis que fiunt absque benedictione patris spiritalis, ut sunt ieiunare, uigilare, etc., que S. Benedictus presumptioni deputat, et uane glorie, non mercedi.

In desideriis uero carnis ita nobis Deum credamus esse presentem, cum dicit Propheta Domino: »Ante te omne desiderium meum.«] Quem Prophete uersiculum S. Augustinus de bono desiderio, hunc S. Benedictus de malo intelligit, nimirum de desiderio carnis, quod cum spiritui recteque rationi repugnet, non potest esse bonum, nisi forte occasionaliter, in quantum illius procurat bonum, qui sibi resistit. Hildemarus et Bernardus Cassinensis tam de bono quam de malo interpretantur; quibus fauet uox uniuersalis Omne: Ante te omne desiderium meum, hoc est, notum tibi est. uel etiam ante te omne desiderium meum, id est subditum est uoluntati tue, nec aliud desidero  quam quod me desiderare iubes.

Ergo si oculi Domini.] Oculi Domini Smaragdo »respectio est diuina, qua semper respicit super bonos, ut eos ab insidiis inimici defendat, a peccatis custodiat, et bonis iugiter operibus persistere faciat;« uel iuxta Cassianum  in oculis Dei »immensitatem perspicacie, qua uniuersa perlustrat et perspicit, et quod nichil eum ex his que ex nobis geruntur, gerendaue sunt, seu cogitantur, lateat, scire possumus.« Absit enim ut corporeum aliquid in Deo existememus, ut quondam uoluerunt anthropomorphite, quorum errorem refutat Theodoretus quest. 20 in Genesim. De his agunt Sozomenus, lib. uIII, cap. 11; Cassianus, collat. 10, cap. 2 et sequentibus; Gennadius, de uiris Illustrib., cap. 33; Niceph., lib. II, cap. 14.

Speculantur bonos et malos.] Speculantur ergo oculi Domini bonos et malos, ut bonis bona et malis retribuat mala, ut illis pro bonis operibus premia, istis pro prauis actionibus penam tribuat sempiternam;  istos ut exaudiat et saluet, illos ut perdat et damnet, sicut scriptum est: Oculi Domini super iustos, et aures eius ad preces eorum; uultus autem Domini super facientes mala, ut perdat de terra memoriam eorum, inquit Smaragdus.

Et Dominus de celo semper respicit super filios hominum, ut uideat si est intelligens aut requirens Deum.] Particula aut ex Hildemaro hic sumitur copulatiue pro et, ut is sit intelligens Deum, qui et requirens.

Et si ab angelis nobis deputatis quotidie die noctuque Domino factori nostro opera nostra nuntiantur.] Nuntiant ergo celestes illi spiritus opera nostra Deo, 209 unde et angeli, id est nuntii dicuntur, non quasi nesciat ille, sed »ut officium suum et ministerium impleant, quia nuntii sunt,« inquit Haimo Halberstatensis. uel, ut ait Origenes: »Offerunt sancti angeli Dei, non quasi nesciat is qui omnia nouit antequam fiant, sed ut testes efficiantur sanctitatis atque pietatis  iustorum. Iterum tanquam deflentes impietates et iniustitias iniustorum, atque etiam ipsius diaboli; hec namque demonstrans atque significans Dominus dicit de illis bonis seruis, hoc est angelis: uenientes autem nuntiauerunt Domino suo omnia que facta fuerant.« uel etiam, ut addit Menardus noster: »Nuntiant opera nostra mala, ut a Deo accipiant quomodo et quando sunt castiganda ad emendationem; et ideo renuntiatio illa angelorum timenda, et congrua emendatione eorum correptio preuenienda.«

Modum annuntiandi exponit Hildemarus his uerbis: »Cum unusquisque angelus siue bonus siue malus gaudet de nostris bonis, uel tristatur de nostris malis, ipsum gaudium, quia Deo notum est, uel ipsa tristitia, quia cognita est Deo, ipsius gaudii uel tristitie notitia Deo dicitur ab angelis nostra facta nuntiare.«

Porro cum de angelis nobis deputatis hic in plurali loquatur S. P. Benedictus, uidetur in ea fuisse sententia,  que duos unicuique hominum angelos deputatos fuisse tenet, quorum unus bonus ad custodiam datus, alter malus ad exercitium. Plane de bono angelo nulla est apud catholicos controuersia; constat enim multis Scripture testimoniis suum quemque hominum habere custodem; de malo uero non ita pro certo habetur, tum quia parum solidum hec sententia fundamentum in Scriptura habere uidetur, tum quia liber Pastoris, cuius auctoritate hanc opinionem acceperunt ueteres scriptores, inter apocrypha a Gelasio recensetur, tum etiam quia si Deus malos deputasset hominibus angelos, auctor peccati aliquo modo censeretur.

Non defuere tamen ex antiquis Patribus qui ita docerent. Ita Origenes homilia 10 in Lucam, Gregorius Nyssenus in uita Mosis, Cassianus collatione 8, cap. 17, et collat. 13, cap. 12; Beda in cap. XII Actuum apost.; Hildemarus et Bernardus Cassin. in hunc locum, sed et multi haud ignobiles theologi, quos  inter Petrus Lombardus lib. II Sent., dist. 11. Et sane Apostolus datum sibi angelum Satane, qui se colaphizet, testatur. uide Maldonatum in cap. XuIII Matthei.

Quandonam uero illi nobis deputentur uarias fuisse opiniones scribit Hildemarus: »Unusquisque, inquit, homo habet angelum bonum et malum sibi deputatum; malum quippe a die natiuitatis, bonum autem angelum, secundum quorumdam opinionem, a die natiuitatis; alii autem dicunt a die baptismatis; nonnulli uero dicunt a discretionis boni et mali unumquemque hominem bonum angelum habere.« Idem habent Bernardus Cassin. et Boherius. Ex his tribus opinionibus prima probabilior uidetur, quam Smaragdus his uerbis, que desumpsit ex S. Hieronymo , tuetur: »Magna dignitas animarum, ut unaqueque 210 anima habeat ab ortu natiuitatis in custodiam suam angelum delegatum.

Cauendum est ergo omni hora, fratres, etc.] Hec  omnia plana sunt, nec expositione indigent, sed meditatione.



De secundo humilitatis gradu.

Secundus humilitatis gradus est, si propriam quis non amans uoluntatem.] Secundus humilitatis gradus, cui libertatem peccandi opponit S. Bernardus, est ut quis propriam non amet uoluntatem; utquid enim amaret, cui abrenuntians Domino Christo uero Regi militaturus obedientie fortissima atque preclara arma assumpsit, quam in monasterio sequi prohibetur, quam odio habere precipitur, cuius potestatem se haudquaquam habere cognoscit? Merito autem inter humilitatis gradus odium proprie uoluntatis reponitur; quia, ut dicit S. Ioannes Climacus , »humilis corde suam uoluntatem semper tanquam deceptricem exsecratur.« Et postea: »Crux est, et graue onus humili, quando sibi credere cogitur,  uti superbo quando alterius sententie stare iubetur.« Hinc preclara illa senioris cuiusdam sententia a Boherio in secundo comm. relata: Mea namque tristitia est, si propriam fecero uoluntatem.

Desideria sua non delectetur implere.] Recte inde consequitur, ut qui propriam non amat uoluntatem, is desideria sua non delectetur implere. Implentem uero desideria recte onagro comparat S. Odo abbas Cluniac., explicans illud Scripture : Quasi pullum onagri liberum se putat: »Onager, inquit, dicitur asinus agrestis; agrestia autem animalia libertatem amant, et ire quo uolunt, et quiescere quando uolunt: qui ergo implere mala que desiderat per effrenatam libertatem querit, pullo onagri similis esse concupiscit; talis uidelicet, quia ad aliud non reseruatur, sub disciplina quasi agrestis bestia non restringitur.« Porro ad odium proprie uoluntatis triplici nos stimulo excitat S. P. Benedictus: exemplo Christi, comminatione pene propriam  uoluntatem sequentis, et corona quam illius abnegande felix parit necessitas.

Sed uocem illam Domini factis imitetur dicentis: Non ueni facere uoluntatem meam, sed eius qui misit me.] »Idcirco enim, ut ait apud Cassianum  Abbas Abraham, Dominus noster ac Saluator, ut nobis amputandarum uoluntatum nostrarum formam traderet. Non ueni, inquit, facere uoluntatem meam, sed uoluntatem eius qui misit me; et iterum: Non sicut ego uolo, sed sicut tu: quam uirtutem illi specialiter exercent, qui in cenobiis commorantes senioris reguntur imperio, qui nichil omnino arbitrio suo agunt, sed uoluntas eorum ex uoluntate pendet abbatis.« Quapropter, ut hic Hildemari uerbis utar, »debet monachus, cum aliquid durum aut contrarium sibi imperatum fuerit, dicere: Non ueni 211 facere uoluntatem meam, sed eius qui misit me, id est: Non ueni adimplere uoluntatem carnis, sed Dei, cuius instinctu huc missus sum. Siue etiam: Non ueni facere uoluntatem meam, id est carnis, hoc est  quod mihi leue et suaue est, sed abbatis mei, qui me misit in hanc obedientiam.«

Et item Scriptura dicit: »uoluntas habet penam et necessitas parit coronam.«] Hic locus nullibi in ueteri aut Nouo Testamento reperitur; sed Scripture uocabulum ad alias etiam quam sacras Scripturas significandas nonnunquam usurpant scriptores. Ita S. ualerius: »Quoniam Scriptura testatur, quod omne peccatum quod remissus indisciplinatusque admiserit frater, ad negligentem protinus reuertatur seniorem.« Petrus uenerabilis: »Accedat et peccator Theophilus, qui, ut Scriptura apud plures iam usitata narrat, post quadraginta dierum penitentiam Christi corpore suscepto facie refulsit ut sol.« Milo episcopus Mindensis ad Gorzienses monachos scribens: »Nam licet in diuina pagina legatur quod exhibitio operis probatio sit uere dilectionis.« Que uerba sunt ex S. Gregorio, non ex Scriptura sacra: eodem ergo sensu Scripture uocem usurpat hic sanctus Benedictus; quamuis ea que profert implicite  uariis in sacre Scripture locis reperiantur. Sed reperiatur necne, sane preclara et omnium monachorum mentibus altius insculpenda sententia est, uoluntas habet penam, et necessitas parit coronam.

uoluntas habet penam.] Quod duobus modis ex Hildemaro potest intelligi. 1o uoluntas abnegata habet penam tam ex parte nature, cui ad amputandas uoluntates magnus superandus est labor, quam ex parte falsorum fratrum, qui obedientem monachum infestare non cessant. 2o uoluntas propria superiori haud subiecta habet penam, et quidem perpetuam: est enim murus ferreus, qui hominem a Deo separat atque diuellit, ut dicebat apud S. Dorotheum abbas Pastor . uel etiam temporalem, primo ab eo qui eam implere delectatur, quem iusto Dei iudicio propria inde conscientia cruciat. Nam, ut ait S. Bernardus , »Hoc ad eternam  iustamque Dei legem pertinuit, ut qui a Deo noluit suauiter regi, penaliter a seipso regeretur; quique sponte iugum suaue et onus leue caritatis abiecit, proprie uoluntatis onus importabile pateretur inuitus.« Secundo a prelato, qui propriam in subdito plectit uoluntatem: quo sensu locum istum Regule uidetur intellexisse Richardus de S. Angelo, in eum ita scribens: »In hoc habet penam, quia nos renuntiamus proprie uoluntati in ipsa susceptione ordinis; postmodum promittimus obedientiam, et renuntiationem siue promissionem nostram seruare debemus; si uero contrarium facimus, penam habet, et erit arbitraria, cum hic non statuatur.«

Et necessitas parit coronam.] Necessitas scilicet proprie uoluntatis amputande tam in rebus malis, ut non peccemus, quam in bonis, quas sine benedictione Patris spiritalis facere prohibemur, parit coronam, quam reddet nobis aliquando iustus iudex.

212 Porro hunc gradum humilitatis non scandunt, qui aut importunitate, aut pusillanimitate licentiam  a superiore extorquent ea faciendi etiam bona que desiderant; nam extorta seu coacta licentia, licentia non est, sed uiolentia, inquit S. Bernardus , frustraque sibi de abbatis permissione blandiuntur, qui non tam uocem quam uoluntatem attendere debuerant. uide Petri uener. epistolam ad Gislebertum eremitam, lib. I, epist. 20.



De tertio humilitatis gradu.

Tertius humilitatis gradus est, ut quis pro Dei amore, omni obedientia se subdat maiori.] Recte enim sequitur, ut qui propriam non amans uoluntatem desideria sua haud delectatur implere, omni obedientia se subdat maiori: quod duobus modis ex Hildemaro intelligi potest. 1o Referendo uocem uniuersalem omni ad obedientia, ut sensus sit, quecunque iusserit abbas, siue contineantur in Regula, siue non, ea impigre monachus exsequatur. Atque ita hunc S. Benedicti locum intellexit S. Bernardus : »In eadem Regula, inquit, tertius gradus humilitatis prescribitur, ut omni obedientia monachus se subdat maiori. Dicens quippe omni, non uult nos in obediendo mensura esse contentos professionis, non attendere promissi debitum, non de pacto sumere modum; sed transire alacriter etiam uotum, et obedire in omnibus.« Similiter Petrus Boherius in secundo comm.: »Omni obedientia, id est nichil sue discretioni, sed iudicio eius uniuersa committat, ac monita eius sitiens libenter auscultet.« Eodem modo etiam Menardus. 2o Referendo terminum omni ad maiori, quasi diceret, Omni maiori se subdat et obediat. Maioris autem nomine non solum abbas, qui Maior monasterii in conc. Carth. Iu, can. 13, appellatur, intelligendus esset, sed etiam quicunque alius supra se positus, ut prepositus, decanus, alicuius obedientie seu ministerii prefectus, uerbi gratia, sacrista, cellerarius, aut alicuius artis magister, uel etiam antiquior ordine professionis; imo etiam inferior, quem sibi ex humilitate superiorem arbitratur.  Atque hunc esse Hildemari sensum, quem Bernardus Cassinensis et Boherius in primo Comm. sequuntur, satis indicat his uerbis: »Altero modo intelligitur, id est ut in omni obedientia cupiat, uel habeat maiorem, id est magistrum.«

Imitans Dominum, de quo dicit Apostolus: Factus est obediens usque ad mortem.] Eamdem obedientie formam prescribit monachis S. Basilius , cum facta interrogatione: »Usque ad quem modum obedire oporteat, qui placendi Deo regulam implere cupit?« respondet: »Apostolus hoc ostendit, ubi nobis obedientiam Domini, qui factus est obediens usque ad mortem, mortem autem crucis, ita proposuit, ut premiserit illud: Hoc autem sentite in uobis quod et in Christo Iesu.« Idem ergo sentire debet humilis monachus, quod et in Christo Iesu, atque eius exemplo obedire 213 etiam usque ad mortem: id quod duobus item modis cum Hildemaro  accipere possumus. 1o Usque ad mortem, id est toto uite tempore, quo sensu S. Bernardus ait : »Est sane quidam obedientie limes secundum tempus, ipsa temporis extremitas, ut is sit terminus obedientie qui et uite: hunc nobis maxime unigeniti Dei commendat exemplum, qui factus est Patri obediens usque ad mortem.« 2o Usque ad mortem, ut si necesse sit obedientie causa ipsam mortem subire, non refugiat. Uterque sensus optimus est, et monachum imprimis decet; sed hic solis his competit qui nichil sibi a Christo carius aliquid existimant, et pro eius amore omni obedientia se subdunt maiori; in amore enim Christi nec modus ponitur nec mensura, ut loquitur Boherius in primo comm. Porro huic humilitatis gradui, decimum superbie, rebellionem opponit S. Bernardus.



De quarto humilitatis gradu.

Quartus humilitatis gradus est, si in ipsa obedientia  duris et contrariis rebus, uel etiam quibuslibet irrogatis iniuriis tacita conscientia patientiam amplectatur.] Supremam obedientie perfectionem hoc in quarto humilitatis gradu S. Benedictus constituit. In secundo quidem proprie uoluntatis odium iubens, ad obedientiam monachum disposuerat; in tertio omni se maiori subdere docens, obedientem reddiderat; hic uero dura, contraria, irrogatasque iniurias in obedientia equo animo amplecti precipiens, obedientem omni ex parte perficit. Porro quamuis dura, contraria, irrogate iniurie, ad idem significandum promiscue nonnunquam usurpentur, hic tamen aliquid inter utrumque discriminis proferunt antiqui Regule commentatores. Hildemaro, »dura sunt illa que ad materiam rei attinent, uerbi gratia, sicuti est petram leuare, aut aliquid immense magnitudinis portare uel agere.« Idem docent Bernardus Cassinensis et Boherius. Turrecremata uero dura intelligit res graues et difficiles ad exsequendum: sic nimirum leges  et imperia dicuntur dura, in quibus occurrit maior difficultas: hinc populus Roboam rogabat ut minueret aliquid de imperio patris sui durissimo. Dura quoque locum habent in imponendis penitentiis, ut sunt humi cubare, ieiuniis corpus atterere, flagris cedere, etc.

Contraria ex prefato Hildemaro »sunt que ad uoluntatem attinent, si hoc quod sibi imperatur, non sibi placuerit.« Siue, ut ait Bernardus Cassinensis, et ex eo Boherius , »contraria sunt que ab ipsius facientis uoluntate discordant.« Paulo fusius Benedictus Heftenus: »Contraria, inquit, duobus modis intelligo: 1o que rationi repugnare uidentur, ut si iubearis uestem suere et rursum dissuere, plantare herbas, pangere arbores et denuo euellere, ire cubitum et mox surgere e strato, aquam haurire et fundere in sole; 2o que repugnant inclinationi obedientis, ut si solitudinis et celle cultori imponatur cura hospitum, 214 officium cellarii, aut contra pronus ad discurrendum per domum,  et garriendum cum hospitibus, mandatum accipiat in cella residendi, tacendi, et studendi.«

Iniurie uero sunt opprobria, irrisiones, uerba contumeliosa, et his similia.

Atque his in tribus tota pene, imo tota abit monachorum uita, ut uel minimam rerum asceticarum notitiam habenti exploratum est. Audiendus hanc in rem Petrus Damiani: »Sepe, inquit, frater de cella ad cellam iubetur habitaturus abscedere, nec aliquid utensilium que suo etiam labore parauerat permittitur asportare; sepe optantes in remotione quiescere, ad peragendum opus compelluntur exire; aliquando claues cellarum foribus subtrahuntur, et quam longo tempore nisi per singulos dies dominicos, non redduntur; aliquando districtam sibi uictus continentiam indicentes coguntur remissius uiuere, uolentesque reficere compelluntur econtrario ieiunare; sepe post sagmarios frater procul ire precipitur;  sepe distrahendi uel emendi gratia ad nundinas destinatur.« Hinc abbas Zacarias proiectam sub pedibus cucullam conculcans dicebat: Nisi ita conculcatus fuerit homo, non potest esse monachus. Hinc S. ipse Benedictus uenientem ad conuersionem iniuriis appeti uoluit, nec ante admitti in claustro monasterii quam irrogatas sibi iniurias patienter sufferre uisus fuerit; admisso omnia dura et aspera predicari, eumque in omni patientia probari. A qua lege nec ipsos egrotos aut moribundos aliquando soluebant; cuius rei insigne habemus exemplum in uita S. Bernardi , qui positum in extremis quemdam fratrem conuersum Clareuallensis monasterii, uirum mire simplicitatis et innocentie, de proxime sibi retribuenda gloria coram omnibus prefidentem, ita adorsus legitur: »Signa cor tuum, frater, signa cor tuum: quid est quod locutus es? unde tibi subrepere potuit tante presumptionis audacia? Enimuero tune ille pauperculus et miserabilis  homo qui cum nichil aut prope nichil haberes in seculo, necessitate forsitan magis quam timore Dei cogente, ad nos confugisti, multis precibus tandem aditum impetrando? Nos uero causa Dei collegimus inopem, et parem te fecimus in uictu, et uestitu, ceteris commoditatibus, his qui nobiscum sunt sapientibus atque nobilibus uiris; et factus es quasi unus ex illis. Quid igitur tribuisti Domino pro omnibus istis? Et ecce non sufficit ingratitudini tue gratis te accepisse tot beneficia de manu Domini, nisi et regnum ipsius hereditario iure uindices tibi, quod nullus unquam regum uel principum quantislibet auri et argenti molibus potuit comparare.« Quod si ita moribundum S. abbas impetebat, quomodo putas sanos et ualentes? Certe suam mentem et morem satis indicat, cum fratribus suis congratulans, quod sub increpationis uelamine eorum uirtutes tegerentur, ait : »Si scire uultis quantum in hac absconsione lucramur, credo nullum hic esse qui si quartam partem eorum que facit, in seculo actitaret, non adoraretur  ut sanctus, reputaretur ut angelus; nunc autem 215 quotidie tanquam negligens arguitur et increpatur.« Longe ergo ab eorum erat sententia, qui uiros pios et sanctos sine fictione aut mendacio increpari a superiore non posse affirmant: que si uera forent, omnes ironie, allegorie et metaphore dicenda essent mendacia: nam qui fratrem, uerbi gratia, legentem solito altius in refectorio increpando uocat declamatorium, superbum, minus honeste legentem, non magis mentiri censendus est quam is qui uirum pessimum ironice appellat optimum; hec enim omnia non assertiue proferuntur, sed increpatiue. Hec obiter dicimus, de quibus qui plura desiderauerit, adeat librum de Officiis et perfectione monachorum, cap. 12. Redeo ad S. Benedicti textum, qui, ut notat Hildemarus, non simpliciter iubet ut dura, contraria, iniuriasque patienter perferamus, sed, quod maius est, amplectamur, id est cum gaudio et amore suscipiamus; »nos enim eam rem, inquit, quam diligimus amplectimur, quia non solum monachus  debet aduersa sufferre aut tolerare, sed etiam cum gaudio sufferre.« Talis erat insignis illa sanctimonialis Tabennensiotarum monasterii, que, teste Palladio , »non murmurauit, non paruum uel magnum quid est locuta, etsi contumeliis afficeretur, et pugnis tunderetur, et maledictis appeteretur, et plurimi eam abominarentur.« Talis S. Willelmus Gellonensis monasterii fundator et monachus, qui »interdum cesus, et iniuriis lesus, neque resistebat, neque comminabatur, gaudebat plane in subiectione.« Talis Benedictus Cluniacensis monachus, de quo Petrus uenerabilis : »Multas a quibusdam, quia inferre uerbera non audebant, uerborum iniurias tolerabat. Recordor ego sepius falsis aut quasi nullis accusationibus in communi fratrum conuentu a talibus impetitum innumeris uocibus, quasi reus existeret in terra prostratum, cum nichil prorsus deliquisset, culpabilem se  tantummodo respondisse; hunc enim motem habebat, ut quandocunque culparetur, nunquam fere culpam diffiteretur.«

Et sustinens non lassescat.] Id est animo ne despondeat. »Necesse est enim, uerba sunt Hildemari, ut istud lassescat ad animam referatur, non ad corpus; quia perfectus monachus licet lassetur corpore pro fragilitate, tamen mente desiderat semper implere.«

uel discedat.] Sed istud discedat ex Bernardo Cassinensi »pertinet ad utrumque, ad coprus uidelicet uel ad mentem: quia si propter predicta monasterium dimittit, uel opus iniunctum pretermittit, hoc est discedere corporaliter. Item si murmurans in corde suo proponit obedientiam non implere; hoc est discedere mentaliter.« Breuius Boherius, non discedat a Deo, uel a patientia.

Dicente Scriptura: Qui perseuerauerit usque in finem, hic saluus erit. Et item: Confortetur cor tuum, et sustine Dominum.] Quem in locum Bernardus Cassinensis, »Sustine, inquit, Dominum, quasi diceret:  non est quodlibet aliud pondus quod portas; sed ipsum Dominum obediendo toleras et portas; ipse uero dulce pondus est, quia onus eius leue, et iugum 216 eius suaue. Ipsum ergo sustine, ipsum patienter porta; nam tu ab ipso sustentaris, tu ab ipso saluaris.«

Et ostendens fidelem pro Domino, etc.] Ut nos magis ad quartum hunc humilitatis gradum scandendum, et uniuersa etiam contraria alacriter sustinenda excitaret, ad Scripture testimonium addit exempla, uocesque sanctorum martyrum, quorum uerba Scriptura nobis eorum nomine proponit dicens: Propter te morte afficimur, quod ita Gallice reddit Guido Iuuenalis: Nous pensons en la mort, et mortifions nos membres. Tota die, id est omni uite tempore, ut exponit Hildemarus, estimati sumus sicut oues occisionis. Tribus presertim de causis ouibus se sancti martyres comparant: 1o quia sicut ouis occidenti non resistit, ita nec ipsi resistunt, nec malum pro malo rependunt;  2o quia, sicut ouis suis etiam percussoribus lanam tribuit, ita et SS. martyres suos aduersarios, ubi se locus obtulerit, adiuuant beneficiis; 3o quia, sicut ouis lac de uisceribus impertit, ita et illi uiscera misericordie et compassionis suis exhibent inimicis. Horum hic nobis proponit exemplum S. Benedictus, ut illud imitemur in aduersis, et sicut oues coram tondente obmutescamus: unde lepide hunc in locum Bernardus Cassinensis, et post eum Boherius: »Sicut ouis que deputata est occisioni, ad hoc nutritur, ad hoc pascitur, ad hoc conseruatur, ut postmodum occidatur, sic et monachus ab aliis estimatur, et in se debet estimare quod non ob aliud pascatur in refectorio, non ob aliud sibi seruiatur in infirmitorio, non ad aliud conseruetur in claustro, nisi ut sit Christi hostia, Christi uictima, et sub obedientie gladio moriatur.«

Et securi de spe retributionis diuine subsequuntur gaudentes, etc.] Prosequitur S. Pater uoces SS. martyrum, in quibus nouum patientie stimulum aduertimus  in proxima spe retributionis diuine; qua excitati subsequuntur, gaudentes; »grata est enim ignominia crucis ei qui crucifixo ingratus non est,« ut dicebat S. Bernardus . Et dicentes: Sed in his omnibus, scilicet duris, contrariis, irrogatisque iniuriis, superamus, id est usque ad mortem perseueramus ex Hildemaro, et Boherio; propter eum qui dilexit nos, cum adhuc illius essemus inimici: et in hoc nouum patientie stimulum agnosce; si enim eum qui nos tanto prosecutus est amore, tantisper dilexerimus, quid eius causa non tolerabimus aduersi?

Et item alio loco Scriptura: Probasti nos, inquit, Deus.] Et iste uoces sunt adhuc SS. martyrum. Probasti nos, Deus, inquiunt, non simpliciter probati sumus; quia nulla accedit hominibus probatio, nisi a Deo uolente aut permittente. Igne nos examinasti sicut igne examinatur argentum. O pietas! o  clementia! igne nos examinasti, non consumpsisti; ad hoc enim tribulationis ignem immittit Deus, non ut pereamus, sed ut puriores euadamus, et ut ab omnibus sordibus mundati, uenire mereamur ad diadema regis eterni, ut loquitur Smaragdus.

217 Induxisti nos in laqueum, posuisti tribulationes in dorso nostro.] Quem in locum Smaragdus: »Induxisti nos in laqueum propter exaggerationem dicit tribulationis, ut intelligas omne genus tribulationis in hoc seculo super electos uenire; quia omne genus glorie a Domino in futuro sperant recipere.« Laqueus iste SS. martyrum est carcer, et uincula quibus constringuntur. Porro has SS. sufferentium uoces merito sibi uindicare possunt monachi, et dicere Christo: Induxisti nos in laqueum. Laqueus eorum ex Bernardo Cass. et Boherio, est claustrum monasterii, in quo per stabilitatem et professionem monasticam non minus stringitur monachus quam captum animal laqueo; »sed huiusmodi quidem uinculum libertatem anime operatur, et claudit inferni  ostium,« inquit Boherius. Isto nos Christus Dominus  laqueo illaqueauit, cum nos inextricabili seculi laqueo liberauit.

Et ut ostendat sub priore debere nos esse.] Sub priore, id est sub abbate, secundum Smaragdum, Hildemarum et Bernardum Cassinensem. Hic tamen addit: »uel sub priore, id est sub prepositis, decano, et aliis locum tenentibus prioratus.«

Subsequitur dicens: Imposuisti homines super capita nostra.] Et iste iterum sanctorum sunt martyrum uoces, quas hic ad propositum explicans Bernardus Cassinensis: »Nota, inquit, quod non dicit tantum: posuisti homines super nos, sed super capita nostra; posuisti homines, non angelos, natura iustos, puros, stabiles, et a Deo confirmatos, sed homines de limo terre plasmatos, de uili semine conceptos, fragiles, peccatores, aliud docentes, et aliud facientes. Super capita nostra: in capite est imaginatio rationalis et memoratiua, ut et sic omnia sint sub eius imperio  captiuata. Item in capite sunt quinque sensus corporis, qui per ueram obedientiam et superioris imperium captiuantur: hoc est enim imponere hominem super capita nostra, uidelicet ille homo qui est capitaneus monachorum.«

Sed et preceptum Domini in aduersis et iniuriis per patientiam adimplentes, qui percussi in maxillam, prebent et aliam.] Ubi Smaragdus: »Qui in iniuriis irrogatis non reddit malum pro malo, ille maxillam percutienti unam prebet et aliam. Apud Cassianum  abbas Ioseph per aliam intelligit, non sinistram maxillam, sed aliam dextram maxillam, interiorem scilicet; ita »ut si exterior dextra tua impetum ferientis exceperit, interior quoque homo per humilitatis assensum dextram suam prebeat uerberandam, compatiens exterioris hominis passioni, et quodammodo succumbens atque subiiciens suum corpus ferientis iniurie, ne exterioris hominis cede, uel tacitus intra moueatur interior.« Hildemarus quoque locum istum explicat de animi preparatione  ad sufferendum percussorem, eiusque si ita placuerit plagas iterato excipiendas; aliasque huius loci mysticas expositiones adducit, sicuti et Boherius, quas 218 consulto pretermittimus. Potest tamen et in sensu litterali accipi, magnamque indicat perfectionem, dummodo non ex superba mente, et quasi aliis insultandi et prouocandi gratia, ut illi de quibus Cassianus collat. 16, cap. 20, sed humili corde suam ipsius abiectionem sitiente exerceatur.

Auferenti tunicam dimittunt et pallium.] Quod ita exponit Smaragdus: »Ille qui maledictum non reddit pro maledicto, auferenti tunicam dimittit et pallium.« Aliter Bernardus Cassinensis: »Hoc est, subtrahenti sibi de utilibus seu superfluis dimittit etiam de sibi necessariis: Dimittit dico, id est ad dimittendum paratus est.« Sed Hildemarus hunc locum ad litteram capiens, »si quis, inquit, aduersator, et probator patientie siue impatientie nostre uoluerit a  nobis aliquid nostrum tollere, et de nostro iure in suum ius transferre, nos non solum debemus illi relinquere ea que improbe petiit, sed etiam illa que ipse non petierat dimittere.« uide uitam S. Macarii Aegypt. abbatis cap. 4, apud Boll. 15 Ianuar.

Angariati milliario uadunt et duo.] Angariati milliario, id est milliarium facere coacti, siue mille passus; nam milliarium mille passus terminat; passus autem quinque pedes continet, ut notat Hildemarus. uadunt et duo, ita ut tria uadant milliaria. Tria posuit, quia ternarius numerus pro perfectione ponitur in Scripturis, ob honorem sancte Trinitatis, ut ostendat perfectam debere esse monachorum perfectionem, inquit Hildemarus. At uero secundum Smaragdum, »qui non uincitur a malo, sed uincit in bono malum, angarianti milliario uoluntarie pergit duo.«

Cum Paulo apostolo falsos fratres sustinent et persecutionem.] Falsi fratres Bernardo Cassinensï »sunt mala opera facientes, ad peccatum suis suggestionibus,  suorum exemplorum corruptionibus simpliciores uel minores inducentes, murmuratores, detractores, conspiratores, etc.« Qui tamen portandi, eorumque siue corporum, siue morum infirmitates patientissime tolerande sunt.

Et maledicentes se benedicunt.] Benigne respondendo, Deum pro eorum conuersione orando, et bonum eis exemplum prebendo.

Porro huic quarto humilitatis gradui S. Bernardus opponit nonum superbie, scilicet fictam confessionem, qua quis reum se confitetur, non quidem humilitatis ergo, ut puniatur, sed ut sanctus reputetur, siue ne ab aliis arguatur.



De quinto humilitatis gradu.

Quintus humilitatis gradus est, si omnes cogitationes malus cordi suo aduenientes, uel mala a se absconse commissa per humilem confessionem abbati non celaueri suo.] Unde et apud Cassianum 219  abbas Moyses: »Humilitatis, inquit, hec  erit prima probatio, si unicuique non solum que agenda sunt, sed etiam que cogitantur seniorum reseruentur examini.« Et quidem recte omnino postquam in quarto humilitatis gradu patientiam in duris, contrariis, et irrogatis iniuriis reposuit S. P. Benedictus, in quinto humilem constituit confessionem; quia difficile est ut qui patitur iniuriam, aliquo indignationis aut murmurationis motu aduersus inferentem non feratur, ad quem superandum non parum confert humilis confessio.

At grauis hic oritur difficultas, qua de confessione loquatur S. Benedictus: de sacramentali, an de usitata illa et laudata a spiritalis uite magistris, que consilii causa a monachis usurpatur. Qua in re satis diuisas uideo commentatorum sententias. Nam Bernardus Cassinensis, Richardus de S. Angelo, Boherius, Ioannes de Turrecremata, Matthias Lambertus, Columbanus Uranx, de sacramentali confessione sanctum Benedictum interpretari uidentur. Quidam  de utraque locutum fuisse existimant. Atque ita Theobaldus Artaldus Celestinus in Gallica expositione Regule Benedictine, Ioannes Cresbeeck, Antonius Perez, ad quam sententiam inclinat Benedictus Heftenus, ita tamen ut magis in eam propendeat, que de sola, que consolationis aut directionis gratia fit, confessione textum Regule intelligit. Et hanc solam sanioremque opinionem amplectitur Menardus; »nam in confessione sacramentali, inquit, non solum occulta mala, sed aperta reuelanda sunt.« Et sane hanc confessionem solis abbatibus  faciendam esse S. P. Benedictus precipit, ex quibus illius etate, et etiam multo post permulti haud erant sacerdotes, nec proinde sacramentalem poterant excipere confessionem. Adde, quod notat Nicolaus Brauus, omnia que hic S. Pater adducit Scripture testimonia, ad confirmandam confessionem hanc, desumpta esse ex ueteri Testamento,  nec posse ad litteram intelligi de confessione sacramentali.

Porro que hic S. Benedictus instituit de humili ad abbatem conscientie manifestatione, eadem prescripta offendes in Regula S. Antonii, n. 25, in eius uita, cap. 29; in Regula abbatis Isaie, cap. 6; in Regulis fusius disputatis S. Basilii, cap. 26; apud Cassianum, lib. Iu Institut., cap. 9, et collat. 2, cap. 10; apud S. Dorotheum, doctrina 5; in Regula uiuendi monachis a S. Dauide prescripta, apud Bollandum, 1 Martii; in Regula S. Isidori, cap. 14; in Regula S. Fructuosi, cap. 13; in Regula Magistri, cap. 15; in Regula S. Donati, cap. 23; in Regula Cuiusdam ad uirgines, cap. 6. Et quidem hac in Regula ter singulis diebus fieri prescribitur, scilicet post secundam, post nonam, et ante completorium; quod usu receptum fuisse olim in uirginum monasterio Euoriacas dicto, uulgo Fare monasterio, testatur relata a S. Benedicto Amanensi historia in Concordia Regularum cap. 15, § 12. uide uit. S. Pachomii n.  85, apud Boll. 14 Maii.

Eadem praxis apud nostros passim laudata et commendata reperitur, maxime uero in uita S. Benedicti abbatis Anianensis, n. 33 ; in 220 uita B. Alcuini, n. 8, et in uita S. Adalardi, auctore S. Gerardo, n. 41, ubi omni prorsus admiratione dignum uidetur quod de eo ibidem scribitur: »Ipse uero, scilicet S. Adalardus, tantam memoriam filiorum habebat in uisceribus paternis, ut non solum mores inspiceret, sed etiam numerum et nomina eorum semper haberet descripta in manibus suis, quatenus non sibi excideret pro quibus rationem redditurus esset Deo, et pro quantis. Ideo maximam gerens curam eorum, nullum ex eis in hebdomada relinquebat inallocutum, ne scilicet inimicus inueniens uacantes, zizania superseminaret cordibus eorum.« Erant uero Corbeie monachi sub S. Adalardo non minus trecentis, nec amplius quadringentis.

Hortatur nos de hac re Scriptura dicens: Reuela Domino uiam tuam, et spera in eum.] Hac in Scripture  auctoritate quatuor huiusce confessionis conditiones S. P. Benedictus indicat: 1o Ut sit clara, aperta, absque ulla uerborum obscuritate, cum dicit Reuela; hoc enim reuelari dicitur, quod aperte declaratur. 2o Ut fiat abbati non tanquam homini, sed tanquam Deo, aut eius uicario; Christi enim uices in monasterio agere creditur, cum addit Domino. 3o Ut fiat de propriis delictis, tentationibus, prauis cogitationibus, nulla facta aliorum mentione, cum subiungit uiam tuam. 4o Cum firma spe obtinende uenie, Et spera in eum.

Et item dicit: Confitemini Domino quoniam bonus, quoniam in seculum misericordia eius.] In qua proinde firmiter sperandum.

Et item Prophete: Delictum meum cognitum tibi feci, et iniustitias meas non operui. Dixi: Pronuntiabo aduersum me iniustitias meas Domino, et tu remisisti impietatem cordis mei.] Quibus in uerbis quatuor iterum denotat obseruanda hac in confessione: 1o ut  nichil omnino superiorem celet, quia uix congruum medicus egroto potest afferre remedium, nisi integram morbi cognitionem habeat, Non operui; 2o ut priusquam ad superiorem accedat, morbi sui qualitatem consideret, eius causas, naturam, effectusque perquirat, ut ampliorem de eo abbati notitiam tribuat, quod colligitur ex uerbo Dixi, id est mecum statui; 3o ut id faciat cum uoluntate et intentione se accusandi, Pronuntiabo aduersum me; 4o idque cum humilitate, quod indicat uox iniustitias.

Et hec quidem S. Benedictus ex parte illius qui conscientiam superiori manifestat: quid uero ex parte ipsius superioris, cui peruerse cogitationes et mala absconse commissa reuelantur, exigat, pretermisit; quia humilem hic duntaxat intendit reddere discipulum; sed illud aliunde repetere lectoribus haud erit fortassis ingratum.

Itaque S. Fructuosus quatuor potissimum ex parte  abbatis requirit , scilicet, ut »consolatione, oratione, castigatione, siue etiam exercitatione idonei operis,« fratri tentato, aut alias afflicto medeatur: que 221 pene eadem uidere licet in Regula Magistri, in qua prescribitur , ut »cum de aliquo fratre nuntiatum fuerit a [* 1Kb] prepositis abbati, conuocet mox uniuersam congregationem, et dicat omnibus abbas: uenite, fratres, subueniamus per dilectionem inuicem nobis apud Dominum . . . . . Ergo unanimes pro hoc fratre nostro oremus ad Dominum, ut dignetur in eo signaculo crucis sue, uel iussione potentie sue diaboli tentationes compescere.« Ecce abbatis totiusque congregationis pro fratre tentato orationem, cuius praxeos egregium habemus exemplum in uita S. Anastasii Perse monachi, qui aliquando recordatione artis magice, quam in seculo exercuerat, tentatus, cum rem abbati manifestasset, ille »admonebat eum, et confortabat in Domino, secundum que data illi fuerat in Domino gratiam; et faciens orationem pro eo coram omnibus  fratribus in ecclesia, effugauit ab eo pugnam diabolicam « Addit Magister: »Cum ergo oratum pro eo ab omnibus diutissime fuerit, surgens abbas cum omnibus, et complens, mox exeuntes singuli opus, quod faciebant, reprehendant; et retento apud se illo solo fratre qui malo cogitationis laborat, proferat codices, et aduersus necessitatem uulneris eius similis diuina medicina legatur. Nam et per dies quibus ille frater interrogatus ab abbate forte responderit non transisse, illis horis quibus contingit legi siue per hiemem, siue per estatem pertinentia codicum ad ipsam cogitationis necessitatem legatur ipsa decada de qua est ipse frater. uerbi gratia, si suaserit fornicationem, legatur illi ex diuersis codicibus, ubi castitatem diligit Deus; si mentitionem suadet frequenter, legatur illi in diuersis, ubi precepit ueritatem . . . . . Unde oportet abbatem multum de lege instructum, aut ut testimoniis omnia doceat, aut pertinentia ad locum legenda consignet.«  Ecce consolationem: Ideo enim dimissis omnibus fratribus solum tentatum retineri apud se iussit; ideo congruentes eius morbo lectiones indicauit faciendas; ideo instructum lege diuina abbatem requisiuit, qui Scripture testimoniis omnia doceat, id est consoletur. Deinde paucis interiectis subiungit: »Alia die mane interrogetur ab abbate, si cogitatio inimica cessauit, aut non; quod si responderit non cessasse, supponatur ieiunium ab omnibus. Quod item si alia die reinterrogatus responderit non transisse, reficientibus omnibus mensis subtrahatur uinum . . . . . Si tertio die reinterrogatus responderit non transisse, item oleum mensis subtrahatur cum uino, ut multorum labore et abstinentie cruciatione nullus pereat, sed omnes euadant.« Ecce corporis afflictionem, quam inter alia tentationis remedia assignauerunt quotquot de uita spiritali moribusque dirigendis tractauere scriptores, cuius eximium habemus documentum in uita S. Eupraxie uirginis, que ineunte seculo u uiuere desiit in uirginum monasterio inferioris  Thebaidis : »Hec autem erat consuetudo in monasterio, inquit anonymus scriptor n. 14, si quando contigerat aliquam sororem tentari a diabolo per somnum, mox diaconisse  pandebat; illa uero cum lacrymis Deum postulabat, ut diaboli tentatio ab 222 ea recederet, iubebatque ut lapides portaret, et sub stratum suum supponeret, et cinerem super cilicium spargeret, et ita dormiret usque ad decimum diem.« Denique ita concludit Magister: »Et hoc debet frater moneri, ut cum cogitatio aliqua ei aduenerit, mox fixis in terra cum ceruice genibus, uel signo crucis in fronte depicto, debet ad Dominum conuolare, ut dignetur suos milites a diabolo defendere.« Solebant ueteres monachi signo crucis technas diaboli dissipare, ut passim occurrit in eorum actis. His omnibus addendum quod  prescribit Tarnatensis monasterii Regula : »Qui cogitationum impugnationes consolationis sue causa secretius confitetur, non oportet eum despici, nec aliis publicari; sed quantum in ipso est blanda exhortatione foueri.« Et Regula Cuiusdam ad uirgines: »Abbatissa uel preposita . . . crimina minora uel maxima nullatenus manifestent, nisi solo iusto iudici, qui omnium confitentium crimina lauat. Illa enim que confessa est sua uulnera uerecunde, non ad opprobrium recipiendum, sed ad salutem reintegrandam confessa est, iustum habens testem Deum, a quo et mederi exspectat. Ea uero senior que recipit  cum grauitate et moderatione penes se occultando, honestissime teneat, ne dum alterius uulneri medicinam infundit, sue mentis corrumpat nitorem.« Et hec maxime attendere debent abbates, ut si quam in se fiduciam ab inferioribus desiderent, sibi reuelata perpetuo tegant silentio.



De sexto humilitatis gradu.

 Sextus humilitatis gradus est, si omni uilitate et extremitate contentus sit monachus.] Ut aliquem ex humili ad abbatem confessione, de qua superiori gradu, fructum percipiat monachus, ad omnia debet esse paratus: unde consequenter S. P. Benedictus in sexto humilitatis gradu requirit, ut omni uilitate et extremitate contentus sit: quibus in uerbis tria nobis in presenti inuestiganda occurrunt: 1o quid sit uilitas; 2o quid extremitas; 3o cur S. Pater non simpliciter uilitate aut extremitate contentum esse debere dixerit, sed premiserit omni.

Etsi uilitas et extremitas promiscue soleant usurpari ut ea accepisse uidetur S. Gregorius papa in l. Iu Dialog., cap. 55, aliquid tamen inter utrumque discriminis afferunt insigniores Regule commentatores Hildemarus, Bernardus Cassinensis, Nicolaus de Fractura, Boherius, et Turrecremata. Nam uilitas, ex Bernardo Cassinensi, »pertinet ad omnem utilem seu necessarium usum, extremitas ad omnem statum,  gradum, opus et locum.«

uilitas ergo attenditur in omni utili seu necessario usu, siue, ut distinctius loquitur Hildemarus, »attinet ad cibum, uel potum, et uestitum, calceamentum, ad lectum, uel etiam ad habitationem.« Ubi uilitatem ad tria potissimum redigit: ad uictum, ad uestitum, ad habitationem; 223 que passim laudantur apud auctores asceticos. De uilitate in uictu dicemus infra ad caput 35 aut 39, de uilitate in uestitu ad cap. 55; et interim uidesis S. Greg. homil. 40 in Euangelium, et S. Bernardum hom. 4 super Missus est, n. 10. De uilitate habitationis non sine magno animi dolore hic dicere cogor, considerans quam procul dissiti sumus ab his temporibus quibus non alias monachi domos inhabitabant preter eas quas propriis sibi manibus parauerant , easque uel uno die constructas; attendens ad magni tot monachorum Patris, sancti scilicet Martini, exemplum, qui, referente Seuero Sulpicio , »ipse ex lignis  contextam cellulam habebat, et multi quidem ex fratribus in eumdem modum, plerique saxo superiecti montis cauato receptacula sibi fecerant;« recolens felices illos dies quibus S. Ebrulfus abbas Uticensis una cum sociis  »nomen Domini inuocantes, pro quantitate habitantium de uirgultis et frondibus construxere tugurium, quod claustro paruulo eiusdem materie circumcingentes, manserunt ibi;« quibus S. Sigirannus abbas Longoretensis  paruulum ex lignis habitaculum edificasse legitur; quibus nostri Floriacenses tecta monasterii stipula cooperiebant. Sed o tempora! o mores! quis iam aliqua nonnullorum monasteriorum edificia contuens, ea monachorum, hoc est pauperum, seculi uanitatibus renuntiantium habitacula crederet, et non principum palatia?  Sed non hac primum etate hoc uirus monachorum cordibus irrepsit; cum inter precipuas, quibus olim ordo monasticus occubuit regularisque discipline obseruantia labefactata est, causas, recenseatur nimia edificiorum magnificentia : cui morbo mederi cupientes monachi Fuldenses, porrecto ad Carolum Magnum imperatorem libello supplici, postularunt , »ut edificia immensa atque superflua, et cetera opera inutilia omittantur, quibus fratres ultra modum fatigantur, et familie foris dispereunt; sed omnia iuxta mensuram et discretionem fiant.« Unde Ludouicus Pius imperator, Caroli filius et successor, in exhortatione ad Eigilem electum Fuldensis monasterii abbatem : »Immensa, inquit, edificia, Pater, et opera non necessaria, quibus familie foris et intus fratrum congregatio fatigatur, ex hinc penitus ad mensuram dimitte; et memento quam sepe huius nimietatis querimonia genitoris mei ac nostras aures inquietabat.« Longe modestior erat  in construendis monachorum edificiis magnus Benedictus abbas Anianensis : »non enim ornatis parietibus tegulisque rubentibus, uel pictis laquearibus, sed stramine uilique materia cooperire, uel facere domos decreuerat: licet enim multiplex numerus fratrum augeretur, ille semper uiliora et humiliora appetebat,« inquit Ardo in eius uita, n. 14. Scio tamen aliquos sanctissimos uiros sumptuosa olim sibi construxisse cenobia; sed hec magnatum aut principum frequentius sumptibus, atque in hoc compassum est animalibus, ut loquitur Guillelmus abbas S. Theoderici ad fratres de Monte Dei scribens , ubi preclara et lectu quidem dignissima dicit, que pretermittimus, ne longius materias protraxisse uideamur. Hec retulisse hactenus 224 sufficiat ad memoriam antique illius simplicitatis et humilitatis quam in edificiis preferebant, quos imitari tenemur, patres nostri; que tamen in eos cadere nolumus, qui, pene  emortuam excitantes in cenobiis regularem disciplinam, collapsa restaurant edificia, quatenus solida atque in eternum, si fieri possit, duratura pietati edificia et congruas locorum dignitati ac celebritati edes restituant; congruas, inquam, locorum dignitati. Neque enim decorum fuerit basilicis augustissimis, quas regum aliorumque fidelium pietas monachis erexit, ac superbissimis principum mausolieis, rudes circumponere casas: quanquam ab his etiam locis longe abesse debeat uana et inanis ornamentorum ostentatio; alioquin merito redundabit in nos illud Hieronymi ad Heliodorum : »Filius hominis non habet ubi caput reclinet, et tu amplas porticus et ingentia tectorum spatia metiris.« Et certe nulla unquam a nobis delere debet obliuio quod scribit precitatus Guillelmus abbas S. Theoderici: »Credite, fratres, et utinam uobis experiri non contingat quia pulchritudines iste et forenses honestates cito uirile propositum eneruant, et masculinum animum effeminant. Nam etsi ipso sepe usu sopiuntur  earum delectationes, etsi sint aliqui qui utantur huiusmodi quasi non utentes; tamen contemptu melius quam usu exstirpantur et uincuntur huiusmodi affectiones;« uixque dici potest quantum uanitatis superba edificia inspirent humilitatis professoribus. Plane id aliqua ex parte expertus est olim S. Pachomius, qui cum oratorium edificari fecisset , »porticibus et columnis super bases dispositis insigniter ornatum, non parum amabat illud edificium, sibique plaudebat, quod insigne opus ad finem perduxisset; sed cum hanc animi sui affectionem animaduertisset ex diabolica fraude ortam, ut propter exstructi oratorii pulchritudinem letitia efferretur, funes parari, eosque columnis aptari iussit, et instituta primum oratione, fratrum usus opera, columnas omnes ad terram inclinari, atque ut sic curue manerent, imperauit. Ad fratres deinde conuersus,  oro, inquiebat, uos patres, ne manuum uestrarum opera ad ostentationem pulchra admodum esse unquam uelitis« Simile periculum pertimescebat haud dubium S. Wlstanus episcopus Wigorniensis qui, ut eius in uita legimus , »Cum monasterii Wigorniensis nouam ecclesiam perfecisset, et ueterem ecclesiam, quam S. Oswaldus construxerat, subrui uideret, lacrymas fundendo dixisse fertur: Nos miseri sanctorum opera destruimus, ut nobis laudem comparemus. Non nouerat illa felicium uirorum etas pompaticas edes construere; sed sub qualicunque tecto seipsos Deo immolare, subiectosque ad exemplum attrahere; nos e contra nitimur ut animarum negligentes curam accumulemus lapides.« uide Petri Damiani lib. uIII, epist. 2; uitam S. Roberti abbatis Molismensis n. 8; Hieronymum Camaldul. in serm. de S. Romualdo, n. 12, apud Boll., 7 Febr.

Extremitas ex Bernardo Cassinensi pertinet ad quatuor: ad statum, gradum, opus, locum. Ad statum,  ut extrema omnium conditione, 225 hoc est sua, que si bene attendatur est omnium humillima, sit contentus; ut in sua professione perseuerans Ecclesie dignitates, aut ministeria non ambiat; a quibus non dicam recedere, sed abhorrere, si sic loqui fas est. debet quisquis uel minimum humilitatis gradum attigerit. Nota est omnibus antiqua priscorum monachorum sententia : Omnimodis monachum fugere debere mulieres et episcopos, ne scilicet ab eis assumpti in clerum, ad ecclesiastica munia proueherentur.«

Ad gradum, ut monasterii dignitates et officia non requirat, iuxta illud S. Basilii : »Dignitates plane non competit appetere religiosum; si namque in hac uita laborum ac uirtutum premia requirit, miseram sciat esse mercedem, ubi eterna temporaneis commutata amittit; si uero maluerit hic quidem certare, in celo autem coronas reportare,  debet non solum non affectare dignitates, sed oblatas quoque recusare ac spernere, ne dignitas huius uite futuram imminuat, etc.« Sed hec doctrina minus sapit superbo monacho, qui, ut ait S. Bernardus : »Si cum tempus aduenerit, non promoueatur ad prioratum, abbatem suum aut inuidum iudicat, aut deceptum.« Huiusmodi homines alibi deflet idem S. Bernardus hic uerbis : »uideo, quod multum doleo, post spretam seculi pompam nonnullos in schola humilitatis superbiam magis addiscere, ac sub alis mitis humilisque magistri grauius inselescere, et impatientes amplius fieri in claustro, quam fuissent in seculo; quodque magis peruersum est, plerique in domo Dei non patiuntur esse contemptui, qui in sua non nisi contemptibiles esse potuerunt: ut quia uidelicet, ubi a pluribus honores appetuntur, ipsi locum habere non meruerunt, saltem ibi honorabiles uideantur, ubi ab omnibus honores contemnuntur.«

 Ad opus, ut abiectissimas artes et obedientias, uerbi gratia, in coquina seruitoribus ministrare, sordidos pannos lauare, cloacam purgare, non modo non refugiat, sed et libens amplectatur, attendens ad illam S. Basilii sententiam : Decet religiosum etiam uiliora opera cum multa diligentia et animi promptitudine amplecti, scientem non esse exigui, sed magni momenti, et spiritale, celoque dignum, et celestem nobis mercedem afferre, quidquid propter Deum geritur. Proinde etiamsi sequenda sint iumenta oneraria, communi necessitati seruientia, contradicere non debet, si cogitet quam alacriter Domino obedierint apostoli pullum adducere iubenti; ac reputet fratres esse Domini, quorum gratia nos curam iumentorum suscipimus . . . tantum huiusmodi ministerium negligentie causam non faciat; sed in omni diligentia seipsum custodiat, ut et sibi ipsi et iis cum quibus agit, prosit. Ubi uero  aliquid uiliorum operum obeundum est, scire oportet, et Seruatorem ministrasse discipulis, nec humilia opera dedignatum esse. Denique magni esse momenti, si homo fiat imitator Dei, et per humilia illa ad sublimitatem humiliationis huius ascendat: quis autem dixerit etiam humile esse, cuius operationem Deus ipse usurpauit.« Ita plane sentiebat S. Radegundis, que ex potentissima Francie regina monasticen 226 in Pictauiensi uirginum cenobio professa , »uicibus suis scopans monasterii plateas, simul et angulos, quidquid erat fedum purgabat, et sarcinas quas alii horrent uidere, non abhorrebat euehere, secretum etiam purgare, opus non tardans, sed occupans; ferens fetores stercoris credebat se minorem sibi, si se non nobilitaret uilitate seruitii, ligna supportans brachiis, focum flatibus et torcipibus admouens, calens, nec lesa se retrahens, extra suam hebdomadam infirmantibus seruiens, etc.« Quibus fere similia  de Easteruino abbate  Wiremutensi ex ministro Egfridi regis refert Beda in lib. I de uita S. Benedicti Biscopi, n. 8. Sed ista non capit superbus, qui »si mediocris ei aliqua obedientia iniuncta fuerit, indignatur, aspernatur, arbitrans se non esse minoribus occupandum, qui se ad maiora sentit idoneum .

Denique ad locum, ut si iusserit abbas antiquiorem aliquem in ultimo congregationis ordine et loco sedere, libens assentiatur; futurum est enim aliquando ut sint nouissimi primi et primi nouissimi; quod certe maxime pertimescere debet superbus, qui, ut loquitur S. Bernardus , »primus in conuentibus residet, in consiliis primus respondet, non inuitatus accedit, non iussus se intromittit.«

Iam uero cur non simpliciter uilitate aut extremitate, sed omni uilitate et extremitate contentum esse debere monachum dixerit, ita explicant Hildemarus, Bernardus Cassinensis, et Turrecremata; quia nimirum  nonnulli ciborum, non uestimentorum uilitate sunt contenti; nonnulli uestimentorum, sed non ciborum; nonnulli utrorumque, sed non habitationis. Item nonnulli uilitatem tolerant, at extremitatem pati non queunt. uel etiam »omni uilitate et extremitate dixit, inquit Hildemarus; quia et corpus et mentem comprehendit; id est sicut in corpore existit uel extremus, ita debet esse et in mente; nam si corpore uidetur uilis et extremus, et non in mente, iam non est monachus, sed hypocrita.« Et certe id satis indicat uox contentus, que interiorem mentis inclinationem et uoluntatis assensum designat: unde Hildemarus: »Si abbas, infit, preposito iusserit ut sedeat in ultimo loco, et ille cum tristitia ierit; preuaricator huius precepti est: et quia preuaricator huius precepti est, perfectus monachus non est:« de sua enim abiectione et non gaudere, et non gloriari, minus est a perfecto, ut dicit S. Bernardus . Porro ad conseruandam uilitatem duos nobis uersiculos hosce proponit alter Bernardus, scilicet  Cassinensis:

Spernere mundum, spernere nullum, spernere sese,
Spernere se sperni, quattuor ista beant.

Et ad omnia que sibi iniunguntur uelut operarium malum et indignum se iudicet.] Non modo uilitate et extremitate contentum uult esse monachum S. P. Benedictus, sed ipsa etiam uilitate et extremitate indignum se reputare; ita ut quecunque sibi uilia in uictu, uestitu, etc., ministrentur, etiam uiliora sibi deberi existimet; quocunque constituatur loco licet humili, etiam altiori quam mereatur constitutum reputet; quecunque iniungatur obedientia 227 uel abiectior, digniorem tamen meritis agnoscat. Sicut enim qui a furca redimitur , si ab eo a quo redemptus est domino uilis ei aliqua opera iniungatur, non audet respondere se nolle adeo uili se non occupandum labore, maioribus  dignum, sed cum omni animi demissione mandatum suscipit: ita et monachus a seculi uinculis diuina benignitate ereptus, quodcunque iusserit abbas in nomine Domini, cuius uices gerit, quodcunque opus humile iniunxerit, non secus ac magnum fauorem suspiciat.

Dicens sibi cum propheta: Ad nichilum redactus sum et nesciui.] »Id est nescientem me esse cognoui, stultum et paruulum deputaui, et uelut insipientem despexi,« inquit Smaragdus. uel ut loquitur Turrecremata, Nesciui, »id est abscondi, quia uera humilitas bona sua sibi abscondit.«

Ut iumentum factus sum apud te.] Quecunque uel uilissima suscipiens et deferens onera. Pulchra equidem comparatio iumenti et monachi: »Es quidem et tu iumentum Domini, inquiebat olim Petrus uenerabilis ad Gislebertum Inclusum scribens ; sed clausus stabulo eius recubas, et ruminas pabula eius. Sunt illi  equi fortes parati in diem belli, in quibus eques celestis residens fortiter  expugnat, et perimit principem mundi; aguntur isti freno obedientie, concitantur stimulis discipline, anheli et sepe latera cruentati uiam mandatorum Dei discurrunt, nec, nisi cursu consummato brauium comprehendant, quiescunt. Hi pondus diei et estus tolerant, iugum obedientie forti ceruice sustentant, iacula iracundie fortiter ab hostibus et proximis intorta patientie scuto repellunt.« Et hoc quidem apprime nouerat abbas Nosteros, qui in uitis Patrum  de seipso dicit: »Quando intraui in initio in congregationem, dixi animo meo: Tu et asinus unum estote; sicut enim asinus uapulat et non loquitur, iniuriam patitur et non respondet; sic et tu quemadmodum in psalmo legitur: Ut iumentum factus sum apud te, et ego semper tecum.«

Et ego semper tecum.] Id est in operibus tuis, inquit Richardus de S. Angelo; uel ego semper tecum sum per conformitatem uolunta is, et per infatigabilem constantiam, ut loquitur Turrecremata cum Bernardo  Cassinensi et Boherio.

Porro ad hunc humilitatis gradum, cui S. Bernardus septimum superbie, scilicet presumptionem opponit, ascendendum, non parum adiumenti confert septimus humilitatis gradus de quo nunc agendum est.



De septimo humilitatis gradu.

Septimus humilitatis gradus est, si se omnibus inferiorem et uiliorem non solum sua lingua pronuntiet, sed etiam intimo cordis credat affectu.] In hoc potissimum gradu SS. Patres humilitatis uirtutem constituunt. Ita nimirum S. Basilius: »Humilitas est, inquit, omnes seipso 228 superiores existimare.« Et alibi : »Humilis omnes terrenos honores respuens ultimum se iudicat.« S. Ambrosius: »Hec est enim humilitas, si nichil sibi quis arroget; sed inferiorem se esse existimet.« S. Ioannes Chysostomus : »Non eis tantum, qui etate nobis sunt maiores uel  etiam equales, honorem exhibeamus: non enim est humilitas quod facere debes necessitate; uera autem est, quando cedimus iis qui nobis uidentur esse minores, et eos ueneramur qui uidentur magis indigni quam nos: quod si recte sapimus, nullos etiam nobis minores arbitrabimur; sed nos excelli ab omnibus hominibus dicemus.« Denique S. Bernardus : »Sicut enim grandis et grauis est superbia, preferre se equali aut equare prelato, ita magne humilitatis est inferiorem se exhibere etiam ipsi inferiori: sicut enim summa et intolerabilis superbia est superiori se preponere, ita inferiori se subdere summa et plena iustitia est.« Quibus ex uerbis S. Bernardi habemus, non solum ueram humilitatis uirtutem, sed summam et, ut ita dicam, uirtutum uirtutem, sanctorum perfectionem, summam et plenam iustitiam hoc in gradu constitui: unde idem alibi S. doctor ait : »Magna  et rara uirtus profecto est, ut magna licet operantem, magnum te nescias, et manifestam omnibus tuam te solum latere sanctitatem; mirabilem te apparere, et contemptibilem te reputare: Hoc ego ipsis uirtutibus mirabilius iudico.« Et alibi ad monachos Alpenses scribens : »Recta facere, et inutilem se reputare apud paucos inuenitur; ideo multi admirantur: hoc, inquam, hoc prorsus de illustribus reddit illustriores, sanctiores de sanctis: . . . . hec uirtus me iudice prefertur protractis ieiuniis, anticipatis uigiliis, omni denique corporali exercitio, tanquam uere pietas, que ad omnia ualet.

Ad hec forte stupebit aliquis, querens num, illesa ueritate, ita de se sentire et predicare queat, et qua tandem ratione id fieri possit, ut monachus Deo charus, Deo semper intentus, uirtutum gratia ornatus, homicide, adultero, blasphemo et apostate inferiorem et uiliorem se iudicet. Cui respondebit S. Basilius : »Non mendacium dices, si te peccatorem esse dixeris; nam si recte intellexeris,  eo ipso peccabis, si te sine peccato esse dixeris.« Et S. Ioannes Chrysostomus : »Si recte sapimus, nullos etiam nobis esse minores arbitrabimur; sed nos excelli ab omnibus hominibus dicemus. Et hoc dico, non de nobis, qui innumeris submersi sumus peccatis; sed etiam si quis sibi plurimorum bene gestorum conscius sit, nisi apud se sentiat quod omnium sit postremus, nulla ei futura utilitas est ex omnibus suis bonis operibus.«

Quomodo autem illesa id ueritate fieri queat duobus modis explicant regule commentatores Hildemarus, Bernardus Cassinensis et Boherius. Primo nimirum propter latentia in nobis mala, et latentia in aliis bona; quibus concinit S. Thomas his uerbis : »Potest aliquis absque falsitate se credere et pronuntiare omnibus uilior in secundum defectus occultos, quos in se cognoscit, et dona Dei, que in 229 aliis latent: unde Augustinus  dicit in lib. de uirginitate: Existimate alios in occulto superioris, quibus estis in manifesto meliores.« Et certe ut hic citatus dicit alibi S. Augustinus : »Illud cogitandum nullum esse hominem, qui non possit habere aliquod bonum, etiamsi lateat, in quo possit esse superior; que cogitatio ad contundendam et edomandam superbiam ualet. Nec arbitreris quoniam bona tua eminent et apparent, et ideo alterum nulla habere, que lateant maioris forte ponderis, quibus te superat nescientem.« Et hac forte ratione suos S. Bernardus alloquens inter alia hec dicit : »Tu ergo non magnopere cogites que tibi uideris habere, nisi forte interdum, ut gratias agere possis, et te noueris debitorem ei qui dedit; seu gratia consolationis, cum id necesse fuerit, ne qualibet ex causa tristior fias. De cetero ea semper magis attende, que alius habet, tu non habes; quod hec cogitatio te in humilitate custodiat, et a descensu tepiditatis elonget, magis autem et accendat desiderio proficiendi. uide autem  quanta e regione mala cogitatio illa parturiat, qua sedule uersas in animo quod tibi habere uideris, et alterum quempiam estimas non habere: hinc enim eleuaris in superbiam, dum te preponis alteri; hinc proficere negligis, dum te magnum quempiam arbitraris; hinc demum incipis deficere, dum tibi alterius comparatione etiam nimis egisse uideris.« Eadem etiam forte mente interroganti cuidam fratri abbatem Pemenen : »Quomodo possum me minorem uidere ab eo qui homicida est?« respondit: »Si uidens hominem qui forte occidit alium, dicis in temetipso: Iste quidem hoc solum peccatum fecit; ego autem omni hora homicidium committo, meipsum interficiens. Et cum frater requireret quomodo hoc possit fieri, respondit: Hec sola iustitia hominis, ut semetipsum reprehendat; tunc enim iustus est, cum sua peccata condemnat.«

Se undo, propter incomprehensibilia iudicia Dei.  Terribilis enim Deus in consiliis super filios hominum, ut quos sepe sanctiores existimamus, hos a Deo reprobatos; deteriores uero predestinatos infallibilis scientia Dei cognoscat. Nam quis, uerbi gratia, Saulem a Deo electum, eiusque mandato in regem consecratum; Saulum autem minas spirantem ac necem intuens; illum de libro uite delendum, istum uas electionis Deo factum credidisset. Cum ergo nullus hominum sciat utrum amore an odio dignus sit; nulli se preferat, quinimo coriarii illius Alexandrini emuletur uirtutem, qua celeberrimum toto orbe Antonium abbatem superauit. Cum enim uir sanctus in cella aliquando oraret, celestis ad eum uox aduenit dicens : »Antoni, necdum ad mensuram coriarii istius, qui in Alexandria est, peruenisti.« Quo audito uenerabilis senex Alexandriam properat, ad dictum coriarium se confert, eum rogat, ut opera sua sibi denuntiet; cui ille respondens ait: »Nescio aliquando me aliquid boni perpetrasse; unde et ex cubili proprio mane  consurgens, antequam in opere meo resideam, dico, quod omnis hec ciuitas a minore usque ad maiorem ingrediatur in regnum 230 Dei propter iustitias suas; ego autem solus propter peccata mea penam ingrediar sempiternam, quod uerbum antequam sero quiescam ex cordis ueritate recenseo.« Quod audiens S. Antonius addidit: »In ueritate, fili, sicut bonus artifex sedens in domo tua, cum requie regnum Dei adeptus es; ego autem uelut sine discretione omne tempus meum in solitudine ferens, necdum uerbi tui assumpsi mensuram.«

Secundam hanc rationem eleganter illustrat S. Bernardus his uerbis : »Quid si in eo discordaret a ueritate, ut minorem se inferioremque putaret quam ueritas haberet? Excusaret eum sua procul dubio ignorantia, et minime reputaretur superbus, nec tam inueniretur iniquitas eius ad odium, quam humilitas fortassis ad gratiam. Si enim in quonam statu unumquemque nostrum habeat Deus  liquido cognosceremus, nec supra sane, nec infra secedere deberemus, ueritati in omnibus acquiescentes: nunc autem quia consilium hoc posuit tenebras latibulum suum, et sermo absconditus est a nobis, ita ut nemo sciat si dignus sit amore an odio, iustius tutiusque profecto, iuxta ipsius ueritatis consilium, nouissimum nobis locum eligimus, de quo postmodum cum honore superius educamur, quam presumimus altiorem, unde cedere mox oporteat cum rubore. Non est ergo periculum quantumcunque te humilies, quantumcunque reputes minorem quam sis, hoc est quam te ueritas habeat. Est autem grande malum horrendumque periculum, si uel modice plus uero te extollas, si uel uni uidelicet in tua cogitatione te preferas, quem forte parem tibi ueritas iudicat, aut etiam superiorem. Quemadmodum enim si per ostium transeas, cuius superliminare  nimium bassum sit, non nocet quantumcunque te inclinaueris; nocet autem si uel transuersi digiti spatio plusquam ostii patitur mensura  erexeris, ita ut impingas, et capite quassato collidaris; sic in anima non est plane timenda quantalibet huminatio; horrenda autem nimiumque pauenda uel minima temere presumpta erectio. Quamobrem noli te, homo, comparare maioribus, noli minoribus, noli aliquibus, noli uni. Quid scis enim, o homo, si unus ille, quem forte omnium uilissimum atque miserrimum reputas, cuius uitam sceleratissimam ac singulariter fedissimam horres, et propterea illum putas spernendum, non modo pre te qui forte iam sobrie, et iuste, et pie uiuere te confidis; sed etiam pre ceteris omnibus sceleratis tanquam omnium sceleratissimum; quid scis, inquam, si melior illis et te et illis mutatione dextere Excelsi in se quidem futurus sit, in Deo uero iam sit? Et propterea non mediocrem, non uel penultimum, non ipsum saltem inter nouissimos eligere locum nos uoluit; sed recumbe inquit in nouissimo loco, ut solus uidelicet omnium  nouissimus sedeas, teque nemini non dico preponas, sed nec comparare presumas.«

Tres alias rationes addit Benedictus Heftenus , ob quas uel sceleratissimis nos inferiores iudicare debemus, ex quibus prima repetitur ex gratiis et beneficiis nobis collatis, quibus si alter donatus fuisset, longe 231 sanctior nobis euasisset; nos uero illo multo peiores, si iisdem, quibus ille afflicti fuissemus tentationibus. Secunda ex consideratione summorum atque uirtute clarissimorum uirorum: si enim, sepositis malorum uitiis, insignes tantummodo bonorum uirtutes attendamus, quanto nos pietatis superant interuallo, quotque nobis desint uirtutes, iam non ausi oculos leuare, omnibus nos inferiores facile iudicabimus. Hac potissimum ratione Petrus uenerabilis Gilbertum eremitam ad humilitatem hortatur in l. I, epist. 20. Tertia ex reddenda pro acceptis beneficiis ratione: dum enim augentur dona, rationes etiam crescunt donorum. Si ergo consideremus quanta pro acceptis a Deo beneficiis  rependere teneamur, et quam pauca reuera rependamus, quomodo nos uel omnium minimos non existimabimus?

His de hoc septimo humilitatis gradu satis prolixe tractatis, ad alios gradus gradum accelerare deceret, ni gradum hic sistere nonnulla cogerent, que circa S. Regule textum supersunt expendenda. Non enim simpliciter dicit, ut se omnibus inferiorem et uiliorem pronuntiet; sed ut id insuper ita esse credat; quia multos uideas qui se omnium peccatores maximos predicant, ad infernum usque deprimunt; quos si uel minimo tetigeris uerbo, excandescentes iniuriam sibi fieri conqueruntur; quos non tam humiles, quam humilitatis laruas dixeris. Talis erat monachus ille apud Cassianum , qui cum se plurimum uerbis depressisset, ita ut nec communem spirare erem dignum se clamaret; admonitus a Serapione ne uagaretur otiosus, sed in cella consisteret, ferre haud potuit, nec dissimulare dolorem.  Notat porro S. Bernardus  alios esse, qui iactanter et impudenter uitia et malefacta confitentur; alios qui dolose et quasi penitendo ea commemorant; sed gloriam intentione captantes; alios denique qui non quia sunt humiles, sed ut humiles appareant sua aliis peccata declarant, quos omnes S. doctor reprobat et damnat.

Deinde S. P. Benedictus non solum dixit, ut omnibus inferiorem et uiliorem se credat, sed intimo, inquit, cordis credat affectu, hoc est talem se foris exhibeat, qualem se intus existimat, talem se ab aliis tractari gaudeat, qualem ipse se predicat: hec enim est uera cordis humilitas, quam adeo commendauit Christus, cum dixit: Discite a me quia mitis sum et humilis corde. Corde dixit; non uerbo aut lingua; corde dixit, non iudicio aut cognitione; corde dixit, qualis ipse fuit, cui, ut loquitur S. Bernardus , placuit minimum reputari, qui se summum non ignorabat. Et sane quid prodest se peccatorem predicare? quid omnibus inferiorem et uiliorem se credere?  Talem et ipsi demones habere possunt humilitatem, quam ipsa nostri cognitio exigit, et habere nos cogit ueritas, humilitatem scilicet oris et intellectus, non humilitatem cordis; humilitatem ueritatis, non humilitatem amoris. Quid igitur? »uera est humilitas cordis retinenda, inquit apud Cassianum  abbas Piammon, que non de affectata corporis atque uerborum, sed ex intima mentis humiliatione descendit, que tunc demum euidentissimis patientie 232 sue fulgebi indiciis, cum quis non ipse de se crimina ab aliis non credenda iactauerit, sed ab aliis arroganter ingesta et irrogatas iniurias mansueta cordis equanimitate tolerauerit.« Talem a Celantia S. Hieronymus requirebat, cum diceret : »Humilitatem sequere, non que ostenditur, aut simulatur gestu corporis, aut fracta uoce uerborum, sed que puro affectu cordis exprimitur: aliud est enim uirtutem habere, aliud uirtutis similitudinem; aliud  est rerum umbram sequi, aliud ueritatem. Multo deformior est superbia, que sub quibusdam humilitatis signis latet; nescio enim quomodo turpiora sunt uitia, cum uirtutum specie celantur.« uide S. Doroth. doctrinam 2.

Humilians se.] Non solum lingua, sed insuper cordis affectu.

Et dicens cum propheta: Ego autem sum uermis.] Sicut enim omnibus uilior animalibus uermis, nascens ex putredine, et in putredine, sine strepitu graditur, et uilipenditur, et conculcatur; sic ego omnium uilissimus, ex peccato et in peccato natus, ex peccato et in peccato uiuens, ab omnibus contemni et conculcari desidero.

Et non homo.] Quis enim hominem dixerit eum, qui tot se peccatis commaculans ratione se caruisse demonstrat?

Opprobrium hominum.] Utpote totus ex peccato, totus in peccato uel opprobrium hominum, id est quia uermis sum et non homo, opprobrium hominum  esse cupio, et abiectio plebis, sicuti S. Arsenius, quem cum Theophilus episcopus una cum iudice interrogasset, sermonem ab eo audire cupiens, paulisper tacuit; deinde, si dixero, infit, custodietis? quod cum spopondissent: Ubicunque, ait, audietis Arsenium, nolite appropinquare.

Exaltatus sum.] Scilicet in seculo ubi honoratus uixi, uti exponunt Hildemarus et Bernardus Cassinensis. uel, ut dicit Richardus de S. Angelo, Exaltatus in superbia: uel in baptismo recepta peccatorum remissione.

Et humiliatus et confusus.] Cognita uilitate propria et peccatis, que postea miser commisi.

Et item bonum mihi quia humiliasti me, ut discam mandata tua.] Sed licet humiliatus confundar, gratias tibi tamen, o bone Iesu, quia cum me humiliasti, didici mandata tua, que olim elatus spernebam.



De octauo humilitatis gradu.

 Octauus humilitatis gradus est, si nichil agat monachus, nisi quod communis monasterii regula.] Hic locus multos potest sortiri sensus. Primo enim Hildemarus contendit uocabulum communis ad uocabulum monasterii referri; et ex Bernardo Cassinensi commune monasterium est cenobium, in quo uiuitur in communi a multis. Et sic hoc sensu octauo humilitatis gradu 233 precipitur, ut monachus siue cenobita suo contentus statu, temere non appetat anachoretarum uiuendi rationem: »Superbus enim, ut ait Cassianus , huiusce loci sensus erit, ut monachus monasterii sui ritus, et usus receptos probatosque sequens, aliorum cenobiorum statuta non ambiat, ut uerbi gratia ubi ceruisia defectu uini ministratur, uinum sibi nolit dari; aut ubi uinum datur ceruisiam sibi ministrari haud requirat, atque hunc sensum huic loco aptare uidetur S. Bernardus in lib. de Precepto et dispensatione cap. 16.

Quartus denique huius loci sensus est, ut non solum aliorum ritus et usus monasteriorum non sectetur, sed ita sue regule adhereat, ut communibus fratrum exercitiis contentus, nichil contra aut supra eam faciat, omnem omnino uitans singularitatem: quo sensu S. Benedictum hic intellexit Nicolaus de Fractura: »Hoc, inquit, uult dicere littera ista, monachus in congregatione positus non aliter pauperem uitam gerat, uel etiam pomposam in uictu, uel in uestitu, quam alii fratres gerunt; sed in omnibus  illorum moribus se conformet: dummodo a semitis regule non recedant; quia turpis est illa pars que suo non congruit uniuerso.« Et quia nichil perniciosius est in cenobiis singularitate, nichilque adeo exsecrati sunt quotquot exstiterunt uite monastice ueri cultores; nonnullas hic rationes quibus ab ea deterreri possimus breuiter subiungere non erit fortassis otiosum.

Prima ratio petitus ex illo celebri S. Leonis pape effato : »Sacratius est quod publica lege celebratur, quam quod priuata institutione dependitur. 234 Nihil in tali populo inordinatum, nichilque diuersum est, ubi ad unum pietatis uigorem omnia sibi totius corporis membra consentiunt.«

Secunda ratio est, quia quidquid contra communis monasterii regulam presumitur, a maligno spiritu esse dignoscitur, ut docet inter alios Cassianus , eleganterque describit S. Bernardus  his uerbis : »Quoties, uerbi gratia, suggessit anticipare uigilias, quo ad solemnia fratrum illuderet dormitanti? quoties produci ieiunia, ut diuinis obsequiis eo inutilem redderet, quo imbecillem? quoties bene proficientibus in cenobiis inuidens, obtentu quasi maioris puritatis eremum petere persuasit, cognouerunt miseri tandem, quam uerus sit sermo, quem frustra legerant: ue soli, quoniam si ceciderit non habet subleuantem? quoties ad opus manuum plus quam opus fuerat incitauit, et fractum uiribus ceteris regularibus exercitiis reddidit inualidum? etc.«

Tertiam rationem indicat Cassianus his uerbis : »Quidquid extra consuetudinem presumitur usumque communem, ut uanitatis, et glorie, atque ostentationis morbo pollutum antiquissima Patrum traditio notauit, nec quemquam ex his quos merito scientie ac discretionis enituisse peruidimus, uel quos ad imitandum gratia Christi uelut spendidissima luminaria omnibus prelocauit, esu  panis, qui apud eos uilis habetur et facilis, abstinuisse cognouimus; nec eorum quempiam, qui hanc regulam declinantes pretermisso panis usu, leguminum, uel olerum, seu pomorum refectionem sectati sunt, inter probatissimos habitum aliquando conspeximus; sed ne discretionis quidem aut scientie gratiam consecutum.« Eamdem rationem adducit lib. I, cap. 3, et lib. II, cap. 18; et S. Basilius Regul. breu., interrog. 138; et S. Bern. de Grad. humil. cap. 14.

Quarta ratio secundum Boherium est, quod singularis monachus abnegatam in professione propriam uoluntatem iterum sibi uindicat, contra id quod promisit; quo nomine apud suos conqueritur S. Bernardus : »Non uultis esse communi contenti uita, non sufficit uobis regulare ieiunium, non solemnes uigilie, non imposita disciplina, non mensura quam partimur uobis in uestimentis et alimentis: priuata prefertis communibus; qui  uestri curam nobis credidistis, quid rursus de uobis uos intromittitis? Nam illam, qua toties Deum conscientiis uestris testibus offendistis, propriam scilicet uoluntatem ecce nunc iterum magistram habetis, non me; illa uos nature docet non parcere, rationi non acquiescere, non obtemperare seniorum consilio uel exemplo, non obedire nobis.« Eadem ratione singularitatem in suis damnabat S. Euthymius, ex eius uita, n. 17, tom. II Mon. Ecclesie Grece; S. Basilius in Breuibus Regulis, interrog. 137 et 138; et iterum S. Bern. serm. 71, in Cant.

Quinta ratio est, quod totam singularitas perturbat congregationem: unde cum de B. Simeone Stylita fratres ad abbatem questi essent, quod per continuos septem dies ieiunasset; hic illum increpans 235 ait : »Unde nobis aduenit iste homo destruere uolens regulam monasterii? Fili, quid dicunt fratres de te? non tibi sufficit ieiunare sicut nos? etc.« uide S. Bern., sermone de Humberti monachi obitu, et Petr. Blesen. serm. 50.

 Sexto denique, Petrus Damiani exemplo Christi hortatur  »ne peregrine adinuentionis presumas superinducere nouitatem; nam et ipse qui Magister est angelorum in celo, morem in terra tenuit quem inuenit; nec dedignatus est terrenam seruare consuetudinem, qui uenerat exhibere celestem. Nam, ut infinita preteream, cur sibi caput ac pedes unguento conspergi muliebri ministerio passus est, nisi quia Palestine atque Iudaice regionis mos erat, ut eius accole crebrius ungerentur?«

uel maiorum cohortantur exempla.] Maiorum nomine Smaragdus intelligit Patres tam ueteris quam Noui Testamenti, ut monachus »exemplum accipiat humilitatis a Christo, deuotionis a Petro, caritatis a Ioanne, obedientie ab Abraham, patientie ab Isaac, tolerantie a Iacob et Iob. etc.« Eamdem in sententiam abit Petrus Diaconus; sed et Hildemarus maiores intelligit eos quorum uitam sancta Scriptura manifestat.

 Secundo, maiorum exempla idem Hildemarus dicit esse »de quibus in ultimo capitulo dicit, id est Regula Basilii, collationes Patrum, atque instituta monachorum;« in quibus non nichil quo ad exteriorem hominis mortificationem, amplius quam in Regula S. P. Benedicti reperitur.

Tertio, nonnulli, ut notat prefatus Hildemarus, a quorum ipse sententia non recedit, maiorum nomine interpretantur eremitas, quorum exemplis in solitudinem secedere, ibique uariis pietatis officiis, diuersis penitentie operibus sese exercere, post sufficientem in cenobio probationem et abbatis benedictionem, singularitas non est. Soli namque singulares hac in parte censendi sunt, qui cum ipsas monasterorum obseruantias nunquam bene expleuerint, temere maiora uiribus aggrediuntur, et ad singulare certamen etiam abbate reluctante prodeunt.

Quarto, Boherius: »hic autem, inquit, intelligo maiores abbates, et alios seniores uiuentes, uel etiam dormientes in Christo.« Et sane abbates superioresque  monasteriorum apud antiquos frequenter appellari maiores pro comperto est. Et hanc etiam sequi expositionem uidentur Richardus de S. Angelo, et Turrecremata.

Quinto, Menardus maiores intelligit seniores et antiquiores eiusdem congregationis monachus; »quia, inquit, seniores ex longo uite regularis usu sunt in ea magis obfirmati, et, ut ait D. Hieronymus, bos lassus fortius figit pedem; inest in eis morum grauitas et maturitas, animi motus pacatiores, carnis ardor et ceterorum sensuum pene sopitus, nec precox, ut in iuuenibus, sed concocta prudentia. Sunt preter ea ueteris discipline, regularis obseruantie, et eorum que ab antiquis 236 Patribus statuta sunt tenaciores, quod summum est in uita religiosa bonum, etc.«

Sexto, maiores etiam dici queunt ii in quibus maiora refulgent uirtutum exempla, quorum senectus uenerabilis, non diuturna, neque annorum numero  computata, quorum cani sunt sensus et uita immaculata. Atque ita sentire uidetur Bernardus Cassinensis, qui postquam docuit posse monachum media panis libra abstinere, uinum aqua multa diluere, ad nocturnos surgentem ante lectum silenter orare, frequenter confiteri, cum lacrymis Deo preces effundere; sic tandem concludit: »Hic non facit, nec contra regulam, nec extra regulam, et in istis maior est ista non faciente.« Quanquam existimet securius esse talia superiori suggerere; que quidem non accedente eius benedictione sine presumptione fieri haud posse censet Boherius. In his tamen que minoris sunt momenti, nec fiunt in conspectu fratrum, superioris licentia haberi presumitur. Postremo hoc sensu maioris uerbum accepisse uidentur Petrus Damiani mox citandus, et Ioannes Caramuel

Ceterum posteriora hec S. Benedicti uerba, quibus imitanda proponit SS. Patrum exempla, duobus modis dicta esse docet Hildemarus: 1o humilitatis gratia, sicuti ultimo capite, ubi tendenti ad perfectionem  proponit doctrinam SS. catholicorum Patrum, Regulam S. Basilii, uitas et instituta Patrum; quamuis desideranti perfecte uiuere omnino nichil desit in eius Regula; 2o quia licet interiorem hominis mortificationem integram prescribat, quod exteriorem tamen amplius aliquid in sanctorum relucet exemplis.

Hec sunt precipua que gradum hunc humilitatis octauum spectant, cui S. Bernardus quintum superbie singularitatem opponit, ubi certe notandum est, eos singularitatis nota haud esse culpandos, qui in eis cenobiis degentes, in quibus strictior regule obseruantia non nichil relaxatur, preter communem aliorum fratrum uiuendi rationem regule statuta generosa pertinacitate custodiunt; quin potius ceteros omnes merito singulares esse dicendos, utpote preter communem regulam agentes.

Sed neque eos qui cum abbatis benedictione aliquid supra regulam facere tentant, cum id consulat  ipse S. P. Benedictus, nosque ad id hortentur sanctorum exempla et dicta. »Si uero, inquit S. Basilius , quisquam putet se pluribus opus habere, uel in ieiunando, uel in uigilando, siue quacunque alia in re; causam suam patefaciat iis quibus communis fratrum concredita est cura, et quod ab illis decretum fuerit custodiat.« Et Petrus Damiani: »Illud te precipue, et sub districta prorsus animaduersione premoneo, ne quorumlibet te fratrum offendant priuata ieiunia; noui enim quorumdam mihi similium uitia. Nonnulli enim aliis ieiunantibus tanto liuoris atque inuidie felle torquuntur, ut illorum salutem sibimet in perniciem uertant, et, ut ita loquar, per alieni profectus scalam ipsi in precipitium corruant. Non, inquiunt, licet 237 agere nisi quod communis monasterii regula uel maiorum cohortantur exempla. Quibus facile respondetur, quia si regula a regendo dicitur, potius ad districtionem ieiunii quam ad dissolutionem uel uentris pertinere uidetur ingluuiem; atque ideo illi inter eos non immerito  maiores sunt iudicandi, eorumque exempla sectanda, qui per angustam gradientes portam, sub sobrietatis legibus et arctioris crucis Christi noscuntur uiuere disciplina.« Hactenus Petrus Damiani; que utinam in cenobiis aliquando experiri non liceat: nunc enim eo deuenimus, ut singularitatis nota inurantur ii qui ad maiora pietatis et penitentie opera assurgere student; econtra regulam preuaricantes, atque a Patrum institutis recedentes, licet aliquas nonnunquam a superiore extorqueant dispensationes, ueri utique singulares, patientissime tolerantur, caritatiue seu potius immisericorditer excusantur, aliquando etiam laudantur, cum in hos magis inclamandum fuisset.

Ceterum, quos ad maiora supra regulam aggredienda Deus uocat, duo monet hic Menardus: 1o ut totam adamussim regulam custodiant; neque enim ferendus est ille qui »uigilat in lecto, dormit in choro;  cumque aliis psallentibus ad uigilias tota nocte dormitet; post uigilias aliis in claustro quiescentibus, solus remanet in oratorio ;« 2o ut occulte, quantum fieri potest, aliorum fugiens oculos, que sibi permittuntur faciat.



De nono humilitatis gradu.

Nonus humilitatis gradus est, si linguam ad loquendum prohibeat monachus.] Postquam superiori humilitatis gradu monachorum actus repressit S. P. Benedictus, consequenter in presenti eorum uerba compescit. Et quidem ad humilitatis uirtutem pertinere silentium pro comperto est; nam cum superbie proprium sit peccata sua excusare, bene siue male acta iactare, indulta sibi a Deo talenta predicare; ad humilitatem econtra pertinet peccata propria agnoscendo, nichil in se boni perspiciendo, semper latere desiderando, linguam ad loquendum prohibere; unde Grimlaicus : »Taciturnitas, inquit, uirtus est humilitatis, et indicium grauitatis,  nutrix uirtutum, et custos animarum.«

Et taciturnitatem habens usque ad interrogationem non loquantur.] Ita etiam S. Basilius : »Interrogatus decenti et humili uoce responde; non interrogatus, tace. Si alter interrogetur, os tuum comprime; ne a procaci corde impulsa lingua tua furiat aliquem eorum qui se in pietate exerceat, et te uinculis criminum constringat.« Sed et in monasterio Hermopolim dicto, »tanta erat taciturnitas cum abstinentia, ut nullus auderet nisi cum iusta interrogatione uel recto responso reddere uerbum,« ut testatur Paphnutius in uita S. Onuphrii cap. 3 . Fuitque lex ista communis apud omnes fere ueteres monachos, quam uidere est in Regula S. Ferreoli cap. 29; 238 in prima Regula S. Fructuosi, cap. 12, et in secunda, cap. 5; in Regula Magistri, cap. 8; in Regula Solitoriorum, cap. 61; apud Ruffinum in lib. III de uitis Pat., n. 186, et in lib. u de uitis Patrum, libello 10,  n. 58.

Sed huic S. Benedicti decreto duplicem alium Regule locum opponit Hildemarus; unum ex cap. 6, ubi absque ulla interrogatione necessaria a priore requiri S. Pater permittit; alterum ex quinto humilitatis gradu, quo peruersas cogitationes et mala absconse commissa per humilem confessionem abbati non interroganti reuelare iubemur.

Difficultatis nodum soluit idem Hildemarus cum Bernardo Cassinensi et Boherio, quadruplicem distinguendo interrogationem. Est enim interrogatio mentis, in conscientie reprehensione, de qua quinto humilitatis gradu. Et est interrogatio necessitatis, que fit in corporali prouisione, de qua cap. 6. Et est interrogatio utilitatis, que fit in morum uel conscientie instructione. Tandem est interrogatio superioris pro subditi obeditione uel rei alicuius inquisitione. Ergo ubi reprehendit conscientia, ubi insurgit aliqua necessitas, ubi grauis exoritur utilitas, interrogatus censetur monachus, et licite potest loqui.

 Duas alias ad hanc obiectionem solutiones adhibuit Boherius, scilicet: 1o ut monachus non loquatur in conuentu seu in presentia seniorum ad spiritalem collationem congregatorum; quod maxime decet iuuenes, et quod uidi, inquit, a multis regularibus obseruari; 2o ut non interrogatus, id est non iussus non loquatur publice per uerbi diuini predicationem; quod monacho non licet, ut discimus ex hoc synodi Constantinopolitane decreto a Gratiano relato: »Monachorum uita subiectionis habet uerbum et discipulatus, non docendi, uel presidendi, uel pascendi alios.« Et ex hoc Alexandri pape II canone: »Iuxta Chalcedonensis tenorem optimi concilii, monachis quamuis religiosis ad normam S. Benedicti intra claustrum morari precipimus; uicos, castella, ciuitates peragrare prohibemus, et a populorum predicatione omnino cessare censuimus.« Et nouissime concilium Tridentinum :  »Regulares cuiuscunque ordinis, nisi a suis superioribus de uita, moribus et scientia examinati et probati fuerint, etiam in ecclesiis suorum ordinum predicare non possint: cum qua licentia personaliter se coram episcopis presentare, et ab eis benedictionem petere teneantur antequam predicare incipiant. In ecclesiis uero que suorum ordinum non sunt, ultra licentiam suorum superiorum, etiam episcopi licentiam habere teneantur, sine qua in ipsis ecclesiis non suorum ordinum nullo modo predicare possint.« His accedit S. Bernardi auctoritas : »Publice predicare nec monacho conuenit, nec nouitio expedit, nec non misso licet.« Gilberti de Hoillandia : »Nemo predicationis officium assumat, nemo sibi sumat honorem nisi uocatus a Deo.« Et certe recte argumentatur auctor Sermonum ad Fratres in eremo, cum dicit : »Officium uestrum est non solum carnem ieiuniis, abstinentia esce et potus affligere, quantum ualetudo nature  permittit; sed etiam mundum contemnere, et non doctoris 239 appetere cathedram, sed in cilicio et cinere perseuerare in eremo debemus.« uide Petri Blesensis epist. 13. Ceterum quam hic tradit huius loci Regule explanationem Petrus Boherius, eamdem sequitur Iulianus Warnier in eo quem conscripsit libro de Antiqua et uera Regule S. Benedicti praxi, cap. 35.

Monstrante Scriptura quia in multiloquio non effugitur peccatum.] Hanc sententiam supra exposuimus.

Et quia uir linguosus.] uir linguosus ex S. Augustino dicitur  ille qui sine iusta loquitur necessitate : »Necessitas sit in locutione tua, et non eris uir linguosus ne non dirigaris,« inquit S. doctor.

Non dirigitur.] Id est, non prosperabitur.

Super terram.] uidelicet uiuentium, nam in terra morientium mali sepius prosperantur.



De decimo humilitatis gradu.

 Decimus humilitatis gradus est, si non sit facilis ac promptus in risu.] Cum leuitas manifestum sit superbie signum, risumque ex inani gloria nasci doceat S. Ioannes Climacus ; merito inter humilitatis gradus S. P. Benedictus reponit, ut non sit facilis ac promptus in risu monachus. Ubi obseruat Hildemarus, quod licet facilis ac promptus idem fere significent, hoc tamen inter utrumque discriminis afferri possit, quod facilis sit ille qui cito mouetur, promptus qui intentus est risui uel paratus, id est qui totam ad risum mentem applicat, quales sunt scurre, qui aliud nichil cogitant quam ridere aut risum excitare. ualde autem differunt cito moueri in risum, quod sepe contingit inuitis; et risui esse intentum, quod summe signum est leuitatis. Notat preterea Nicolaus de Fractura, non simpliciter prohibitum hic a S. Benedicto risum, cum homo natura sit risibilis; sed facilem ac promptum, qui, ut ait S. Ferreolus , publicanum  commutat ex monacho,  quemque ideo triduano ieiunio mulctat. Et certe terrere nos debet quod scribit S. Leander in lib. de Institut. uirginum cap. 11: »Quale sit cor uirginis plerumque in risu monstratur; neque enim impudenter rideret, si cor castum haberet; speculum cordis facies hominis; non ridet lasciue, nisi que corde lasciua est.« De risu iam multa diximus, que hic non repetimus, pluraque addi possent, que uiris penitentibus et mundo crucifixis haud credimus necessaria.

Quia scriptum est: Stultus in risu exaltat uocem suam.] Unde et citatus hic a Boherio Socrates dicebat: »Non rideas, neque irascaris multum; quia is a duo sunt opera fatuitatis.« Et S. Ephrem: »Noli dissolutis labiis risum proferre; amentia namque est cum strepitu ridere.«



240 De undecimo humilitatis gradu.


Undecimus humilitatis gradus est, si cum loquitur monachus.] Interrogatus scilicet, eo quo diximus modo.

Leniter.] Id est suaue, inquit Nicolaus de Fractura; siue ut dicit Smaragdus, »temperate uel placide. Lenitas enim de fonte dulcedinis pariter procedit et pacis; hinc Salomon, uerbum dulce multiplicat amicos, et mitigat inimicos.« Richardo autem leniter loqui, est loqui plano modo, uel breuiter, quia prolixitas inducit confusionem. Hildemaro uero, cum quis ita loquitur, ut ab eo solo, quem alloquitur, audiatur.

Sine risu.] Quia, »si nichil ita competit humilitati quam luctus animi, certum est nichil illi adeo aduersari quam risum .«

Humiliter.] Magna, tumida et ampullosa uerba deuitans: »Humilitate enim comprimitur uerborum ampliositas,« ut loquitur Bernardus Cassinensis, pro qua lectione Boherius habet ampullositas.

 Cum grauitate.] Siue honeste, »in grauitate enim continetur honestas,« inquit prefatus Bernardus. uel cum grauitate, id est ita ut pondus insit sermonibus, iuxta illud Eccli. XXuIII: uerbis tuis facito stateram.

uel pauca uerba.] Qui enim multis utitur uerbis ledet animam suam. Idem precipit S. Ferreolus in Regul. cap. 29

Et rationabilia loquatur.] Quia qui inconsideratus est ad loquendum sentiet mala. Inconsideratus autem censetur ille qui absque necessitate aut iusta utilitate loquitur.

Et non sit clamosus in uoce.] Iuxta illud S. Ambrosii : »Ipsum uocis sonum libret modestia, ne cuiusquam offendat aurem uox fortior.« Merito autem inter humilitatis gradus S. Benedictus inseruit ne monachus clamosus sit in uoce; nam et SS. Patres clamorem inter superbie signa reponunt. Ita Cassianus superbum describens ; »Ire quoque stimulis acrius instigatur;  deinde post hec excelsa uox, sermo rigidus, amara et turbulenta responsio, etc.« Et iterum : »Inest primitus in loquela eius clamor.« Et S. Gregorius : »cunctis apud se cogitatione tumentibus inest clamor in locutione.«

Quid autem sit clamor eleganter explicat S. Basilius his uerbis : »uocis modum audientium necessitas ipsa definit. Igitur si submissior sit, tanquam segnior prope accedit ad susurrum, ac propterea damnanda est; si uero supra necessitatem sit altior quam is qui audit submissius loquentem possit audire, tunc clamor existit, qui damnatus est, excepto si lentitudo audientis tanta sit, ut necessario cogamur uti clamore.« Quibus autem penis sit damnatus, ibi non exprimit; sed S. Fructuosus Bracarensis episcopus , »qui huiusmodi est, inquit, et sepe castigatus non fuerit emendatus, flagellis uerberibusque curandus  241 est et acriter emendandus.« Et Regula Cuiusdam ad monachos : »Si quis preter hanc disciplinam cum clamore et acerbiore sermone responderit, notetur usquequo corrigatur. Si autem hoc uitio curari non poterit, eiiciatur ab unitate fratrum.«

Sicut scriptum est.] Non quidem in sacra Scriptura, nisi forte quoad sensum; sed, ut obseruat Menardus, exstat in sententiis Sixti, sent. 134.

Sapiens uerbis innotescit paucis.] Quem in locum Ioannes Caramuel: Aliquando, inquit, non sine acumine exponebam sic: Sapiens ex solis uerbis innotescit paucis hominibus: sed ex operibus nulii non innotescit.« Contra manifestum Regule sensum, que hic pauca nos uerba loqui iubet, ut simus ueloces ad audiendum, tardi ad loquendum; nam et natura que duas quidem concessit hominibus aures.  unicam dedit linguam, quo daretur. intelligi duplo amplius esse audiendum quam loquendum, uti obseruat S. Basilius in lib. de uera uirgin.



De duodecimo humilitatis gradu.

Duodecimus humilitatis gradus est, si non solum corde monachus, sed etiam corpore humilitatem uidentibus se semper indicet.] Humilitatis scalam duodecimo tandem gradu S. Pater absoluit: quo non solum corde, sed etiam corpore humilitatem indicari iubet. Et quidem corde propter Deum; corpore propter proximum, qui ex motu corporis exteriori, de interiori animi, quem non uidet, statu iudicat humilem aut superbum: humilem, cum omnes corporis actus ad modestiam compositos apprehendit; superbum, cum inconditos suspicit. uide Iuliani Pomerii lib. III de uita contemplatiua, cap. 8, et Cassian. lib. XII, cap. 27.

Id est in opere, in oratorio, etc.] Distinctius hic exprimit, quod quasi generatim premiserat, ut humilitatem  corpore uidentibus se semper indicet, scilicet in opere, siue humano siue diuino; in oratorio, etiam extra diuini cursum officii; in monasterio, etc., uel ubicunque, in omni scilicet loco; sedens, ambulans, stans, in omni scilicet corporis actu; semper, et non tantum aliquando; inclinato suo capite, defixis in terram aspectibus: fixam enim animo superbiam demonstrat, qui fixis in terram oculis incedere contemnit. Terram autem hic Bernardus Cassinensis mystice intelligit corpus nostrum, »in quo, inquit, debemus attendere carnis uilitatem, nostram fragilitatem, et peccandi pronitatem: hoc est enim in terram aspectus figere, predicta oculata fide considerare.« Nicolaus de Fractura mystice et litteraliter. Et quidem mystice secundum eum »debemus in terram aspectus figere, pro eo quod de terra, id est de B. Maria ueritas, id est Christus orta est . . . . . uel debemus oculos in terram semper affigere, ut consideremus materiam 242 de qua sumpti sumus,  et ad quam resolui finaliter debeamus.« Litteraliter uero, ut inclinato capite hanc, quam terimus petibus, terram sempera piciamus. Et hic uidetur esse genuinus S. Regule sensus, a SS. Patribus adeo commendatus, et a perfectis monachis toties ad praxim redactus: »Monachum oportet oculos ad terram habere deiectos, animum ad celum erectum,« inquit S. Basilius . Et S. Dorotheus : »Honesta ac modesta, Deoque et hominibus grata monachi compositio hec est: Primum oculos tuos cohibe, ne huc illucque circumferantur, sed que ante te sunt tantum intueri ac spectare uelint.« Quod adeo religiose obseruabat Siluanus monachus , ut hortum rigaturus, cucullo caput tegeret, ad pedes tantum attendens ne arbores aspiceret. Plurima huiusmodi occurrunt exempla apud auctores, quale est illud abbatis Isidori, qui profectus Alexandriam ad Theophilum archiepiscopum, reuersusque et interrogatus a fratribus quomodo se haberet ciuitas, respondit:  Ego hominis faciem non uidi preterquam archiepiscopi. Item Elladii monachi, qui cum annos uiginti in cella exegisset, sursum oculos non leuauit, ut uideret tectum eius . Notum est omnibus quod de S. Bernardo legitur in eius uita lib. III, cap. 2 . At stupendum prorsus uidetur quod de Sara uirgine referunt, eam nimirum annos sexaginta super fluminis alueum habitasse, nec unquam inclinatam, ut flumen ipsum aspiceret .

Reum se omni hora existimans, etc.] Quia uero stupide statuarum aut animalium instar oculos ad terram defixos habere monachum non sapit; iam qua mente istud Regule preceptum obseruare debeamus describit, nonnullas inserens rationes, quibus quasi totidem stimulis ad illius praxim excitari possimus. Primam proponit his uerbis: Reum se omni hora de peccatis suis existimans. Quomodo enim, inquit S. Bernardus  , non uere humiliabitur anima, cum se perceperit oneratam peccatis, intricatam curis, carnalium desideriorum fece infectam, curuam, infirmam, etc.? Unde huic extollentia oculorum? Unde leuare caput?« Hinc pia illa regis Manassis oratio: Domine, multiplicate sunt iniquitates mee, et non sum dignus intueri altitudinem celi pre multitudine iniquitatum mearum.

Secunda ratio continetur his uerbis: Iam se tremendo Dei iudicio representari estimet. Quis enim coram districto iudice erecta ceruice iudicandus appareat? Certe »Si mente cernerent homines quale iudicium immineat mundo, sensus humanus non uanitate dispergeretur,« inquit S. Hieronymus.

Tertia repetitur ab exemplo Publicani, in quo etiam Pharisei propter superbiam includitur humiliatio. Quare si cum Phariseo nolumus humiliari, cum Publicano fixis in terram oculis dicamus: Domine, non sum dignus ego peccator leuare oculos meos ad celos. Quod duobus modis intelligit Hildemarus: 1o leuare  oculos in celum, ethereum scilicet, siue sidereum; 2o in celum, id est in sanctos, qui celi nomine sepissime uocantur, ad quorum contemplationem se dignum non credebat.

243 Quarto, ad Publicanum S. Benedictus Regii Prophete adiicit exemplum, de se ipso perhibentis testimonium, quia incuruatus et humiliatus sum usquequaque. Incuruatus sum corpore, humiliatus mente; quia nichil proficit exterioris hominis incuruatio, nisi accedat interior mentis humiliatio. uel, ut dicit Nicolaus de Fractura: »Incuruatus sum, per peccatorum accumulationem; humiliatus sum, per peccatorum confessionem.«

Plures hisce alie rationes possent addi, quibus ab inconsiderato reuocemur intuitu, de quibus uidesis Benedictum Heftenum lib. uI, tract. 7, disq. 4. Obiter hic obseruo quod in ms. S. Benigni Diuionensis Consuetudinibus legitur, cap. 3, ubi de nouitio instruendo: »Quocunque incedit, semper demisso capite  incedit; et si aliquando uisus fuerit erecta ceruice, non negligitur innotatus.« Idem habet Uldaricus lib. II, cap. 11. Quamuis, ut ait S. Bernardus , »duabus ex causis inculpabiliter oculos leuas, uel ut petas auxilium, uel impendas. Leuauit oculos Dauid in montes ut peteret; leuauit et Dominus super turbas ut impenderet; alter miserabiliter, alter misericorditer, ambo inculpabiliter. Tu quoque si locum, tempus et causam considerans, tua uel fratris necessitate oculos leuas, non solum non culpo, sed et plurimum laudo; hoc enim excusat miseria, illud commendat misericordia. Sin alias, non prophete, non Domini, sed Dine, aut Eue, imo ipsius Satane imitatorem te dixerim.«

Ergo his omnibus humilitatis gradibus ascensis, monachus mox ad caritatem Dei perueniet illam.] Ergo uia ad caritatem humilitas. uia utique uera et sola; unde S. Augustinus: »Cogitas magnam fabricam construere celsitudinis? de fundamento prius cogita humilitatis, . . . hoc in te fode fundamentum humilitatis,  et peruenies ad fastigium caritatis.« S. Bernardus : »Ut castitas seu caritas detur, humilitas meretur, etc.« Et quidam ex antiquis Patribus : »Humilitas precursor est caritatis; sicut Ioannes erat precursor Iesu, omnes trahens ad eum; ita et humilitas attrahit ad caritatem, id est ad ipsum Deum quia Deus caritas est.«

Que perfecta foras mittit timorem.] »Dedignatur enim caritas timoris commercium, cogi nesciens, que nescit compesci, inquit Gilbertus de Hoillandia . Ideo caritas perfecta foras mittit timorem, uelut inutilem et superuacuum; sed non timorem illum qui castus permanet in seculum seculi. Est enim timor quem foras mittit caritas; et est timor quem foras mittit ueritas; et est timor quem intromittit et caritas et ueritas. Primus cautus; secundus castus, sed non permanens in seculum  seculi; tertius et castus, et permanens. Primus ueretur penam, secundus offensam, tertius totus libera quedam et secura reuerentia est, etc.«

Per quam uniuersa, que prius non sine formidine obseruabat, absque ullo labore, et uelut naturaliter ex consuetudine incipiet custodire.] 244 Describit hic effectus perfecte illius caritatis que foras pellit timorem, per quam scilicet uniuersa, que prius non sine formidine pene aut laboris obseruabat, iam absque ullo labore incipiat custodire, qui enim amat aut non laborat, aut ipsum amat laborem, inquit S. Augustinus . Et iterum: »Nullo modo sunt  onerosi labores amantium; sed ipsi delectant, sicut uenantium, aucupantium, piscantium.«

Non iam timore gehenne.] Quem expulit caritas.

Sed amore Christi et consuetudine ipsa bona, et delectatione uirtutum,] quam intromittit ipsa caritas.

Que Dominus in operarium.] Quem quesiuit in multitudine populi, ut in officina monasterii spiritalem artem instrumentis bonorum operum munitus exerceret; mundum a uitiis et peccatis, igne nimirum caritatis, ad cuius culmen peruenit; Spiritu sancto preueniente et adiuuante; dignabitur demonstrare, et postmodum eternam gloriam retribuere. Faxit Deus.



CAPUT uIII. De Officiis diuinis in noctibus.


Hiemis tempore, id est a calendis Nouembris [a 1Kb] usque ad Pascha [b 1Kb] , iuxta considerationem rationis, octaua hora noctis surgendum est; ut modice [c 1Kb] amplius de media [d 1Kb] nocte pausetur [e 1Kb] , et iam digesti surgant.  Quod uero restat post uigilias a fratribus, qui psalterii uel lectionum aliquid indigent, meditationi  inseruiatur. A Pascha autem usque ad supradictas calendas Nouembris [f 1Kb] , sic temperetur hora uigiliarum agenda; paruissimo [g 1Kb] interuallo, quo fratres ad necessaria nature exeant, custodito, mox matutini, qui  incipiente luce agendi sunt, subsequantur.





COMMENTARIUS


Hiemis tempore, etc.] Licet annum quatuor in partes equales siue tempestates diuidere soleant, hiemem scilicet, que iuxta S. Isidorum uIII calendas Decembris incipit; iuxta Grecos et Romanos, »quorum, inquit Hildemarus, in huiusmodi disciplinis potius 245 quam Hispanorum auctoritas sequi consueuit,«  uII idus Nouembris; uer, quod iuxta predictum Isidorum uIII calendas Martii, iuxta Grecos et Romanos uII idus Februarii; estatem que iuxta Isidorum uIII calendas Iunii, iuxta Grecos et Romanos uII idus Maii; et autumnum, qui iuxta Isidorum uIII calendas septembris, iuxta Grecos et Romanos uII idus Augusti, exordium ducit. Tamen ex iusta rationis consideratione, conuenientius existimauit S. P. Benedictus in ordinandis diuinis officiis duas tantum in partes annum diuidere, scilicet a calendis Nouembris usque ad Pascha, et a Pascha usque ad predictas calendas. Priorem partem hiemem uocat, hiemis tempore, inquit, licet in ea aliquid autumni uerisque contineatur, uel quia aliarum tempestatum non nisi alique partes; hiems uero tota et integra in ea comprehenditur, et a maiori parte denominatur totum. uel quia a calendis Nouembris incipit, quo mense hiems initium capit.

Id est a calendis Nouembris.] Calende proprie loquendo sunt primi mensis cuiusque dies: sed cum  calende a decimo quarto aut decimo sexto die mensis precedentis incipiant numerari, merito hic queri posset qua ratione iste locus a calendis Nouembris intelligendus sit; an scilicet a die 16 Octobris, quo incipiunt numerari Nouembres calende, eo nimirum modo quo cap. 48 calendas Octobris pro die 14 Septembris usurpat; an uero a prima die Nouembris, in quem incidunt ipse calende. Hildemarus ad usum forte sui temporis respiciens, existimat per calendas Nouembris intelligendam esse dominicam primo mensis Nouembris diei proximiorem, siue primo Nouembris die, siue ante, siue postea contingat; ita ut si feria 2, 3 aut 4, calende eueniant, institutus a S. Benedicto ordo dominica precedente incipiat; si uero feria 5, 6 aut sabbato, a dominica sequente Optima  sane explicatio, dummodo tempore S. P. Benedicti is fuerit in Ecclesia officii diuini recitandi usus, qui ab euo Hildemari ad nostrum usque perseuerat. At cum nobis id non constet, nec aliunde appareat S. Benedictum diem Octobris 16 hic intellexisse; calendas Nouembris in naturali et genuino sensu accipientes,  primum huius mensis diem intelligendum censemus.

Usque ad Pascha.] »Pascha, inquit Hildemarus, antiquitus Ecclesia quarta decima luna celebrabat, quocunque die occurreret; quem ritum SS. Patres in Nicena synodo prohibuerunt, constituentes non solum lunam paschalem et mensem inquirere, sed etiam et diem Resurrectionis dominice obseruare, etc.« Hic locus si in rigore sumatur, fede allucinatur Hildemarus in eo quod ait, quarta decima luna, quacunque accidisset die, antiquam Ecclesiam celebrasse Pascha. Et quidem in ipsis Ecclesie nascentis primordiis, Iudeis ad fidem conuersis priscum quarta decima luna Martii Pascha celebrandi morem sequi permissum est; at ob honorem dominice Resurrectionis subsequente quartam decimam Martii lunam dominica semper in Ecclesia paschalis festiuitas celebrata est. Certe ante concilium Nicenum illud in Arelatensi can. 1 decretum fuerat, 246 ut eodem die, hoc est dominica, per uniuersum orbem Pasche Domini festum celebraretur; id quod longe antea  uictor papa, coacto Rome concilio, mandauerat sub pena excommunicationis, reclamantibus licet Asianis, maxime Policrate Ephesino episcopo. Quod decretum de celebrando Pascha die dominico in concilio Antiocheno anno 341, can. 1, instauratum, plurimas in Hibernia turbas, que seculis secutis contigerant ea de causa, minime prohibuit, de quibus uide prefation. ad Sec. III Bened., parte I.

Iuxta considerationem rationis octaua hora noctis surgendum est.] Quenam sit hora ista noctis octaua non consentiunt commentatores. Bernardus Cassinensis respiciens ad usum sui temporis, diem naturalem in horas 24 diuidendi, mentem suam ita explicat: »Istud quod dicit Pater, scilicet iuxta considerationem rationis, tempus equinoxii attendisse  uidetur, quod post medium Septembris mensis esse dignoscitur; et ita post illud equinoctium Septembris, Nouember habet in nocte horas 14. Considerato ergo quod Nouember habet 14 horas in nocte, ut dixi, diuidas noctem per medium, et remanent in qualibet parte noctis septem hore; facta autem iam hora octaua modicum erit amplius de media nocte, quando surrexerit horologio excitante qui habet horologium custodire, et accensis lucernis ecclesie, que poterant propter prolixitatem noctis fuisse obscurate, ac pulsatis campanis ad dormientium fratrum excitationem, potuit transire dimidia octaue hore antequam surrexerint fratres. Et secundum intellectum istum potest accipi quod dixit: Iuxta considerationem rationis octaua hora noctis surgendum est; et ideo sequitur, ut magis quod dixerat declaretur: ut modice amplius de media nocte pausetur: satis est modicum amplius hora dimidia, uel parum plus.« Hactenus Bernardus Cassinensis, ex cuius mente hora post nostram duodecimam media surgendum foret: uult enim ut facta  siue incipiente hora octaua noctis, que mense Nouembri statim post mediam noctem currere incipit, horologii custos excitatus surgat, in oratorium pergat, lampades forte exstinctas aut saltem ualde obscuratas accendat, tandemque ad excitandos dormientes fratres signum pulset, atque in eo dimidie hore spatium insumat, post quam excitati fratres surgant, media scilicet post nostram duodecimam elapsa; quod confirmat exponens illa uerba: Ut modice amplius de media nocte pausetur, ubi ait: »Satis est modicum amplius hora dimidia, uel parum plus.«

In eamdem abit sententiam Guido Iuuenalis in uersione Gallica Regule S. Benedicti, horam noctis octauam tempore hiemis circiter intra mediam noctem et horam primam constituens.

Sed neque multum ab ea recedere uidetur Ioannes de Turrecremata, qui etiam octauam noctis horam secundum proportionem ad tempus calendarum Nouembris sumendam existimat; quo tempore, ut modo  dicebat Bernardus Cassinensis, octaua noctis hora a nostra duodecima incipiens ad nostram primam desinit. In hoc solum differt a Bernardo, 247 quod non assignet qua parte hore octaue, initio, an medio spatio, an uero in fine surgendum sit: Bernardus uero statim post mediatam octauam surgendum esse asserit.

Neutri tamen S. Benedicti sensum attigisse uidentur; quem etiam multo amplius fugit Hispana congregatio uallisoletana, que, referente et probante Antonio Perezio, horam noctis octauam ad mediam noctem statuit, eo quod a calendis nouembris a quarta pomeridiana ad mediam noctem hore octo intercipiuntur. Quamuis haud improbet eorum praxim, qui duabus tantum post horis surgunt.

Hos omnes decepit sui temporis usus, diem naturalem in horas uiginti quatuor equales diuidendi; cum tamen ueteres maxime Iudei, Romani, et Itali, ut historie et mathematicorum libri testantur, artificialem diem, hoc est totum illud spatium temporis  quod ab ortu solis ad occasum intercipitur et noctem, siue tempus illud quod solis inter occasum et ortum elabitur, in horas siue partes duodecim equales partirentur, modo breuiores, modo prolixiores, pro breuitate aut prolixitate noctis aut diei: nam estate, qua breuiores sunt noctes, hore diurne prolixissime, nocturne breuissime, et e conuerso hiemis tempore; unde horas illas uocabant inequales, non quod inter se non essent equales, sed quod respectu diei sequentis uel precedentis, aut diurne hore respectu nocturnarum, excepto equinoctio, essent inequales: quam consuetudinem per secula duodecim in Ecclesia uiguisse scribit Paulus Lefort, Cisterciensis monachus, eo in libello quem de antiquis et modernis horis conscripsit cap. 2, § 3 . Imo auctor est Iulianus Parisius horis inequalibus usos fuisse Cistercienses usque ad annum 1429, quo in generali capitulo constituerunt  ut in singulis ordinis monasteriis feriatis diebus hora post mediam noctem secunda; solemnibus et dominicis diebus prima uigilias sacrista pulset.

Que cum ita se habeant, octaua noctis hora modo citius, modo tardius incipiebat pro noctium diuersitate. Et quidem mense Nouembri, quo nox iuxta presentem nostrum horarum usum, horas habet quatuordecim, hora noctis octaua secundum ritum antiquum incipiebat paulo ante quadrantem post nostram horam primam, et desinebat paulo post quadrantem nostram horam secundam subsequentem. Mense Decembri, quo prolixiores noctes horas sexdecim habent, hora octaua incipiebat paulo post quadrantem post horam nostram primam, et desinebat paulo ante tertium quadrantem post nostram horam secundam.

Iam uero quia, ut ait Hildemarus, »dubium est an inchoante octaua, an media, an prope finem ipsius hore octaue surgendum sit,« ut fixum aliquod tempus, quo diebus singulis regulariter surgatur  assignetur; cum eodem Hildemaro asserendum uidetur, »quanto minores sunt noctes, tanto prope finem ipsius hore debere signum tangi,« 248 et econtra quanto maiores, tanto prope initium; ita ut circa mensem Martium, quo octaua noctis hora circiter hora nostra prima euoluta incipit, et elapsa secunda desinit, octaua mediata surgendum sit ad signum uigiliarum primum, post quadrantem pulsetur signum secundum, elapsa uero integra hora octaua tangatur tertium et ultimum; inter signorum enim interualla mediam horam explicari uult Smaragdus, qui, ut dicit Ioannes Bona , monastici spiritus purissimos latices in ipso fonte potarat. Mense autem Decembri, quo maiores sunt noctes, et tardius incipit hora octaua, paulo post eamdem inceptam surgatur, primumque uigiliarum signum tangatur, ultimum uero octaua hora mediata, hoc est circa horam nostram  secundam, qua communiter in omnibus ordinis nostri monasteriis nocturni celebrantur. Et sic intelligendum puto, quod ait S. P. Benedictus iuxta considerationem rationis, ut citius quando prolixiores sunt noctis hore, tardius cum breuiores surgatur: unde quando Smaragdus dicit, ut dormiatur »hora septima noctis tota, et octaua dimidia; tunc pulsato signo omnes pariter surgant, et sic illa que restat dimidia hora de octaua inter signorum explicetur interualla, ut ab hac hora nona noctis inchetur psalmi laus ipsa nocturna,« ita capiendum est: Cum breuiores sunt noctis hore, puta mense Martio; nam quando prolixiores existunt, ut mense Decembri, octaua inchoante, aut saltem paulo post surgendum est, et elapsa media, que in nostram horam secundam incidit, dato ultimo signo, incipienda nocturna laus; si tamen S. Benedictus media ante ultimum uigiliarum signum fratres surgere uoluerit, quos uestitos dormire iubet, ut sint parati, et facto signo absque mora surgentes, festinent se preuenire ad opus Dei,  quamuis id haud negauerim tum propter Smaragdi auctoritatem, tum quia id colligitur ex antiquo Ordine conuersationis monastice S. Benedicto perperam ascripto, sed tamen uetusto; tum quia id non obscure insinuat ipsa Regula cap. 48, plura ad horas diuini officii signa prescribens. Et sane modice amplius de media nocte duntaxat pausare debent monachi, quod modicum non iam modicum, sed iure maximum uidebitur; si ultra integram horam cum dimidia extendatur, cum ad hoc sufficere mediam asserat Bernardus Cassinensis. Et hec nobis certior uidetur de assignata a S. P. Benedicto hora surgendi sententia, quam confirmat Hildemarus iterum, cum sibi obiiciens, quod Decembri et Ianuario nox horas decem et octo habeat; respondet S. Patrem ad equinoctium, quo diebus pares sunt noctes, respexisse.

Ut modice amplius de media nocte pausetur.] Ex hoc loco manifestum est eos a prestituta Regule  hora recedere, qui media nocte surgunt, ut sunt Bursfeldenses in Allemania, uallisoletani in Hispania: nam, quod ait Antonius Perez, modicum pro nichilo reputari; modicum est, et pro nichilo reputari debet.

Et iam digesti surgant.] Quod ait digesti, interpretantur nonnulli decoctis cibis, iuxta illud Hieronymi ad Eustochium: »Ad orationem 249 tibi surgenti nocte non indigestio ructum faciat, sed inanitas.« At cum S. Benedictus hic loquatur de tempore hiemis, quo fratres unicam ad nonam refectionem accipiunt, hec precautio non uidetur fuisse necessaria. Itaque digesti hoc loco significare uidetur, ut sufficienti somno refecti, iam leti et alacres surgant.

Quod uero restat post uigilias, a fratribus qui psalterii uel lectionum aliquid indigent, meditationi inseruiatur.] Hic locus sua difficultate non caret; unde et uarie a uariis intelligitur; nam quod ait: meditationi inseruiatur, Bernardus Cassinensis tribus modis exponit: »1o pro studio et Scripturarum pertractatione; 2o pro psalmorum silenti sibimet decantatione;  3o si Deus dederit, pro attenta contemplatione gehenne ad timendum, glorie ad desiderandum, Dei ad amandum, sanctorum ad imitandum, peccatorum ad fugiendum.«

Ex tribus hisce expositionibus primam et tertiam admisisse uidetur S. Hildegardis, hunc in locum sic scribens: »Post noctis uigilias, id est psalmis nocturnis finitis, interuallum habere per meditationem orationum aut lectionum designauit.«

Aliter Ioannes Cresbeeck hunc locum explicat, scilicet, »ut quem forte imprudentem et negligentem aliquid de psalmis uel alia diuini officii pars in communi synaxi preteriit, id priuatim suppleat.« Noua quidem explicatio, et sua nouitate merito reiicienda. Addit tamen: »uel qui cupit aliquam lectionem publice recitandam discere, seu cogitatione aut memoria percipere, uel sacre Scripture studere, uel alia ratione spiritum ad pietatem exercere, id faciat secum meditando, non cum aliis conferendo, quia tempus  silentii est.«

At uero Nicolaus Brauus meditationem hic interpretatur non de spiritus contemplatione; sed »de exercitio circa psalmos et lectiones, aliaque similia addiscenda.« Attendens scilicet ad usum et morem sue congregationis, quem fusius describit Ioannes Caramuel his uerbis: »Tempore quod interest laudibus et prime, licitum est senioribus ad suas cellas reuerti; nouitii uero et iuniores , quia creduntur psalterii lectione indigere, congregati in cubiculo prope calefactorium preparato , meditantur psalmos, mandantque memorie. Iste iuniorum conuentus actus communitatis est, cui presidet maioris misse hebdomadarius, sine cuius licentia nullus potest discedere ex illo loco. Cum auditur signum preparatorium ante primas, aduenit magister nouitiorum, qui lectiones eorum recipit, et uidet quantum singuli memorie tradiderint. Ecce ad litteram praxi mandatur Regule  textus.«

Menardus etiam meditationem hic exponit pro studio psalterii et lectionum, »ut discant rudiores recte legere, et pronuntiare lectiones, et psalterium, atque etiam interpretari, imo et ipsum psalterium memorie mandent si possint,« quod confirmat ex uita S. Gosuini 250 abbatis Aquiscinctensis, qui instituit ut post uigilias pueri ad lucernam psalmos, et lectiones, et similia ediscerent, et ex Concordia Dunstani cap. 2. Possetque insuper stabiliri ex antiquis Germanie Consuetudinibus mss., in quibus n. 30 hec habentur; »Quod uero restat post uigilias a fratribus, qui Psalterii et lectionum, seu cantus aliquid indigent, meditationi inseruiatur, sicut precipit Regula, usquequo aliquod indicium lucis appareat;« ex Statutis Lanfranci, que decernunt , ut post nocturnos »infantes cum luminaribus in capitulo diligenter a magistris custodiantur, canentes  quod necessarium erit;« ex Consuetudinibus Cluniacensis monasterii, in quibus Udalricus exprimens quid per interuallum ageretur, »pueri, inquit, sedent in capitulo, et per aliquem precinentem cantum addiscunt;« denique ex uita S. Gildasii abbatis Ruyensis n. 42 : »Nocte quadam dum pueriles monachi ad mensam sederent, et psalmos firmarent, aduersarius adfuit.«

Tandem Guido Iuuenalis in Gallica uersione sanctum Benedictum ita intelligit, ut qui legere, preuidere et querere aliquid opus habent id exsequantur: alii uero contemplationi seu rerum diuinarum meditationi uacent, Regule textum contra fidem omnium mss. ita corrumpens: Quod uero restat post uigilias, a fratribus  meditationi inseruiatur.

Ut autem in tanta opinionum uarietate etiam quid sentiam aperiam: Primo, existimo S. Benedictum eam non prescripsisse meditationem que in rerum diuinarum contemplatione consistit, quam uulgo orationis  mentalis nomine intelligimus; tum quia non uidetur credibile eum tanto temporis interuallo mentes discipulorum applicasse, qui in conuentu omnino breuiari orationem iubet; tum quia si ita esset, his qui psalterio et lectione indigent, aliud tempus ad meditationem assignandum fuisset, quod tamen haud facit; tum denique quia in antiquis monachorum regulis nullam orationi mentali horam indictam fuisse legimus, cum in omni loco et tempore celestia iugiter meditarentur.

Secundo, existimo S. P. Benedicti sensum hic loci non esse, ut qui in psalmis aut lectionibus sua negligentia in communi synaxi aliquid omiserit, post uigilias omissum repetat; quamuis id non omittendum foret: nam hec sententia sua nouitate destruitur.

Tertio, nec puto S. Patrem precepisse ut cantum ignari tunc temporis discerent, propter silentii nocturni religionem, quam ea ratione non uiolare impossibile fuisset, nisi cum Bernardo Cassinensi intelligamus  de psalmorum silenti sibimet decantatione: licet eam fuisse communem et pene generalem ordinis nostri per X, XI et XII seculum consuetudinem pro comperto habeatur.

Quarto, dico S. Benedictum hoc loco duo attigisse, lectiones et psalmos: multum autem in eam propendeo sententiam, que tenet S. Patrem prescripsisse ut rudiores cantandas siue recitandas publice lectiones priuatim preuiderent, et Psalterium ipsum memoriter discerent 251, maxime cum nondum inuenta arte typographica, mss. codices multis referti mendis in infinitos errores inter legendum iuniores et imperitos inducerent, morisque fuerit apud ueteres monachos Psalterium memoriter discere: nam meditari apud antiquos sepe sumitur pro simplici lectione, ut in secunda Regula SS. Patrum cap. 5, siue pro studio; unde antiqua uersio Gallica ms. Conchensis monasterii hunc Regule textum ita uertit: Le temps qui reste après uigile soit occupé à dire Psautier ou à étudier.

 Quinto, non solum Psalterium, sel alios insuper Scripture libros ex mente S. Benedicti memorie commendandos esse existimo, maxime cum nonnullas lectiones ad opus Dei memoriter recitari uoluerit, communisque apud ueteres monachos usus obtinuerit, Scripturam memorie mandandi. Addo preterea occultos illius uariosque sensus esse rimandos: nam Scripture sacre studium apud eos precipuum fuisse constat; unde etiam Hildemarus nolenti uigilare fratri, et nichil se adiuuante Domino indigere dicenti, »Abbas, inquit, talem propositionem debet proponere, quam ille frater non possit soluere, ut humilietur,« aliquem scilicet Scripture locum perdifficilem cuius sensum frater ille negligens et superbus ignoret.

Sexto, denique non sic credo Scripture studium aliaque que diximus a S. Benedicto precipi, ut orationi uacare ualenti, quod Deus dat exsequi, permissum  non fuerit, maxime cum prolixius orare uolentem in oratorio remorari infra permittat. Atque ita Oddo Aeduensis monachus usu habuisse dicitur  »post expletionem matutinalis synaxis, ut B. permittit Benedictus in oratorio peculiaris orationis gratia remorari.«

Quod uero S. Pater ait a fratribus qui Psalterii uel lectionum aliquid indigent, sic intelligit Menardus, ut fratres qui Psalterio aut lectione non indigent, liberas hoc per interuallum horas habeant, quia non omnia dici momenta S. Pater minutatim prosecutus est, neque ordinauit quid inter laudes et primam fieri deberet, neque tempore ieiunii quid a uesperis ad collationis lectionem. Sed Hildemarus, ut modo dicebamus, censet ei qui nichil se indigere credit talem ab abbate Scripture questionem esse proponendam, quam ille difficile soluat. uerum cum Regule textum non solum de preuidendis lectionibus et Psalterio memoriter addiscendo, sed etiam de studio scrutandisque Scripture locis difficilioribus  explicuerimus; nullusque sit qui his non indigeat, omnes equaliter hic Regule locus tangere dicendus est; possetque ita intelligi: A fratribus qui omnes indigent Psalterio et lectione, meditationi inseruiatur: nam uerba illa qui indigent notant causam huius precepti. An uero ita intellexerit Nicolaus de Fractura, cum facta sibi obiectione, »quod si non indigeat psalmis uel lectione intendere, nunquid in lectis ad pausandum se ponent?« respondet: »Dicas quod non, quia etsi non indigeant psalmis, uel lectionibus, seu orationibus quoad doctrinam eorum, indigent tamen ipsis 252 quoad salutem animarum ipsorum; et propterea dicit Hieronymus ad Rusticum monachum: Nunquam de manu tua cadat psalterium.« Ceterum hic preterire non possum quod de piis Sanctigallensis monasterii Notkero, Ratperto et Tutilone monachis scribit Ekkehardus iunior : »Erat tribus illis inseparabilibus consuetudo, permisso quidem  prioris, in interuallo laudum nocturno, conuenire in scriptorio, collationesque tali hore aptissimas de Scripturis facere.«

Ex dictis hactenus constat perfectum S. Benedicti discipulum post nocturnas uigilias lectum non posse repetere; id quod tum antiquis tum recentioribus monachis sub magna districtione cautum uidemus: nam S. Chrysostomus monachorum sui temporis uitam describens , »cum matutinas orationes et hymnos celebrauerint, inquit, ad Scripturarum lectionem conuertuntur.« Idem de Aegyptiis monachis asserit Cassianus in lib. II, cap. 12. Refert etiam Ruffinus  nonnullos fratres, quatuor nocte horis somno, quatuor psalmis, quatuor labori manuum operam dedisse, S. Cesarius in Regula ad uirgines, qualis est apud Bollandum Ian. 12, prescribit ut »ipse uigilie sic temperentur, ut que sane sunt post uigilias somno non opprimantur;« et S. Aurelianus , »post  matutinas orationes, infit, ad somnum reuerti non liceat.« In antiquo etiam Ordine conuersationis monastice legitur : »Post expletionem uero nocturne laudis, in illo interuallo summum silentium fiat tam in uoce quam in incessu, siue sono alicuius rei, ut liceat unicuique sine alterius inquietudine peccata Domino confiteri, et ueniam et remissionem pro ipsis flendo Deum postulare.« Et in Consuetudinibus S. Benedicti abbatis Anianensis : »Post matutinas horas non redeatur ad lectulos, nisi quando plenarium officium celebratur, uel contigit ante horam surrexisse, excepto infirmis uel pro lassitudine non ualentibus, quorum imbecillitas a priore consideranda est.« Crodegangus etiam Mettensis episcopus , ne quis post nocturnas uigilias, nisi forte infirmus, et hoc cum licentia, dormiat, sub pena excommunicationis uetat in Regula Canonicorum, cap. 15. S. Romualdus usque adeo post nocturnas uigilias somnum  exosum habuit, ut, Petro Damiani referente , »si quis ei confiteretur post duodecim psalmorum uigilias, uel maxime circa diluculum obdormisse, nequaquam posset eo die cum eius licentia missarum solemnia celebrare.« Idem Petrus Damiani hanc suis legem prescripserat : »Post nocturnum officium repetere accubitum omnino non licet; unde nos, ut hec regularis obseruantia posset facilius custodiri, hoc instituimus, ut quotidie signum primitus ad uigilias sonet; deinde expleto ex more Psalterio, uel quantum ratio temporis considerata permittit, sonante iterum signo, nocturnale peragatur officium, ut iuxta diluculum, quo uidelicet tempore grauius incumbit acedia, stantes nos et canonicis inueniat occupatos officiis.« Statuta Lanfranci  decernunt, ut post nocturnas uigilias fratres in choro sedeant, infantes in capitulo cum suis magistris cantum addiscant, atque interim prior, accensa lucerna, uideat num omnes ordinate 253 sedeant, omniaque monasterii membra  perlustrans, si quem dormientem reperiat, excitatum signo reuerti in chorum precipiat. Eadem pene disciplina uigebat apud Cluniacenses, quorum antique Consuetudines apud Udalricum prescribunt , ut priuatis diebus, si nulle sint octaue, postquam semel surrexerint, ad lectos non redeant; deinde facte interrogationi quandiu duraret ipsum interuallum? respondetur sic temperari, ut per illud prior claustralis omnes monasterii officinas percurrere possit; tum ut fratres de ecclesia B. Marie simul exeuntes, postquam corporeis nature necessitatibus, si qui indigeant, prouiderint, in chorum reuertantur; ubi caput cooperti sedeant; ibique quidquid uoluerint aut potuerint faciant: nichil enim tunc temporis fratribus agendum prescribitur. Poterant autem si uellent surgere, altaria circuire, et ibi peculiariter orare. Ubi merito corrigas Heftenum, qui ex eo quod conqueritur Petrus uenerabilis quod multa adhuc nocte in hymnis laudum cantetur: Aurora  lucis rutilat: Aurora iam spargit polum, et similia; existimat iam olim Cluniacenses interuallum illud non seruasse. Non enim queritur Petrus uenerabilis quod nullum seruaretur interuallum; sed quod auroram usque non extenderetur. Ait autem Udalricus fuisse aliquando cum intentius oraret, aliquando psalmos ruminaret, aliquando somno oppressus, uellet nollet, dormitaret; additque non multos Cluniaci fuisse dissimiles. Hec in memoriam reuocant qua arte S. Ioannes Gorziensis somnum hoc in interuallo fugaret , scilicet »in morem apis psalmos tacito murmure continue reuoluendo, nunc circa altaria, nunc paululum residendo, mox exsurgere et aliquandiu stare; itemque egressus cella tempus noctis inspicere; deinde lucernis aut emungendis, aut reficiendis assistere; tum etiam scholas canentiam reuisere; interdum retibus texendis quod noctis superesset expendere.«

Cistercienses etiam constat post nocturnas uigilias  lectos non repetiisse ex libro Usuum Cist. c. 74, quo statuitur, ut »post uigilias uel post officium defunctorum, si dicendum fuerit, accenso lumine a seruitore ecclesie ante armarium et in capitulo, sedeant fratres in ipso capitulo, et legant qui uoluerint, nec sedeant in angulis nisi legentes. qui taliter habeant caputia in capitibus, ut possit agnosci si dormiant, an non.« Et hec quidem hieme; nam estate in claustro sese recipiebant, ex cap. 84; unde S. Bernardus singularem monachum describens , aliis in claustro quiescentibus, inquit, solus remanet in oratorio: ubi quod dicit quiescentibus non de corporea, sed de spiritali quiete intelligendum est, ut patet ex Aelredo abbate hom. de duobus discipulis euntibus in Emmaus, et ex Gilberto de Hoillandia Serm. 23, in Cant. Denique apud primos B. Stephani abbatis Obazinensis discipulos , »illud quod post uigilias interuallum restabat, non quieti aut somno deputabatur sed  peculiaribus orationibus aut operibus manuum inseruiebat,« ut legitur in eius uita, n. 7.

Istud autem institutum antiquis monachis, ut uidimus hactenus, inuiolabile 254 duplici ex causa commendat Ioannes Cassianus: 1o ne purificationem nostram nocturnis orationibus acquisitam inuidus hostis illusione somni contaminet; 2o ne somnus ille inertiam in monacho parturiat, ac per totum diem uigorem eius obtundat, cordis pinguedinem exhauriat, et debilem reddat eum aduersus insidias inimici. Adde quod ait Smaragdus: »Scriptum est in lectulo meo! Quesiui quem diligit anima mea; quesiui eum et non inueni eum: non enim in lectulo carnalium uoluptatum dilectus Christus inuenitur, sed in laboribus sanctis, excubiis sacris et orationibus inuenitur crebris: non in somni torpore, sed in uigiliarum oratione, et orationis inuenitur compunctione.« Et illud Petri Damiani : »Absit tunc nos sopori uel ignauie cedere qua uidelicet hora constat Redemptorem nostrum destructo  mortis imperio surrexisse, ne si tunc dormiamus, quando oriente sole corporeo etiam interior noster homo lucem debet inocciduam exspectare, quod absit, irrisio nobis uideatur illa congruere: Discipuli eius nocte uenerunt, et nobis dormientibus furati sunt eum.«

Non defuerunt tamen ex priscis monachis, quamuis pauci, qui post nocturnum officium somno indulgere permiserunt, puta S. Isidorum in Regule cap. 6, et Magistrum item Regule cap. 44. Idque usu receptum fuisse circa finem seculi sexti in Reomensi S. Ioannis monasterio colligimus ex libro de Translatione et miraculis eius, n. 1; sed et S. Galli abbatis discipulos post laborem matutinalis officii quiescendi gratia lectos reuisisse auctor est Walfridus in uita S. Gadi cap. 26 . Similiter S. Geremarus abbas Flauiacensis completo officio reuertens in dormitorium in stratu suo collocare se consueuerat. ut habent eius acta n. 14. Idem uiguisse in Longoretico  monasterio discimus ex uisione Baronti, n. 7, seculo II Bened.; in Pauliacensi sanctimonialium ex uita S. Austroberte, n. 15, sec. III, part. I; in Lindisfarnensis ex Carmine Ethiluulfi monachi cap. 10, 21, 22; in monasterio S. Corbiniani ex eius uita auctore Aribone n. 3, denique in Suessionensi B. M. Parthenone aliis in ecclesia uigiliis et orationibus insistentibus, alie post nocturnum officium dormire permittebantur ex uita S. Drausii episc., n. 17, apud Bolland., 5 Martii. Sed hec mere indulgentie, et preter Regulam S. Benedicti, que nullum post uigilias somnum concedit.

De tempore quod laudes inter et primam intercipitur, aliqua posset esse difficultas: nam S. Pater nullum tunc definiuit exercitium. Item de dominicis diebus, in quibus maturius ad uigilias monachos surgere iussit, laudesque uigiliis immediate subiungit; num priuatis diebus saltem breui illo spatio, quod est inter laudes et primam, ac diebus dominicis post nocturnum officium ex mente S. Benedicti lectum  reuisere possimus.

Sed cum ee rationes et cause, propter quas somno post uigilias interdixere Patres nostri, aduersus eum qui post laudes capi posset, militare constet; equaliter utroque tempore prohibitum esse asserendum est. Et sane cum matutine laudes ad solam auroram celebrari debeant, 255 nec minus hora dimidiata absolui queant, tam breue a finitis laudibus ad primam  spatium intercedit, ut uix dormiendi locum reperias. Quapropter S. Benedictus abbas Anianensis  »tempore siquidem estatis post expletum matutinorum officium, mox egredi ab ecclesia propter somnolentiam iussit, seseque calceantes lotis faciebus ad ecclesiam concite redeant, et iuxta prefatum ordinem  altaria cum reuerentia circumeant, sanctisque se aquis perfundant,  et sic deinceps ad loca constituta accedant, diurnum expleturi honeste officium.« In capitulis etiam monachorum Sangallensium anno 817 editis prescribitur , »ut interuallum post matutinos, et ante primam hiemis uel estatis tempore eo proteletur spatio, quo se fratres apte parare et conuenienter orando altaria circuire possint, ut clara luce uel orto sole, exeuntes a prima, uel lectioni uacent, uel iniunctam sibi obedientiam subeant.« In antiquo ordine conuersationis monastice, ut »ex hac matutina laude summum et precipuum fiat silentium in orando et legendo.« Concordia Dunstani, cap. 2, a calendis Octobris ad Pascha matutinis laudibus ad lucis crepusculum persoluendis primam sine ullo uacuo interuallo subiicit; et cap. 5 decernit, ut a Pascha tota estate, finitis matutinis, »egredientes ecclesia fratres calcent se, lauent, peractisque in ecclesia tribus orationibus, sedentes in claustro uacent lectioni usque dum prime signum auditum fuerit:« quamuis, si nondum dies illuxerit, de licentia prioris lectum  repetere permittat. Statuta etiam Lanfranci a calendis Nouembris ad Pascha matutinis laudibus et subsequentibus SS. commemorationibus primam subiiciunt, sic ut clarescente die omnia finiantur; si uero quid noctis superfuerit, nullus, preter sanguine minutos, ad lectum reuertatur; sed sicut primo interuallo uigilias inter et matutinas laudes ita se gerant. Eadem forte disciplina uigebat apud Cluniacenses, quorum antique Consuetudines de tempore hiemis apud Udalricum ita habent : »In priuatis diebus, et si nulle fiant octaue, postquam semel surgimus, non redimus ad lecta.« Denique liber Usuum Cisterciensium decernit  hieme, ut »si forte post matutinas dies nondum claruerit, accenso lumine a fratribus, fiat interuallum; et fratres qui uoluerint sedeant in claustro, sed non legant:« estate uero  »post matutinas dicant laudes pro defunctis, quibus dictis, et facto interuallo sicut festis diebus, calcent se diurnalibus,  et sumant cultellos, quod et faciant quoties calceant se diurnalibus consuete; deinde aspersi aqua, et facta oratione, secundum tempus dicant primam.« Econtra autem Regula B. Aelredi ad uirgines a calendis Nouembris ad caput quadragesime matutinas laudes cum hore prime hymnis consequenter persoluendas albescente aurora, prescribit ; a Pascha uero ad predictas calendas, matutinis expletis usque ad plenum solis ortum, orationibus uacent et psalmis, et tunc dicatur prima.

Neque tamen inficias ibo aliam fuisse nonnullorum consuetudinem et praxim. Inter alios magister estate matutinas laudes una cum 256 uigiliis iungi iussit, ut iis celebratis, qui uellent ad primam usque pausarent. Statuta Lanfranci a calendis octobris usque ad calendas nouembris decernunt , ut »priuatis diebus post matutinas reuertantur ad lectos suos.« Idemque tota estate usu receptum fuisse patet ex eo quod indulgent, ut »diebus Rogationum, dictis matutinis pro defunctis, fratres ad lectos redeant,  et qui uolunt plus solito dormiant.« Ergo solebant estate dormire; nam hieme id prohibitum supra uidimus. Idem reperimus etiam apud Udalricum in antiquis Cluniac. Consuetudinibus , in quibus idem de Rogationibus statutum legitur, et insuper, ut per octauas S. Martini, Natiuitatis Domini et Epiphanie dormiatur: quo forte respexit S. Bernardus cum Roberto nepoti, qui ad Cluniacenses transierat, exprobrans ait : »Securus nunc, proiectis armis, capis matutinos somnos, cum illa hora Christus resurrexerit.«

uerum preterquam quod hoc speciale fuit illis congregationibus, idque pro estate tantum atque, ut plurimum, ad libitum; manifestum est a communi in hoc regula dispensatum fuisse; quam dispensationem tamen numeroso psalmorum decursu, quos prescripto a S. Benedicto officio adiiciebant, satis compensabant.

 De dominicis diebus maior uidetur difficultas. Ut quid enim maturius surgere, et matutinas laudes cum uigiliis uno tenore decurrere, nisi ut postea fessis corporibus aliqua concedatur requies? Adde quod ueteres monachi, teste Cassiano, quos in multis S. Benedictus emulatus est, sabbato post nocturnas uigilias duabus circiter horis dormirent; et ex Regula Pauli et Stephani , »mane dicta prima nullus se in lecto recubitet, excepto die dominico aut festis diebus, in quibus uigiliarum labore, et preteriti dici solito amplius fatigati paululum post primam qui ex uobis uoluerint membra ponant in lectulis, quod non omni tempore idipsum, sed tantum estiuis mensibus liceat.« His accedit suffragium S. Hildegardis, que illa S. Regule uerba commentans: Data benedictione incipiant matutinos, sic loquitur: »Hic interuallum ad meditationem orationum seu lectionum non ostendit; nec in his diebus fratres, finitis matutinis, ad quiescendum ad lectos redire prohibet; sed si tempus permiserit, ita ut maturius  surrexerint, quia in prolixitate nocturni et diuini seruitii fatigati sunt, in arbitrium eorum ut ad lectos redeant silenter ponit.«

Nihilo tamen minus, cum eedem pro omnibus pariter diebus ualeant rationes, quas supra adduximus, dominicos dies sub eadem lege comprehensos esse, nec in iis somno post uigilias indulgendum esse ex mente S. P. Benedicti asserendum est. Hinc canon 5 concilii Aquisgranensis, »ut nullo unquam tempore post uigilias causa dormiendi, nisi contigerit eos ante horam constitutam surgere, ad lectos redeant suos:« narratque Browerus  Ludouicum Pium imperatorem apud Gregorium papam obtinuisse monachis in ciuitatibus, et matricularibus ecclesiarum locis consistentibus, qui cum magno labore et studio diuinum seruitium toto anni tempore peragunt, post uigilias estiualium 257 noctium atque in festis 12 lectionum somno reficere corpus. Porro si id ex Regula licuisset, a  summo pontifice dispensationem requirere haudquaquam necesse fuisset. Quapropter quod S. Benedictus dominicis diebus nocturnis uigiliis sine ullo interuallo iungit matutinos, non sic capiendum est, quasi laudes accelerare uoluisset, et consuetam illarum horam mutare: sed potius nocturnos ad auroram usque produxisse dicendus: nam matutini, quos laudes appellamus, semper ad auroram, siue ut loquitur S. P. Benedictus incipiente luce dicendi sunt: unde et matutini dicti sunt a uoce matuta, id est aurora, eo quod ad auroram celebrari debeant: quare Hildemarus illum S. Regule textum, qui incipiente luce agendi sunt, commentans, hec scribit: »In hoc loco manifestat B. Benedictus cum dicit, matutini qui incipiente luce agendi sunt, quia omni tempore, id est tam quotidianis diebus quam in dominicis et festis diebus matutini incipiente luce agendi sunt.« Idem docet ad cap. 11 idem cum eo etiam Bernardus Cassinensis, et Nicolaus de Fractura ad cap. item 11; quorum sententiam confirmat praxis, quam uidere  est apud anonymum Sangermanensem qui, principatu Caroli Magni translationem S. Germani Parisiensis episcopi describebat, in qua, n. 7, refert  contractum quemdam »mane facto . . . . clericis , iuxta morem diei dominici matutinorum officia consummantibus« curatum fuisse; apud Aimonium in lib. II Mirac. S. Germani, cap. 10, ubi fratribus »matutinale, orto iam crepusculo, Paschalis sacrosancte festiuitatis officium celebrantibus.« Normanni adesse dicuntur; apud Hildegarium in uita S. Faronis, cap. 113 : »Nocte quadam cum iam noua aurora claro suo crepusculo dilucidaret, ac concinentes monachi resonarent ecclesiam quodam uersu, Deus misereatur nostri et benedicat nobis,« etc., qui uersus dicitur ad matutinos: hic tamen locus non prorsus euincit pro die dominica: clarior est ille, qui desumitur ex lib. I de Gestis SS. Rotonensium, cap. 6 :  »Cum aurora diei claresceret, et monachi matutinas psallerent, et Dominum una uoce laudarent, uentum est ad illum psalmum qui appellatur Deus, Deus meus, ad te de luce uigilo,« etc., qui psalmus ad solas dominici diei laudes, aut in festis 12 lectionum dicitur. At nichil luculentius hanc in rem proferri potest, quam locus ex uita S. Adonis ex abbate episcopi uiennensis, quam ex antiquo breuiario uiennensi edidit noster Mabillonius, cuius in n. 8 hec leguntur : »Temporius fratres ad uigilias nocturnas surgere compellebat, ubi et ipse solito presens lectiones et responsoria protrahendo decantari faciebat, quousque diei luce appropinquante matutine laudes agerentur.« Eodem modo uenerabilis Benedictus abbas Clusensis monasterii, ut scribit uuillelmus, eius discipulus, in eius uita, cap. 5, »obseruabat lectiones terminando, processionesque protrahendo, ut ad diem usque diuinum opus procederet, ne quid post matutinas ad lectum reuertentibus inuida hostis fraus subriperet, quod castitatis  flosculos suaueolentes adureret, et ita solemne gaudium fedando a sacra communione absterreret.« His omnibus accedit 258 Ioannis monachi egregium testimonium in uita S. Odonis lib. I, n. 10: »Ecce enim sunt euoluti haud plusquam sex anni, dum ante eius corpus  uigiliarum excubias diuersus ordo ecclesie celebraret; contigit ut ipse ibidem interesset. uerum quia eiusdem officii antiphone, uti omnibus patet, breues sunt, et eius temporis longiores noctes, uolentes officium ad lucem usque protendere, unamquamque antiphonam per singulos psalmorum uersus repetendo canebant,« etc. Hec omnia confirmant antique Consuetudines Germanie mss. in quibus n. 24 decernitur ut in cena Domini, »nocturni ita temperentur, ut in tenebris compleantur:« ex quo colligas alio tempore non completos in tenebris, sed ad lucem usque productos fuisse, alioquin frustra diceretur, ut nocturni in tenebris complerentur. Et liber Usuum Cisterciensium,  cap. 68, »solet sacrista, cum se uiderit temporius quam debuerat surrexisse, cantorem signo premonere ut duodecimam lectionem faciat prolongare; et tunc qui eam legerit, non eam finiat usque ad nutum sacriste uel sonitum horologii:« quare enim lectio duodecima prolongaretur non uideo, nisi quia nondum solita matutinorum hora aduenisset.

Nec refert quod S. P. Benedictus Dominicis festisque diebus temporius ad uigilias surgere precipiat, et prolixissime sint hiemis noctes. Nam primo istud de maturius surgendo preceptum, solas ex Hildemaro respicit estatis noctes; hieme enim citius solito non esse surgendum asserit; sed »ita considerandum est, inquit , in hiemali tempore, ut ita surgant iuxta numerositatem fratrum, et prolixitatem lectionum, ut incipiente luce agantur matutini.« Et Bernardus Cassinensis : »Hoc tamen quod dicit, dominicis diebus citius esse surgendum, attinet proprie ad tempus estiuum, in  quo si ita tarde surgeretur, sicut quando grandes sunt noctes, esset negligentia magna, nec inciperentur matutine laudes incipiente luce, quia in lectionibus secunde uigilie appareret aurora: tempore uero hiemali satis sufficit octaua surgere hora, quia tunc 12 lectiones, cum 12 responsoriis, cum psalmodia 12 psalmorum, et tribus canticis, cum hymno Te Deum laudamus, et Euangelio cum debita modulatione dicto, matutine laudes incipiente luce poterunt inchoari.«

Deinde etiamsi media hora citius solito surgeretur, cum diebus solemnibus maiori cum grauitate et modulatione diuinum celebretur officium, facili negotio totum illud interuallum, licet hieme prolixum, poterant implere; maxime si consideremus, quante prolixitatis apud maiores nostros lectiones cantarentur: nam, u. g., S. Cesarius in Regula ad monachos, cap. 20 ad singulas lectiones tria folia legi  precipit. Similiter S. Aurelianus in ordine psallendi »unus frater legat paginas aut tres, aut quatuor, inquit, quomodo mensura fuerit libri; si minute scriptus aut maiore forma, ternas paginas; si minor, quatuor:« quapropter ne somnus in tanta lectionum prolixitate subreperet, aliquid operis de sparta aut de canape, aut aliquis huiusmodi labor 259 manuum exerceri, diebus uero dominicis festisue stare precipit, in Regula, cap. 29, quod item prescribunt Regula S. Cesarii ad uirgines, cap. 13, et Tarnatensis cap. 6: ex quo apparet non adeo breues fuisse eorum lectiones; alioquin frustra eo tempore arreptum esset opus continuo dimittendum. Et ut de nostris etiam aliquid dicamus, apud Cluniacenses adeo magne erant hiemali tempore uigiliarum lectiones, ut in una Septuagesime hebdomada integrum Geneseos librum in choro percurrerent, totamque Isaie prophetiam intra sex priuatas uigilias, teste Udalrico; quo etiam referente discimus fratrem qui lectiones terminaret, cum unam tantum  ad duas priuatas uigilias Epistolam ad Romanos legi fecisset, increpatum fuisse in capitulo, quod lectiones breuiores fecisset. At quod de S. Ioanne Gorziensi scribit Ioannes Mettensis omnem nunc excederet fidem, nisi id referret testis oculatus et sincerus; eum scilicet »sub una quondam lectione Danielem totum dum tertius lecturus assurrexisset, expleuisse.« His omnibus suffragari uidetur Boherius in primo commentario ad cap. 11, sic scribens: »In maioribus noctibus maiores lectiones recitari consueuerunt, et psalmi ac responsoria spatiosius decantari.«

Preterea docet Menardus S. Benedictum ad singulos psalmos Aegyptiorum monachorum more orationes interposuisse; id quod etiam decernunt S. Isidorus in Regula 7; S. Fructuosus cap. 3, et Magister cap. 33. Adde quod S. Pater psalmos cum antiphonis cantari precipit: quod de inserendis singulis psalmorum uersiculis antiphonis, ut supra uidimus  in ecclesia Turonensi, non sine fundamento interpretari posset aliquis. Que cum ita se habeant, nemo iam non uidet qua ratione etiam in nocte prolixiori uigilias ad auroram usque producere possent; alioquin si matutinas laudes una cum nocturnis mediis adhuc in tenebris persoluissent, non septies exemplo prophete, sed sexies laudem Deo dixissent, ut notat iterum Hildemarus ad cap. 11. Unde nec S. Hildegardis absolute dicit diebus dominicis indultum fuisse a S. P. Benedictino post matutinas somnum; sed tantum si tempus permiserit, ita ut maturius surrexerint; quo casu, ut dicit Hildemarus, »tunc si dies non fuerit, debet prior signum tangere, ut dormiant;« tuncque, ut existimo, laudes a nocturnis separabant: quia non nisi incipiente luce ex Regula dicende sunt. Atque ex dictis hactenus patet quod diebus dominicis uigilie prolixiores, et nocturna synaxis in lucem usque producta matutinum  soporem non admittunt, ut scribebat Stephanus Tornacensis ad nouitium Pontiniacensem, qui Cisterciense institutum deserere cogitabat.

Ceterum nemini durum aliquid aut austerum nimis his in uigiliis uideri debet, consideranti antiquum ueterum monachorum feruorem, qui, ut docet Cassianus, sabbati et dominice noctes fere insomnes agebant, si forte duas postremas horas excipias, in quibus qualicunque requie corpus reficiebant; quas nec monacho indulgendas esse censebat S. Arsenius , dicens ei sufficere unam horam dormire, modo is pugilis nomen mereatur. Cuius rei uestigium aliquod in Cluniacensi monasterio 260 olim aduertimus, ubi in die natali SS. Petri et Pauli uigilie nocturne pridie clara adhuc die incipiebantur, nec nisi postridie orto iam sole absoluebantur .

A Pascha autem usque ad supradictas calendas Nouembris sic temperetur hora uigiliarum agenda: paruissimo  interuallo, quo fratres ad necessaria nature exeant custodito, mox matutini, qui incipiente luce agendi sunt, subsequantur.

Hiemis tempore octauam noctis horam ad surgendum S. Benedictus assignat; quod uero estatem spectat nullum tempus fixum determinat; sed sic horam temperari imperat, ut paruissimo custodito interuallo, mox incipiantur matutini. uerum cum breuiores sint estatis uigilie, nec nisi breue prescribat interuallum, in eamdem circiter horam omni tempore incidebant.

Quantum uero esse debeat illud interuallum, S. Pater non dicit, breuissimum tantum requirens. Porro in cap. 6 monachorum Sangallensium decernitur, »ut interuallum post nocturnum in estiuo tempore usque dum psalmi quinque dici possunt proteletur.« Et in mss. Germanie Consuetudinibus n. 28, »ab octauis Pasche usque in calendis Nouembris . . . . matutini mortuorum ad paruissimum interuallum  inter nocturnum et regulares matutinos compleantur; nisi forte lux preuenerit, et tunc differendi erunt, usquequo de omnibus sanctis perficiantur.« Ex Regula autem sufficere debet, ut fratres ad nature necessaria exire possint, hoc est ad purgandum uentrem; ubi Boherius in primo commentario, »nota, inquit, quod intrantes domum necessariarum uultus suos debent abscondere cum caputiis quantum ualent, nec intrantes dormitorium absque caputiis esse conuenit in capite, ut Patres nostri asseruerunt, et ordo seruat Premonstratensium.«

Denique quare incipiente luce matutini agendi sunt docet Regula ms. incerti auctoris, quam ex codice bibliothece regine Suecie eruit noster Mabillonius, in cuius cap. 3 hec leguntur: »Matutinorum solemnitas incipiente luce celebranda est, quia matutina luce radiante Dominus et Saluator noster ab inferis resurrexit.



CAPUT IX. Quanti psalmi dicendi sint nocturnis horis.


 Hiemis tempore, premisso [a 1Kb] in primis uersu [b 1Kb] , Deus, in adiutorium meum intende; Domine, ad adiuuandum me 261 festina ; in secundo ter [c 1Kb] dicendum est: Domine, labia mea aperies, et os meum annuntiabit laudem tuam . Cui subiungendus est tertius psalmus, et Gloria. Post hunc,  psalmus nonagesimus quartus cum antiphona [d 1Kb] , aut certe decantandus [e 1Kb] . Inde sequatur Ambrosianum [f 1Kb] : deinde sex psalmi cum antiphonis. Quibus dictis, dicto uersu, benedicat abbas. Et sedentibus omnibus in scamnis, legantur uicissim a fratribus in codice super analogium tres lectiones, inter quas et tria responsoria  cantantur [a 1Kb] . Duo responsoria sine Gloria dicantur [b 1Kb] : post tertiam uero lectionem, qui cantat dicat Gloria [c 1Kb] . Quam dum incipit cantor dicere, mox omnes de sedilibus suis surgant ob honorem et reuerentiam sancte Trinitatis.

Codices autem legantur in uigiliis tam ueteris Testamenti quam Noui diuine auctoritatis, sed et ex ositiones  earum que a nominatissimis doctoribus orthodoxis et catholicis Patribus [d 1Kb] facte sunt. Post has uero tres lectiones cum responsoriis suis, sequantur reliqui [e 1Kb] sex psalmi cum alleluia [f 1Kb] canendi. Post hos lectio apostoli sequatur ex [g 1Kb] corde recitanda, et uersus, et supplicatio litanie [h 1Kb] , id est, Kyrie eleison: et sic finiantur uigilie nocturne.





COMMENTARIUS.


 Hiemis tempore premisso in primis uersu Deus, in adiutorium, etc.] Hic est uersiculus ille a priscis monachis adeo celebratus, quem ad uniuersa que aggrediebantur opera usurpabant, cuius uim et efficaciam describit Cassianus collat. 10, cap. 10. Hunc S. P. Benedictus ad omnia diuini cursus officia premitti primus instituit; quem ritum ab eo acceptum pontificia auctoritate postea firmauit, atque ab uniuersali Ecclesia recipi curauit S. Gregorius Magnus, ut docent Pamelius annot. 15 in Cypr. lib. de Orat. Dominica, et Polydorus 262 uirgil. lib. uI de Inuent. rerum, c. 2, quanquam ritus huius auctorem Damasum suasu S. Hieronymi faciat Nauarrus de Orat. c, 3, n. 64. Sed epistola illa S. Hieronymi, unde id desumit, que tom. I. Concil. habetur, ut commentitia et adulterina iure exploditur.

Hunc uersiculum, quem ad implorandum diuinum auxilium adhibere solemus, merito S. Benedictus nocturnis uigiliis premitti uoluit, quia hoc potissimum tempore uariis cacodemonum infestationibus  agitati, illo presertim opus habemus. »Cum enim insonuerit signum spiritalis tube ad orationem uocans, inuisibiliter conueniunt inimici. Et alii quidem cum experrecti fuerimus, nos ut iterum decumbamus lectulo hortantur: Exspecta, inquiunt, dum compleantur principales hymni, sicque demum proficisceris. Alii cum ad orationem assistere ceperimus, nos in somnum precipitant. Alii suadent ut in ecclesia colloquamur. Alii preter consuetudinem uentrem immodice stimulant. Alii mentem nostram in turpes cogitationes pertrahunt. Alii super parietem reclinare nos ut debiles admonent; nonnunquam etiam oscitare immodice faciunt. Nonnulli risum nobis mouent, ut per hunc ad indignationem contra nos Deus prouocetur. Alii per summam desidiam fesinare nos in uersuum pronuntiatione impellunt. Alii contra psalmodiam protrahere uoluptatis causa hortantur. Nonnunquam uero ori etiam assidentes nostro, ita illud claudunt, ut uix aperiri  posse uideatur .«

In secundo ter dicendum est: Domine, labia mea aperies, etc.] Quia, ut dicit S. Augustinus , nemo potest laudare Deum, nisi Deus aperiat labia. Sed cum oratio plus cordis sit quam labiorum, cur labia et non corda petimus aperiri? Respondet Ioannes Bona  labiorum usum non esse tantum ad eloquium, sed etiam ad osculum: unde »Ecclesia, dum dicit, Domine, labia mea aperies, non tam petere uidetur diuinum auxilium ad laudes eius digne annuntiandas, quam mysticam labiorum purificationem ad castissimum dilecti osculum recipiendum.«

Illum autem uersiculum ter repeti S. Benedictus instituit, idque uel ob maiorem nocturni officii maiestatem  et solemnitatem, uel ob memoriam terne illius orationis, quam in horto tertio Christus orauit; uel ad excitandum pietatis affectum, orationisque uehementiam et perseuerantiam; uel ad honorem SS. Trinitatis, et imitationem celestis illius trisagii, quo Deum trinum et unicum celites adorant: que omnia fuse prosequitur Heftenus lib. uII, tract. 6, disq. 2; uel etiam propter necessitatem diuini auxilii ad laudes Deo debite concinendas; uel tandem ad demonstrandum quam stricto labia silentio claudere debeamus, que non nisi post trinam diuini numinis inuocationem, idque ad laudandum Deum aperiri necesse sit.

Porro hunc uersum pronuntiando, digito signum crucis in os formamus, ut eadem aperiatur claui, qua pridie obseratum fuerat. Narrat enim Beletus  primis Ecclesie temporibus sacerdotes crucis signaculo sese muniisse, uocem comprimentes ad tempus usque matutinum, quo in laudem Dei prorumpebant: unde Honorius  Augustodunensis  »signa, 263 inquit, militibus per tubas dantur, Christianis signa campanis dantur, qui quasi milites conuenientes imperatorem salutant, dum per uersum Domine, labia mea aperies laudes Christi inchoant. Dum enim in nocte dormitum eunt, signaculo crucis quasi sigillo se muniunt, que nunc aperiunt, dum ora in nocte clausa ad laudem Dei soluunt.«

Cui subiungendus est tertius psalmus et gloria.] Hunc etiam psalmum nocturnis premitti uoluit S. Benedictus, uel quia de somni surrectione dicit, ut aiunt Hildemarus et Durandus, uel quia de resurrectione Domini agens, dum illum audit monachus, peruigilem se et deuotum ad uigilias custodit, ut docent Bern. Cass. et Turrecremata, uel quia per illum. »contra aduersantes demones, mundum uidelicet et carnem, diuinum inuocatur auxilium,« ut addit idem Bernardus. Ipsum etiam premitti uoluit, ut negligentioribus tempus sit occurrendi ad inuitatorium, sicuti  ad laudes psalmum LXuI premisit, ut omnes occurrant ad quinquagesimum.

Et gloria.] Que merito psalmo tertio, in quo agitur de Christi resurrectione, subiungitur, quia in ea Dei gloria specialiter predicatur, inquit Bernardus Cassinensis. Porro circa hunc glorificationis hymnum tria sunt obseruanda: 1o a quo sit compositus; 2o quis illius pronuntiandi modus; 3o quis illius usus.

Quod spectat ad primum, »Illud certissimum est, hymnum glorificationis ab apostolis compositum, a Patribus Nicenis auctum, ab uniuersa Ecclesia receptum, omni reuerentia cantandum esse,« inquit cardinalis Bona . Manauit ergo ad nos apostolica traditione; atque errauerunt qui ex Theodoreto l. II Hist. Eccles., cap. 24;  Sozomeno lib. III, cap. 19; Tripartita lib. Iu, cap. 35; clarius ex Nicephoro lib. IX, cap. 24, Flauianum monachum Antiochenum huius hymni faciunt auctorem. Cum enim catholici imperante Constantio Patrem cum Filio pari gloria celebrarent, et Ariani ambiguis locutionibus Filium Patre inferiorem ostendere conarentur; Flauianus, ut aiunt isti, coacta monachorum caterua, primus omnium clara uoce cantauit Gloria Patri, et Filio, et Spiritui sancto. Sed hunc hymnum Flauiano antiquiorem euincunt SS. Athanasii et Basilii auctoritates. S. Athanasius in lib. de uirg.: »Cum surrexeris a mensa, inquit, rursum gratias agendo ter dicas: Misericors et miserator Dominus escam dedit timentibus se: Gloria Patri, et Filio, et Spiritui sancto; rursumque post peractam glorificationem preces tuas absolues.« S. Basilius uero in libro de Spiritu sancto, capp. 7: »Quapropter glorificationis hymnum Patri simul cum Filio offerimus; sed nonne hoc nobis sufficit, quod hec Patrum sit traditio?« Idem docet cap. 27 et 29 eiusdem  libri, ubi agit de traditionibus apostolicis. Eiusdem quoque hymni fit mentio in uita S. Eugenie, que sub Commodo imperatore floruit: »Et angeli transeuntes hymnum Deo dicebant: hoc solum intelligebatur, quod nomen Iesu Christi et Spiritus sancti in ipsis laudibus resonabat: Gloria et honor Patri, et Filio, et Spiritui sancto, et nunc, et semper, et in secula seculorum. Amen.«

264 Quapropter quod Walfridus in libro de Rebus eccles. cap. 25 asserit a magno Niceno concilio compositum fuisse, intelligendum est de appendice Sicut erat, etc., quam reuera eo in concilio additam fuisse docet cardinalis Bona, idque ad obstruendum sacrilegum os Arianorum blasphemantium, et asserentium fuisse tempus cum Filius non erat cum Patre; id quod testari uidetur concilium uasense, seu uasatense, uerius uasionense I, in Gallia paulo post Nicenum, tempore Constantii imperatoris, sub Iulio papa celebratum, licet eius canones existant  cum uasionensi II, sub Leone Magno hac sanctione edita: »Quia non solum in sede apostolica, sed etiam per totum Orientem et totam Africam uel Italiam, propter hereticorum astutiam, qua Dei Filium non semper cum Patre fuisse, sed a tempore cepisse blasphemant, in omnibus clausulis post Gloria Patri, et Filio, et Spiritui sancto, Sicut erat in principio, et nunc, et semper, et in secula seculorum, Amen dicitur: etiam nos in uniuersis ecclesiis nostris hoc ita dicendum esse decernimus.« Quanquam hec uerba totum Orientem addititia esse existimet Menardus, cum nusquam repereris apud Grecos Sicut erat in principio fuisse in usu. Sed et Walfridus cap. 25 ait Grecos non dicere Sicut erat in principio, sed hoc modo Et nunc, et semper, et in secula seculorum. Amen.

Modus illum exprimendi uarius fuit et multiplex. 1o Gloria Patri, et Filio, et Spiritui sancto. 2o Ex S. Basilio lib. de Spir. sancto cap. 27: Gloria Patri, et Filio, cum S. Spiritu. 3o Gloria et honor Patri, et Filio, et Spiritui sancto: qui modus exprimitur in  uita S. Eugenie supra citata, et decernitur in concilio Toletano Iu, can. 14, his uerbis: »In fine psalmorum non sicut a quibusdam hucusque Gloria Patri, sed Gloria et honor Patri dicatur, Dauid propheta dicente: Afferte Domino gloriam et honorem.« 4o Ariani uerbis Apostoli ad sue hereseos patrocinium abutentes, ita efferebant: Gloria Patri per Filium in Spiritu sancto, ut constat ex Theodoreto l. I Hist. eccl., c. 24, ubi Leontius patriarcha Antiochenus, ut dissimularet heresim, cum esset in synaxi, hec eiusdem hymni uerba Gloria Patri per Filium in Spiritu sancto submisse dicebat; reliqua uero in secula seculorum clare et distincte. 5o uigilius papa epist. I etiam quorumdam reprehendit errorem, qui subducta una coniunctiua syllaba, perfectum SS. Trinitatis uocabulum minuere conabantur, dicentes Gloria Patri et Filio Spiritui sancto.

Quod spectat ad appendicem, Ioannes Bona asserit   a Niceno concilio additum Sicut erat in principio, et nunc, et semper, et in secula seculorum, Amen; quod etiam uidimus statutum in concilio uasionensi. Et tamen in uita S. Eugenie, in Liturgia S. Ioan. Chrysost. et apud Ioannem Moschum in Prato spiritali c. 119, sola hec habetur clausula: Nunc, et semper, et in secula seculorum, Amen; quam solam apud Grecos in usu fuisse auctor est Walfridus cap. 25. Quidam etiam hec uerba tantum addebant: In secula seculorum, Amen, ut uidere est in conc. Tolet. Iu.

265 Nunc de usu huius uersiculi aliquid proferendum. In fine cuiusque psalmi a nobis decantari solet, huncque ritum S. Hieronymo quidam perperam ascribunt, cum illa epistola, unde id deducunt, tanquam falsa ab eruditis uiris merito explodatur: nam in ea dicitur ita cani in Oriente, quod falsum esse conuincit istud Cassiani testimonium : »Illud autem quod in hac prouincia  uidimus, ut uno cantante in clausula psalmi  omnes astantes concinant cum clamore, Gloria Patri, et Filio, et Spiritui sancto, nusquam per omnem Orientem audiuimus; sed cum omnium silentio, ab eo qui cantat finito psalmo orationem succedere.« Aliquando prolixiores psalmi diuidebantur, ut precipit S. Benedictus, et in fine cuiuslibet diuisionis addebatur Gloria Patri; id quod decernit concilium Narbonense his uerbis : »In psallendis ordinibus per quemque psalmum Gloria dicatur omnipotenti Deo, per maiores uero psalmos, prout fuerint prolixiores, pausationes fiant, et per quamque pausationem Gloria Trinitatis Domino decantetur.«

Aliquando duo sub una Gloria dicebantur psalmi, ut prescribit Regula S. Benedicti, sed id fieri prohibet Regula Magistri cap. 33. In Oriente hac Trinitatis glorificatione antiphonas tantummodo terminare solebant, ut scribit Cassianus. Denique in fine ultimi responsorii cuiuscunque nocturni a S. Benedicto decernitur dici, atque in responsoriis crebrius a Romanis  usurpari asserit Walfridus cap. 25. De hoc uersiculo tractatum Anagogicum edidit Ioannes Gerson, quem consule, si lubet, tom. III de Hymno glorie.

Post hunc psalmus nonagesimus quartus.] Inuitatorius appellari solitus, quem Regula Magistri Responsorium hortationis, S. Isidorus in officio Mozarabo Sonum uocat. Hunc in ipso diuini officii exordio ante S. Benedicti tempora recitatum fuisse constat ex S. Athanasio testante  Christianos ad precum principium inuitantes inuicem et adhortantes, clamare solitos uerba huius psalmi.

De illius usu ita scribit cardinalis Bona : »Marcus Gazeus Diaconus, qui uiuebat anno Domini 430, processionem describit Christi fidelium psalmum uenite exsultemus concinentium, et in uersiculorum psalmi intercisione dicentium alleluia; que modulatio quamdam in uitatorii speciem representat. Scribit quoque Amalarius hunc psalmum se audisse Constantinopoli in ecclesia S. Sophie in principio misse celebrari. Solet Ecclesia Romana  inuitatorium omittere in solo officio Epiphanie; qui ritus antiquissimus est, teste Alcuino et Hugone; tum quia totum officium est de uocatione gentium, ut docet Bonauentura, et ea uerba frequentius iterantur: uenite odoremus eum; tum quia idem psalmus in tertio nocturno cantatur; inconueniens autem esset bis in eodem officio eumdem psalmum recitari. Nos uero, qui ex prescripto regule nostre in tertio nocturno tria cantica e ueteri Testamento psallimus, ipsa etiam Apparitionis die inuitatorium more solito decantamus.« Hactenus cardinalis Bona. Constat tamen ex Amalarii Supplemento  omissum fuisse olim etiam apud Benedictinos in 266 Epiphania hunc psalmum, et in secundo nocturno decantatum.

Cum antiphona.] Antiphonam hic uocat inuitatorium huic psalmo premitti solitum, uerbi gratia, Regem confessorum Dominum uenite adoremus, quod Amalarius   uocat inuitatoriam antiphonam: id quod confirmat Ordo Rom., in quo ad uigilias Pasche legitur: Infra albas Pasche super uenite dicitur antiphona: »Surrexit Dominus uere.« Repetitur autem aut ex toto, aut ex parte ad singulos psalmi uersiculos; idque a tempore S. Benedicti, ut scribit Boherius in secundo commentario.

Aut certe decantandus.] Particula aut copulatiue pro et hic sumi uidetur, quasi diceret cum antiphona, et certe decantandus; nam psalmus iste omnino morose pronuntiari debet ex Regule cap. 43, et semper in Ecclesia magna cum solemnitate fuit decantatus. Existimat tamen Bernardus Cassinensis in directum esse dicendum: sic enim ad hunc locum scribit: »Aut certe decantando, supple in directum, et sine antiphona, sicut tertius psalmus; quod in estate faciunt in partibus Gallicanis.« Similiter in Petri Diaconi textu legitur: »Aut certe decantando sine antiphona in directum.« Confirmat Amalarius in supplemento ad lib. Iu de Offic. diuinis: »Inuitatorium  estiuis diebus hebdomadalibus sine modulatione antiphone solet dici.« Et certe Paulus Augustinus a Ianua obseruat in Regul. cap. 12 particulam de interdum esse negatiuam, ut idem sit decantare ac non cantare, sed simpliciter sine uocis modulatione recitare.

Inde sequatur Ambrosianum.] Id est hymnus, quem S. Pater Ambrosianum nuncupat, tanquam aliquid uere Ambrosianum, siue diuinum, ac celeste, diuinitusque inspiratum, ut exponit Smaragdus, et post eum citatus a Bernardo Cassinensi Petrus Diaconus; uel ab Ambrosio presule, hymnorum magistro, ut item exponit idem Smaragdus, quia hymni a S. Ambrosio compositi eius tempore frequentius cantari ceperunt, ut ipse testatur in fine concionis de Basilicis non tradendis hereticis. Postremam explicationem illustrat Amalarius in prefato Supplemento sic scribens: »Certum autem probatur quodammodo S. Benedictus consuetum morem S. Ambrosii in  nonnullis ecclesiasticis elegisse, uerbi gratia, de hymnis quos Ambrosianos appellat.« Et Walfridus in lib. de Rebus eccles. : »S. Benedictus hymnos Ambrosianos nominans, uel illos uult intelligi quos confecit Ambrosius, uel alios ad imitationem Ambrosianorum compositos:« unde cardinalis Bona de Cisterciensibus suis loquens , »quod D. Benedictus hymnos Ambrosianos uocet, inquit, hymnos omnes ab Ambrosianis accepimus iisdemque prorsus omni tempore quibus et illi, quorum catalogum inueniet curiosus lector apud Radulfum Tungrensem.« Plura de hymnis habes apud eumdem cardinalem in lib. de Diuin. Psalm. cap. 16, § 9.

Deinde sex psalmi cum antiphonis.] Guillelmus Durandus antiphonam dici putat  per respectum ad psalmum, id est ante psalmum sonans. Sed proprie antiphona est cantus reciprocus, a uoce Greca , quod est contra clamare, aut uicissim et ex aduerso 267 respondere. Porro »inter  responsorios et antiphonas hoc differt, quod in responsoriis unus dicit uersum, in antiphonis autem uersibus alternant : id quod aliquis ita explicare posset: Ad singulos psalmorum uersus antiphonas cantant, quia reuera ita in usu fuisse apud ueteres docet eruditus uir Iosephus Thomasius.

An uero ita intellexit Hildemarus? cum scribit: »Antiphonas primum Greci composuerunt, duobus choris alternatim concinentibus, quasi duo Cherubim. . . Apud Latinos autem primus idem B. Ambrosius antiphonas instituit, Grecorum exempla imitatus; ex hinc in cunctis occiduis regionibus earum usus crebuit.«

Quibus dictis, dicto uersu.] uersus a uertendo dicitur, uel quia ab officio psalmorum ad lectiones uertimus, uel quia »quando uersum audimus, faciem illico uertimus ad altare, ut omnis cogitatio, que  foras exiuit per euagationem, reuertatur ad Deum per deuotam introuersionem,« ut loquitur cardinalis Bona .

In nono autem capitulo monachorum Sangallensium decernitur »ut uersus in unoquoque concursu altius, et distinctius, atque protractius honeste dicantur.« »Dicitur autem clara et acuta uoce, inquit prefatus cardinalis , ut eo audito excitentur pigri et reuertantur ad cor. Dicitur noctu ante lectiones, ut qui psallendo laborauit, sedeat iam et requiescat, et ad lectionum doctrinam uigilanter audiendam eleuetur, ne forte sedenti importuna irrepat dormitatio, etc.«

Benedicat abbas.] Non signo quidem crucis, inquit Boherius, sed uerbo benedictionis. Que autem sint illa benedictionis uerba explicat Smaragdus his uerbis: »Id est post uersum a cantante dictum, dicat abbas: Precibus omnium sanctorum suorum saluet et benedicat nos Dominus, uel aliquam eiusmodi benedictionem.« Hec est breuis illa precatio quam absolutionem uocamus, et precedit oratio dominica,  sequiturque benedictionis petitio a lectore: que omnia sub benedictionis nomine complecti uidetur Bernardus Cassinensis hunc in locum sic scribens: »Nam abbas, antequam legantur lectiones, dominicam premittit orationem. Postmodum aliquam aliam orationem premittit, uidelicet: A uinculis peccatorum nostrorum, etc. Lectore uero benedictionem postulante per illud, scilicet Iube, domne, benedicere, tunc dat benedictionem abbas.« Que quidem omnia minutatim S. Benedictus haud exposuit, quia ex usu satis nota esse existimauit; si tamen usus fuerit S. Benedicti tempore lectionibus premittere orationem dominicam, quam Boherius uti et absolutionem preter Regule prescriptum additas esse censuit. Et certe Cistercienses utramque omittunt, ut scribit Ioannes Bona de Diuina Psalm. c. 18, § 4. uidetur tamen usus ille antiquissimus, ad quem forte respexit capitulum 5 monachorum Sangallensium, decernens »ut dictis sex psalmis primis ad nocturnum, genua non  inflectant, sed stantes orent.«

Lector autem benedictionem petens dicit: Iube, domne, benedicere, cuius ritus antiquitatem probat Gretserus tom. II de Cruce in orat. De 268 hac petende benedictionis formula ita scribit Petrus Damiani : »Lecturus magne humilitatis gratia non a sacerdote, sed ab eo cui sacerdos iusserit, se postulat benedici dicens: Iube, domne, benedicere. Sacerdos autem ut tante humilitatis uicem reddat, non subiecto cuiquam benedicendi delegat officium, non per semetipsum benedictionem dare presumit, sed prius ut a Deo, qui est super omnia benedictus, prerogetur, exposcit.«

Sedentibus omnibus in scamnis.] Nota quam uilem et humilem uelit esse oratorii supellectilem, qui sedentibus non superba subsellia, sed sola concedit scamna. Ita ueteres monachi sedilibus humillimis insidentes ad uocem psallentis a Cassiano describuntur . Ita etiam de nostris legimus in  lib. II de Gestis SS. Rotonensium cap. 5. Porro licet Petrus Boherius hunc locum exponens dicat in hac expresse Regula non contineri, num standum an sedendum sit quando psalmi canuntur, ex his tamen S. Benedicti uerbis satis apposite intulit Menardus, instituti nostri monachis inter psallendum esse standum: qui enim iubentur sedere dum leguntur lectiones, prius stetisse psallendo necesse est, quod confirmat ex Reg. cap. 60: Concedatur ei post abbatem stare et benedicere, et ex cap. 63: Sic accedat ad pacem, ad communionem, ad psalmum imponendum, in choro standum. Nam licet stare non semper pro corporis erectione, sed pro presentia aliquando sumatur, ut cum dicitur sunt de hic stantibus, nichil tamen uetat hic illo sensu accipi: si enim sedissent, naturali loquendi ratione dixisset: Concedatur ei post abbatem sedere, et sic accedant ad pacem . . .in choro sedendum, etc. Atque hec fuit ueterum monachorum  praxis, quam uidere est apud S. Athanasium in libro de uirginitate: »Media nocte surgito, et psalmos dicito, quantum potes stans;« apud S. Ioannem Chrysostomum de uita monachorum sui temporis ita scribentem : »Cum ante lucem gallus emittit uocem, omnes cum reuerentia discusso sopore consurgunt, a suo excitati prelato; adstantque sacro choro, protinus expansis manibus sanctos concinunt hymnos;« apud Cassianum, referentem  eum qui psalmos, aliis audientibus et sedentibus, psalleret, stando decantasse; in Regula Magistri ; »Oportet psallentem immobili corpore, inclinato capite stare, et laudes Domino moderate canere;« apud S. uincentium Ferrerium: »Pulsatis matutinis, et factis ueniis, et inclinationibus, psallendo sta super pedes tuos, non appodiatus.« Testatur etiam Boherius in hunc locum in monasterio Sublacensi et Specus, ubi S. Benedictus primo penitentiam egit, fratres in psalmis omnino non sedisse, ut se uidisse pluries  asserit: quanquam dicat in magnis Gallie cenobiis aduertisse dum psalmi explentur fratres sedere; interdum fratrum medietatem in uno psalmo sedisse, aliam alternatim in alio. Quod de Sublacensi Boherius, hoc de Cassinensi asserit Bernardus Cassinensis: »Usque hodie, inquit, in psalmis canendis non sedent fratres in monte Cassinensi, licet alibi uideam sedentes alternatim per uices, quod et ego non uitupero: istud tamen ut pote magis consonum intentioni P. N. Benedicti magis laudo.«

269 Inter magna illa Gallie monasteria, in quibus fratres sedentes in choro uidisse se Boherius affirmat, recenseri merito posset Cluniacense, in quo si quis »sedere uoluerit inter psalmodiam, infit Udalricus, obseruat ne sedeat iuxta alium sedentem, sed ita ut unus stet, et sedeat alter, et inuicem exhibere debent occasionem sedendi;« Diuionense S. Benigni cuius antique Consuetudines mss. eamdem cum Udalrico prescribunt, hoc solum addito, quod  unus per duos psalmos sedeat, et alter stet; et Cisterciense in cuius libro Usuum decernitur , ut »nec sedeat aliquis ex quo incipitur Deus in adiutorium usque post hymnum, et tunc plicatis manibus super genua sedeant simul primum psalmum, et secundum stent, et sic percurrant ceteros.« Bursfeldenses etiam ad psalmos alternatim sedent. Nos uero ad omnes horas diurnas semper stamus, quod magis consonum est intentioni S. Benedicti, ut dicit Bernardus Cassinensis. De non sedendo ad opus Dei integrum edidit Petrus Damiani opusculum 39; quod, si lubet, consule.

Legantur uicissim a fratribus in codice super analogium tres lectiones.] Cum S. P. Benedictus lectiones in codice legi precipiat, recte ex hoc loco Heftenus infert psalmos sine libro memoriter ex mente S. legislatoris esse cantandos: optime enim distinxit inter duos hosce loquendi modos; legantur, et dicantur. Priori utitur S. Pater cum de psalmis, posteriori cum de lectionibus agit. Et sane id euincit antiqua  ueterum monachorum consuetudo, psalterium aliosque sacre pagine libros memorie commendandi: »uolens renuntiare seculo, inquit S. Pachomius ,. . .manebit paucis diebus foris ante ianuam, et docebitur orationem dominicam, et psalmos quantos potuerit discere.« Et alibi : »Omnino nullus erit in monasterio qui non discat litteras, et de Scripturis aliquid teneat, quod minimum est, usque ad Nouum Testamentum et Psalterium.« S. Basilius : »Si quis integra corporis ualetudine orationes facere, aut psalmos memorie mandare neglexerit, excusans excusationes in peccatis, hic a ceterorum consortio segregetur, aut hebdomadam unam ieiunet.« S. Ferreolus: »Omnis qui nomen uult monachi uindicare, litteras ei ignorare non liceat; quin etiam psalmos totos memoriter teneat; neque se quacunque excusatione defendat quominus sancto hoc studio capiatur.« S.  Hieronymus Rusticum monachum instituens : »Nunquam de manu et oculis tuis recedat liber; discatur Psalterium ad uerbum.« Et alibi de Aegyptiis monachis loquens : »Quotidie aliquid de Scripturis discitur.« Et iterum : »Solent monachi hoc inter se habere certamen, ut plures ediscant Scripturas, et in eo putent se esse meliores, si plures edidicerint.« Et certe seculo Iu in quodam parthenone S. Eupraxie se suscipi roganti, respondit abbatissa : »Filia, si uis hic permanere, litteras habes discere et Psalterium.« S. Apollinaris , que seculo u obiit, in monacham consecrari desiderans, parentes rogauit, »unam adducerent monacham, ut eam doceret Psalterium, et legere;« qui »paucis post diebus adduxerunt ad eam monachas, 270 que eam docuerunt Psalterium, et legere Scripturas.« S. Sabas in monasterio Flauiane admissus , »breui tempore Psalterium, reliquasque didicit cenobiace regule  constitutiones.« Anastasius Persa monachus  ad conuersionem ueniens, cuidam fratri traditus legitur, »qui docuit eum litteras, simul et placitam Dei doctrinam, simul cum psalterio.« De nostris patet ex dictis cap. superiori, et in lib. I de Antiquis monach. Ritibus c. 6. Sed quid quod ab ipsis presbyteris et episcopis exigeretur ut Psalterium discerent? Certe S. Gregorius  Rusticum diaconum electum in episcopum, eo quod psalmos ignoraret, noluit ordinari, nisi prius diligenter inquisitum esset quantos psalmos minus teneret. Idem S. doctor  Andree Scholastico ita scribit: »Sed nec Ioannem presbyterum psalmorum nescium presumpsimus ordinare; hec enim res minus sui profectus habere studium demonstrabat.« Unde mirari subit quod scribit Walfridus Strabus , psalmodie memoriter exercende ante sua tempora usum rariorem fuisse, »ut de  nouissimis pene Romanorum presulibus, inquit, et qui nec ducentis annis nostra tempora precesserunt, quasi memorabile quiddam et singulare scribatur, si qui eorum predictis in rebus eminentiores ceteris uiderentur. . . . De Gregorio autem tertio uelut inauditum quiddam, et nouum refertur, quod omnes psalmos memoriter tenuerit.«

Ut autem ad propositum reuertamur, cum omnes ueteres monachi Psalterium ex corde discerent, ut hactenus demonstratum est, et alioquin rariores illo tempore forent codices manu exarati , manifestum est psalmos a nostris ex corde decantatos fuisse: unde etiam antique Germanie Consuetudines mss. prescribunt , ut lectori prouideatur ab oratorii prouisore candela, abbati ab armario, eo quod prius psalmos in tenebris sine lumine, ac  proinde sine libro cantarent.

Lectiones autem a fratribus uicissim recitari uoluit S. Benedictus, »id est per uices, alternatim, uel mutuo, id est tunc iste, tunc ille; nunc hinc, nunc inde,« inquit Smaragdus; siue, ut ait Bernardus Cassinensis, »alternatiue sibi succedendo,« ita ut nunquam duas unus et idem legat lectiones, unde et ad singulas petitur benedictio, quam iterare necesse non esset, si unus et idem plures consequenter legere deberet lectiones. Et certe id postulabat summa S. Patris discretio, ne forte nimium laborarent in legendo, maxime cum prolixiores tunc temporis essent lectiones, nec ita facile esset legere in codicibus manuscriptis. uide lib. II de Antiquis monachorum Ritibus cap. 1.

Super analogium.] Quid sit analogium describit in prima expositione Boherius his uerbis: »uocatur hic analogium locus altus supra chorum, ubi stant libri sancte predicationis, ut sunt legendarii, siue lectionarii,  qui continent sermones SS. doctorum.« Apte omnino si nominis 271 etymon attendamus: Grece sursum Latine, et sermo dicitur; unde etiam S. Isodorus , »analogium, infit, inde dictum est, quod sermo inde predicetur, nam Grece sermo dicitur, quod et ipsum altius situm est.« Aliis tamen analogium est pulpitum, quod supponitur libro. Glosse Isidori: »Lectrum analogium super quo legitur.« Et rursum: »Pulpitum, analogium, lectrum.« Unde Gregorius Turonensis describens analogium basilice S. Cypriani martyris : »Analogius, in quo libro superposito cantatur, aut legitur.« In antiqua delineatione monasterii S. Galli tria habebantur in choro analogia; duo ex utraque parte ad legendum in nocte, et tertium paulo inferius in medio choro ad Euangelium.

Inter quas et tria responsoria canantur.] De responsoriis ita scribit S. Isidorus : »Responsoria ab Italis longo ante tempore  sunt reperta, et uocata hoc nomine, quod uno canente chorus consonando respondeat: ante autem id solus quisque agebat; nunc unus, interdum duo, uel tres communiter choro in plurimis respondente.« Ruperto uero, »responsoria dicuntur, quia respondent lectionibus, tristia tristibus, leta letis; uel quia choro respondente cantantur.« Ita etiam fere Nicolaus de Fractura.

Quod autem dicit S. Isidorus  responsoria ab Italis fuisse inuenta, auctor est tamen Sozomenus S. Ioannem Chrysostomum responsorias cantiones instituisse ad emulationem Arianorum, qui in cetus distributi, alternatim et ad modum responsoriorum canebant, et corollaria adiiciebant in gratiam sue secte composita.

Duo responsoria sine GLORIA dicantur. Post tertiam uero lectionem, qui cantat dicat GLORIA.] »Priscis temporibus non cantabatur Gloria post uersum, sed repetebatur responsorius,« inquit Amalarius , sed B. Benedictus saltem in tertio responsorio decantari uoluit, narratque Walfridus  crebrius a Romanis in responsoriis usurpatum fuisse; sed et concilium Toletanum Iu redarguit eos qui in responsoriis non adhibebant Gloria Patri; statuitque cum hac discretione esse canendum , »ut in letis sequatur Gloria, in tristioribus repetatur principium; id quod est adhuc in usu, unde nec dicitur in officio defunctorum ex conc. Aquisg. c. 66, nec a dominica Passionis usque ad Pascha; quia tunc temporis uituperium et iniurie Trinitatis in personam Filii recitantur, infit Boherius; licet hoc contra regulam esse asserat Hildemarus in cap. 14, aitque in suo monasterio semper dici Gloria in fine responsorii, preterquam in triduo ante Pascha, quo, iuxta definitionem concilii in Francia celebrati, Romanum dicebant officium.

Codices autem legantur in uigiliis tam ueteris Testamenti quam Noui diuine auctoritatis.] Hic aperit  S. Pater unde lectiones in nocturnis recitande desumi debeant, scilicet a codicibus ueteris ac Noui Testamenti diuine auctoritatis: diuine, inquit, auctoritatis, id est quos tanquam uere canonicos 272 agnoscit Ecclesia, quales sunt ii quorum indicem contexuit Tridentina synodus . Horum per anni circulum legendorum ordinem distribuisse fertur Gelasius papa in concilio Romano cum septuaginta episcopis, quod probant ex Gratiani decreto dist. 15, cap. Sancta Romana Ecclesia. Ea tamen que hac de re habentur in dicto Gratiani decreto, in eius mss. haud reperiuntur; scribitque Theodemarus ante Gregorium papam in Ecclesia Romana Scripturas non esse lectas.

Sed et expositiones earum que a nominatissimis doctoribus orthodoxis et catholicis Patribus facte sunt.] »Non dixit a nominatis, inquit Hildemarus, sed a nominatissimis; quia fuerunt multi nominati, et tamen  in eorum libris inuentus est error; et ideo dixit a nominatissimis, ac si diceret, illorum doctorum legant expositiones quorum in libris non inuenitur error, sicut est Augustinus, et Gregorius, siue Ambrosius, et ceteri alii Patres catholici.« Nicolao de Fractura doctores nominatissimi sunt Gregorius, Augustinus, Hieronymus, Ambrosius. Addit tamen: »Alii enim doctores, ut est Hilarius, Basilius, Ioannes Chrysost., Gregorius Nazianzenus, Beda presbyter, nominatissimi similiter possunt dici, ex eo quod eorum dicta sunt ab Ecclesia approbata, etc.«

Huiusmodi expositiones in Ecclesia legi, dummodo sincerus et optimus fiat earum delectus, tanquam pium et utile satis approbat S. Gregorius, Ioanni Rauennensis Ecclesie subdiacono sic scribens : »Illud quod ad me quorumdam relatione perlatum est, quia reuerendissimus frater et cepiscopus meus Marianus legi commenta B. Iob publice ad uigilias faciat, non grate suscepi; quia non est illud opus populare, et rudibus auditoribus impedimentum  magis quam prouectum generat. Sed dic ei ut commenta Psalmorum legi ad uigilias faciat, que mentes secularium ad bonos mores precipue informant.« Ex quibus uerbis obseruare licet nondum in Ecclesia ordinata fuisse lectionaria, ut uocant, ex SS. Patrum homiliis compilata; sed in arbitrio episcoporum et prelatorum fuisse, assignare libros unde lectiones desumerentur. Primus id feliciter aggressus esse uidetur Carolus Magnus imperator, qui per manum Pauli diaconi Cassinensis duo uolumina ex SS. Patrum homiliis et sermonibus per anni circulum legenda confecit, cum hoc titulo: Opus preclarum omnium homeliarum et postillarum uenerabilium ac egregiorum doctorum Gregorii, Augustini, Hieronymi, Ambrosii, Bede, Herici, Leonis, Maximi, Ioannis episcopi, atque Origenis integraliter de Tempore et de Sanctis per totius anni circulum, cum quibusdam eorum sparsim interpositis sermonibus hinc inde suis locis collectis, et coaptis temporibus in partem hiemalem ac  estiualem diuisum. Quod quidem opus ab Alcuino adornatum Paulus Diaconus iussu Caroli Magni elimauit. Exstat  ea de re epistola Caroli omnibus religiosis lectoribus sue ditionis, quam publici iuris fecit noster Mabillonius, in qua asserit »ad nocturnale officium compilatus quorumdam casso labore, licet recto intuitu, minus tamen 273 idonee lectiones.« Antequam uero predictum lectionarium Paulus concinnaret, auctorum eorum quorum homilie recitabantur in diuinis officiis, nomina haud precinebantur, uti Carolus in prefata epistola est auctor.

De passionibus SS. martyrum ne quidem mentionem facit S. Benedictus. Usus tamen in nonnullis Ecclesiis iam inualuerat ante eius tempora eas in Ecclesia publice legendi; cuius rei preclarum habemus S. Augustini testimonium in serm. 2 de S. Stephano, ubi sic loquitur : »Cum aliorum martyrum uix gesta inueniamus, que in solemnitatibus eorum recitare possimus, huius passio in canonico  libro est.« Et certe in concilio Carthaginensi III, sub finem seculi Iu celebrato, permissum fuerat legi passiones martyrum, cum anniuersarii dies eorum celebrantur. In Regula etiam S. Cesarii ad uirgines apud Boll. n. 69 , decernitur, ut »quando festiuitates martyrum celebrantur, prima missa de Euangeliis legatur, relique de Passionibus martyrum.« Idem habetur in Regula S. Aureliani in ordine psallendi; et in Regula S. Ferreoli cap. 18. Grauis igitur existit error Agobardi episcopi Lugdunensis, qui in opusculo de ueteri ritu canendi psalmos, et de correctione antiphonarii nichil diuinis in officiis audiri debere propugnat, nisi sacram Scripturam, ne, inquit, ignem alienum offeramus Deo. Errandi occasionem prebere potuit concilii Laodiceni canon 59, quo prohibetur alios quam sacros et canonicos libros, quos sigillatim recenset, legi.

Post has uero tres lectiones cum responsoriis suis,  sequantur reliqui sex psalmi cum alleluia canendi.] Ad instar sancti illius angeli, qui cum in conuentu Aegyptiorum monachorum undecim psalmos decantasset, duodecimum sub alleluia responsione consummans, ab uniuersorum oculis repente subtractus est .

Post hos lectio Apostoli.] Pauli scilicet, qui semper intelligendus est cum uox Apostoli sine addito auditur.

Ex corde recitanda.] Id est memoriter, et sine codice, »in hoc ostendens, inquit S. Hildegardis, quod cum fratres lectionibus et meditationibus inseruiunt, ea que in diuina Scriptura necessaria habent, memorie commendent, ita ut cum opportunum tempus institerit, aut cum necessitas se immerserit, absque materialiter scripto illa in medium proferant, quemadmodum et predictas lectiones  ex corde et memoriter, id est sine libro, quoniam breues sunt, recitabunt, ne in breuitate earum impedimentum sustineant, si aut codicem ad legendum, aut lumen ad uidendum in  promptu non habuerint, etc.« Cuius expositionem confirmat Regula Magistri cap. 44: »Lectionem uero cui iussum fuerit, ut ex animo recitet non ex codice legat, nisi in uigiliis solummodo, hoc est quod constituimus, ut frequentius aliqua meditentur, et memoria teneant Scripturas fratres, ut quando in quouis loco, quod ex deesse  274 textum lectionis uel pagine, si opus fuerit, memoria recitetur.« Ex quibus  patet quam male quidam exponant ex corde, id est cum magno deuotionis affectu, maxime cum contrarium ex sequenti capite eluceat.

Supplicatio litanie.] Per supplicationem Bernardus Cassinensis et Boherius in utraque expositione inclinationem aut genuflectionem intelligunt, forte quia ad litaniam olim genua flectebant, sicuti prescribitur in capitulo 7 monachorum Sangallensium, »ut finitis cursibus, incepturi Kyrie eleison genua flectant, et non ante surgant quam SS. Trinitatis uocabulis perdictis, presbyter dicat, Per omnia secula seculorum. Amen.«

Quid autem sit litania exponit ipse S. P. Benedictus cum subiicit, id est Kyrie eleison; quo sensu sumitur in Grecis SS. Iacobi, Basilii, et Chrysostomi liturgiis. De hac uoce ita definit concilium uasionense sub Leone Magno : »Et quia tam in sede apostolica quam etiam per totas Orientales atque Italie prouincias dulcis et salubris consuetudo intromissa est, ut Kyrie eleison frequentius cum grandi  affectu ac compunctione dicatur; placuit etiam nobis ut in omnibus ecclesiis nostris ista consuetudo sancta, et ad matutinum, et ad missas, et ad uesperam Deo propitiante intromittatur.« uide Ioan. Bona de Diuina Psalmod. cap. 14, § 4.

Et sic finiantur uigilie nocturne.] Per collectam siue orationem, que semper diuinum terminabat officium.



CAPUT X. Qualiter estatis tempore agatur nocturna laus.


 A Pascha autem usque ad calendas Nouembris [a 1Kb] , omnis  psalmodie quantitas teneatur: excepto quod lectiones in codice, propter breuitatem noctium, minime legantur [b 1Kb] ; sed pro ipsis tribus lectionibus, una de ueteri Testamento memoriter  dicatur [c 1Kb] , quam breue responsorium subsequatur; et reliqua omnia, ut dictum est, impleantur; id est, ut nunquam minus a duodecim psalmorum quantitate, ad uigilias nocturnas [d 1Kb] dicatur [e 1Kb] : exceptis tertio et nonagesimo quarto psalmo [f 1Kb] .





COMMENTARIUS.


 275 A Pascha autem usque ad calendas Nouembris, etc.] A Pascha, inquit, scilicet Resurrectionis, ad differentiam aliarum solemnitatum Domini nostri Iesu Christi, inquit Boherius, quas etiam quedam prouincie Paschata uocant. Ita in antiquis Germanie Consuetudinibus mss., feria u in Cena Domini Pascha appellatur.

Pro ipsis tribus lectionibus una de ueteri Testamento  memoriter dicatur.] Huc spectare uidetur illud Guigonis Carthusie prioris statutum : »A Pentecoste usque ad Nouembris calendas, una, nisi festum intersit, lectione sicut ceteri monachi contenti sumus.« Quod dicit a Pentecoste, ostendit toto tempore Paschali plures recitatas fuisse lectiones, et reuera tres olim in omnibus passim monasteriis legebantur, uti obseruauimus in lib III de Antiquis monachorum Ritibus, cap. 18, quod etiam exemplo Romane Ecclesie tota estate prestitisse Cassinenses constat ex Theodemari abbatis epistola ad Carolum Magnum. Scribit etiam Amalarius in Supplem. quod »in quibusdam monasteriis monachorum propter consuetudinem Romanam, ne penitus ab ea discrepent, ut historiam ueteris Instrumenti plenius in ecclesiis legant, estatis tempore feria tantum 2, 3 et 4, tres lectiones aguntur; et aliis tribus diebus nisi sancti alicuius memoria fuerit, propter obseruationem Regule S. Benedicti una contentum est.« Sed  Cistercienses adeo mordicus S. Regule legibus adheserunt, ut toto estatis tempore nullum omnino trium lectionum festum habeant, ut scribit cardinalis Bona .

Hec lectio, quam pueri apud Cluniacenses legebant ex Udalrico l. III, c. 8, apud Carthusienses cantor hebdomadarius ex Noua Collect. Statut., part. I, c. 16, ex Regule prescripto memoriter, hoc est  ex corde, sine libro recitanda est; adeoque breuis esse debet, breuior tamen aut prolixior pro breuitate aut prolixitate noctium. »Si quem autem mouet, inquit Theodemarus , quare B. Benedictus in estatis tempore quotidianis diebus ad nocturnale officium unam tantum de ueteri Testamento lectionem legi preceperit, cognoscat necdum eo tempore in Romana Ecclesia, sicut nunc leguntur, sacras Scripturas legi morem fuisse; sed post aliquod tempus hoc institutum esse siue a papa Gregorio, siue, ut ab aliis affirmatur, ab Honorio.«

Unicam hic questionem mouet Hildemarus, et post eum Bernardus Cass., Boherius, et Turrecremata, cur nimirum S. Pater unicam duntaxat lectionem mensibus Septembri et Octobri prescripserit, qui tamen equales cum Martio et Aprili, in quibus tres instituit lectiones, habent noctes; aiuntque hoc potissimum factum esse ad subleuandos 276 fratres  ab illis magnis laboribus quos in colligendis frugibus et uindemiis subire coguntur. Adde quod quadragesimale tempus, in quod Martius et Aprilis solent incidere, ad solitum pensum aliquid addi postulabat: quanquam, si S. Benedicti attendatur intentio, nichil preter Regulam egerint bone uoluntatis fratres, qui tres Septembri et Octobri lectiones in codice recitant, sicuti predicti commentatores sentiunt.

Quam breue responsorium subsequatur.] Breue utique, quod ex uno alicuius psalmi uersiculo componi solet, ut notat Boherius.

Ut nunquam minus a duodecim psalmorum quantitate  ad uigilias nocturnas dicatur.] Eumdem psalmorum numerum tanquam sacratum et celitus acceptum etiam in dominica S. P. Benedictus retinuit; eumdem prescribit concilium Turon. II, can. 18; eumdem persoluebant ad uigilias et ad uespertinam synaxim Aegyptii monachi ex Cassian. l. II, cap. 5 et 6; eumdem S. Pachomio pro suis monachis ab angelo iniunctum fuisse tradit Palladius in Laus. c. 38; eumdem et alii monachi obseruabant ex Regula Solitariorum. Deinde etiam, ut docet Hildemarus, obtinuit consuetudo per Ecclesias Africanas et Occidentales, ut duodecim psalmos ad uigilias nocturnas decantarent.



CAPUT XI. Qualiter dominicis diebus uigilie agantur.


 Dominico die [a 1Kb] temporius [b 1Kb] surgatur ad uigilias. In quibus uigiliis teneatur mensura, id est modulatis, ut supra disposuimus, sex psalmis et uersu, residentibus  cunctis disposite, et per ordinem in subselliis, legantur in codice, ut supra diximus, quatuor lectiones cum responsoriis suis. Ubi tantum in quarto responsorio dicatur a cantante Gloria. Quam dum incipit, mox omnes cum reuerentia surgant. Post quas lectiones, sequantur ex ordine alii sex [c 1Kb] psalmi cum antiphonis, sicut anteriores, et uersus [d 1Kb] . Post quos iterum legantur alie quatuor lectiones [e 1Kb] cum responsoriis suis, ordine quo supra. Post quas dicantur tria cantica de prophetis [f 1Kb] , que instituerit abbas: que cantica cum 277 alleluia [g 1Kb] psallantur. Dicto etiam  uersu, et benedicente abbate, legantur alie quatuor lectiones de [h 1Kb] Nouo Testamento, ordine quo supra.

Post quartum autem responsorium, incipiat abbas  hymnum Te Deum laudamus. Quo perdicto [i 1Kb] , legat abbas lectionem de Euangelio, cum honore et tremore [i 1Kb] , stantibus omnibus. Qua perlecta, respondeant omnes, Amen. Et subsequatur mox abbas hymnum Te decet laus. Et data benedictione, incipiant [k 1Kb] matutinos. Qui ordo uigiliarum, omni tempore, tam estatis quam hiemis, equaliter in die dominico teneatur: nisi forte  tardius surgant [l 1Kb] , aliquid de lectionibus breuiandum est aut responsoriis: quod tamen omnino caueatur ne proueniat. Quod si contigerit, digne inde satisfaciat Deo in oratorio per cuius euenerit neglectum.





COMMENTARIUS.


 Speciale sacris dominicarum uigiliis caput consecrauit S. P. Benedictus. Hoc nimirum decebat noctes illas reuerendissimas, ut eas uocat S. Columbanus; hoc postulabat precipua inter alias huius diei solemnitas et prerogatiua: hec est enim dies quam fecit Dominus, in qua letari et exsultare omnes Christi  fideles Dauid inuitat. »In hac die, inquit Boherius in primo comm., mundus sumpsit exordium, in hac per resurrectionem et mors interitum, et uita accepit principium. Hec est dies consecrata, dies Domini uocata, dies plena gratia, dies felix, dies chara, dies dulcis, non amara.« De ea pluribus in serm. 167 et 280, in Appendice S. Aug., ubi quanta hac die hominibus beneficia collata sint plene ostenditur, ac proinde quali cum reuerentia celebrari debeat.

Dominico die temporius surgatur ad uigilias.] Quia solemnius prolixiusque est dominicarum uigiliarum officium, fratres solito citius surgere precipit S. P. Benedictus, maxime propter breuitatem noctium estiualium, in quibus, si consueta uigilias hora celebrarent, matutinas non incipiente luce, uti prescribit Regula, sed clara iam die decantarent. Neque enim omne tempus istud S. Benedicti de maturius  surgendo statutum respicit; sed, si credimus Hildemaro, Bernardo Cassinensi, et Ioanni de Turrecremata, solam estatem. Unde etiam S. Pater postquam precedenti capite de uigiliis estatis 278 egit, hoc decretum consequenter edidit, in quo uigiliis eodem tenore subiungit matutinos incipiente  luce dicendos, ad quod sufficit hieme octaua noctis hora surgere.

Quantum uero solito temporius fratres surgere debeant S. Pater non aperit; at si mens eius et intentio attendantur, habita ratione breuitatis aut prolixitatis noctium, ita temperanda accelerandaque est hora surgendi, ut matutini nocturnis uigiliis absque ullo medio interuallo coniungendi, incipiente luce, agantur. In Parisiensi autem S. Germani monasterio ante mediam noctem fratres olim surrexisse colligimus ex Aimonio eiusdem loci monacho in lib. II Mir. S. Germani, cap. 1, ubi quedam mulier dicitur »permissa in atrio eiusdem ecclesie ipsa nocte requiescere; sed priusquam medie noctis spatium transmitteretur, euigilans, quasi quodam medicamine delibuta, per seipsam aggreditur ecclesiam, fratribus iam ex more uigiliarum solemnia celebrantibus.«  Que quidem uerba de aliquo die dominico aut testo intelligi necessario debent, cum aliis diebus non ita cito surgerent. Idem fere de Floriacensi colligitur ex Adelerio in lib. Mir. S. P. Benedicti. In Centulensi etiam S. Ricarii tempore Geruini abbatis piissimi, quidam prior Reuenardus nomine, antea infirmus, in festiuitate S. uigoris confessoris, »cum fratribus hora noctis duodecima in nocte intrauit in chorum sanus et hilaris,« quemadmodum scribit Ioannes de Capella in uita S. Geruini n. 7 . Hancque olim fuisse communem monasteriorum consuetudinem discimus ex Amalarii Supplemento, in quo hec habet: »Omnibus enim dominicis Resurrectionis diebus recte a monachis circa mediam noctem surgitur.« Et prius dixerat S. P. Benedictum id accepisse a S. Ambrosio, »cui, inquit, semper consuetudo fuit dominicis diebus ante horam noctis mediam surgere: quod hymnus eius demonstrat: Surgamus omnes ocius, Et nocte queramus pium.« In Cisterciensi uero anni 1429 capitulo generali statutum  est ut dominicis festisque diebus una hora citius solito surgatur. Bursfeldenses, qui priuatis diebus hora duodecima, hoc est media nocte surgunt, Dominicis festisque 12 lectionum hora undecima aut etiam maturius id prestant ex Cerem. cap. 3. Similiter Casalini dominicis festisque simplicioribus media circiter ante mediam noctem; in maioribus autem et summis hora undecima precise ex Ceremoniali ms. cap. 3.

In quibus uigiliis teneatur mensura.] »Que in omnibus habenda est, inquit Nicolaus de Fractura, sine qua nemo recte uiuit; unde dantur quidam uersus magistrales sculpti in corona regis Francie.

Sicut in omne quod est, mensuram ponere prodest,
Sic sine mensura non stabit regia cura.
Et dicitur mensura quasi mentis cura.« Quid autem sit teneatur mensura, exponit dicens:

Id est modulatis, ut supra disposuimus sex psalmis  279 et uersu.] Modulatis, id est suauiter decantatis; nam, ut ait Smaragdus, »modulatio dicitur dulcedo uel suauitas cantus, que fit in modulata canora [* 1Kb] uocis;« uel etiam modulatis secundum Bernardum Cassinensem, id est ad antiphone tonum decantatis: »Hec autem modulatio, infit, est quedam modi illatio, que habet fieri secundum tonum antiphone competentem.« uoluit ergo S. Bernardus ad opus Dei cantum adhiberi, non ad aurium delectationem, sed ad excitandam in suis deuotionem. De cantu ecclesiastico hic plura dicendi locus foret; at solum id obseruare libet quod refert Rabanus : »Primitiua Ecclesia ita psallebat, ut modico flexu uocis faceret resonare psallentem, ita ut pronuntianti uicinior esset quam psallenti: propter carnales autem, non propter spirituales consuetudo gantandi est instituta, ut quia uerbis non compunguntur, suauitate modulaminis moueantur.« De utilitate cantus ecclesiastici uide Ioannem Bona, de Diuina Psalmodia, cap. 17.

 Residentibus cunctis disposite et per ordinem in subselliis.] »Id est in humilibus sellis, que etiam scamna dicuntur,« inquit Boherius. Hic autem Smaragdus aliquam uidetur ponere distinctionem inter sedes, cathedras et subsellia, ut sedes sint regum, cathedre doctorum, subsellia ceterorum hominum.

In quarto responsorio dicatur GLORIA.] In antiquis Germanie Consuetudinibus mss. prescribitur, ut »uniuscuiusque nocturne quartum responsorium post Gloria a capite repetatur, et excelsius cantetur.«

Quam dum incipit mox omnes cum reuerentia surgant.] Quid sit cum reuerentia surgere explicat Hildemarus  nis uerbis: »Non debent festinanter surgere, sed honorifice et inclinato capite tandiu debent incurui sistere quoadusque dicat cantor Spiritui sancto.« Eodem modo Bernardus Cassinensis reuerentiam illam explicat de supplicatione et inclinatione, que quidem talis esse debet, ut manus super genua poni possint; et »qui plus aut minus fecerit, inquit Hildemarus, debet duci per gradus.« Quid sit duci per gradus diximus alibi.

Post quas lectiones sequantur ex ordine alii sex psalmi, etc.] »B. Benedictus ad perfectioris uite culmen aspirans, inquit Ioannes Belethus , sex psalmos in nocturno primo cantari, et quatuor lectiones cum quatuor responsoriis instituit, totidemque in secundo, ut per hoc nobis duplicem uitam, contemplatiuam et actiuam, aperte innueret; nam senarius numerus psalmorum uitam nobis indicat actiuam, in qua sane conueniens est sex opera misericordie exercere, si ad perfectionem uite contemplatiue feliciter peruenire uelimus,  que itidem ut per quatuor Euangelia, ita hic per quatuor exprimitur lectiones.«

Tria cantica de prophetis, que instituerit abbas.] Addit Nicolaus de Fractura cum consilio sui capituli; que cantica tempori aut festiuitati que celebratur debent congruere: aliquando 280 tamen canticorum loco psalmos decantatos fuisse reperimus. Ita in ms. Consuetudinibus S. Germani a Pratis in festo Dedicationis, ubi pro canticis assignantur psalmi Letatus sum, Nisi Dominus, et Lauda, Ierusalem. Quid autem differant canticum et psalmus docet S. Isidorus his uerbis : »Canticum uox humana est; psalmus uero qui canitur ad psalterium.« uide Ioannem Bona, de Diuina Psal., cap. 16, § 12.

Dicto uersu, et benedicente abbate, legantur alie quatuor lectiones de Nouo Testamento ordine quo supra.] Non tamen de Euangelio, alioquin fratres stare preciperet.

Incipiat abbas hymnum TE DEUM LAUDAMUS.] Cuius  auctores Ambrosium et Augustinum uulgus facit, dum hic ab illo baptizaretur, sicuti prenotatur in Dacii Chronico, lib. I, cap. 10. uerum cum illud Chronicon stylo Dacii tempora non redoleat, et alioquin falsa plurima contineat, illius fetus non esse apud eruditos quosque pro certo habetur, ac proinde que de composito ab Ambrosio et Augustino hymno Te Deum laudamus narrantur, dubie omnino, ne dicam nullius, sunt fidei. Quis autem illius sit auctor hactenus incompertum est. Solus a Smaragdo et aliis quibusdam creditur Ambrosius. Sed in Abbonis abbatis Floriacensis epistola nondum edita tribuitur S. Hilario, ut docuit me, qui ex nostris noue operum huius sancti editioni adornande laborat.

Huius hymni preter S. Benedictum meminere S. Cesarius in Regula ad monachos, c. 21, et S. Aurelianus in Ordine psalm., qui illum ad matutinas laudes decantari decernunt. Hunc uulgatus Alcuinus in lib. de Offic. per ferias uocat hymnum dominicalem;  forte quia a S. Benedicto et antiquis monachis omnibus omnino dominicis, ne quidem Aduentus et Quadragesime exceptis, preter communem Ecclesie consuetudinem decantaretur: quod cum episcopi in Gallie et Italie conciliis congregati minime probarent, interpellarentque abbates monachosque nonnullos cur in dominicis Aduentus et Quadragesime Te Deum laudamus ad uigilias psallerent, »responderunt se pro nulla re illud agere, nisi ex B. Benedicti nominatissimi atque excellentissimi Patris preceptione, cuius etiam actus simulque dicta a summo Romanorum pontifice, uidelicet Gregorio, haberentur descripta ac laudabiliter roborata. His denique comperti episcopi [** 1Kb] usus monachorum authentico ex  more uiguit,« quemadmodum scribit Rodulfus Glaber . Neque tamen id solis S. Benedicti monachis singulare exstitit, cum talem consuetudinem a quibusdam canonicorum ecclesiis obseruatam fuisse doceat Amalarius in Supplemento ad lib. Iu de Diuinis Officiis ; qui tamen in libro de Ordine Antiph., cap. 2, dicit, se interrogasse Romane Ecclesie magistrum, »si canerent per dominicas noctes Te Deum laudamus;« responsumque sibi esse »Tantum in Natalitiis pontificum Te Deum laudamus canimus.«

Quo perdicto, legat abbas lectionem de euangelio.] 281 Idque cum planeta, orario, duobus candelabris, et thuribulo, ex Hildemaro, et Ruperto l. II in Regulam S. Benedicti, cap. 7, quem ritum retulimus in l. II de Antiquis monach. Rit., c. 1. Lectionem etiam S. Euangelii abbati, aut eo absente prepositis per uices committit Magister in Regule cap. 46, qua de obseruatione laudatur Geruinus, abbas Centulensis, ab Hariulfo in Chron. l. Iu, c. 26. Multis tamen  iam abhinc seculis usus inualuerat, ut non abbas, sed sacerdos hebdomadarius Euangelium legeret: cuius consuetudinis rationem reddit Smaragdus his uerbis: »Dicit enim: Incipiat abbas hymnum, lectionemque Euangelii legat. Tamen non hec omnes debent ualentque facere abbates: sunt enim qui aut impediente culpa non debent, aut impossibilitate nocente non ualent. Igitur sunt abbates qui nec sacerdotis nec leuite funguntur ministerio, et ideo nec sacrosanctum legere possunt Euangelium; cantoris non gestant officium, et ideo non possunt Ambrosianum alte boando hymnum incipere, gregem tamen cum superno iuuamine possunt gubernare sibi commissum, et propterea eliguntur ad abbatis ministerium peragendum.« An uero ita se res habuerit apud primos uite monastice patres, aut tempore S. Benedicti, nos latet: constat tamen eos in synaxi frequenter Euangelium legisse, ut pote qui priuatis diebus unam de Nouo Testamento, dominicis et sabbato duas lectiones haberent, nec ita frequentes  apud eos essent sacerdotes aut leuite. An etiam absolute necessaria sit ad legendum in uigiliis Euangelium ordinatio, questio esse posset; quam soluit Boherius dicens: »Hec lectio, que fit in uigiliis, potest competere non solum non ordinato, imo et mulieri;« et citat. art. ext. de penit. et remiss. cap. Noua et 20, q. 1, Sanctimoniales. uide 16 c., q. 1.

Quare autem ad uigilias S. Euangelium legi iusserit S. Pater, declarat S. Hildegardis his uerbis: »Dominicis autem diebus, et in aliis solemnitatibus post nocturnos Euangelium legi precipiens, intelligi uult quod omni tempore, uidelicet tam in nocte quam die nuntium Dei audiri, et compleri, et per illud Deo seruiri debet; et ut etiam audito Euangelio monachi illius Euangelii recordarentur: Ecce nos reliquimus omnia, et secuti sumus te; et etiam hoc intendit, ut si quis pro raritate sacerdotum, seu preoccupatione alicuius impedimenti eo die missam habere,  uel misse interesse non poterit, lectum et auditum Euangelium sibi sufficiat.«

Cum honore et tremore stantibus omnibus.] Hec uerba, cum honore et tremore, possunt referri ad hec precedentia, legat abbas lectionem de Euangelio, uel ad subsequentia, stantibus omnibus. Ad priora referunt Hildemarus et Boherius in primo comm. Ad posteriora Bernardus Cassinensis et Nicolaus de Fractura: »Cum honore, inquit Nicolaus, quia omnes debent stare pedibus rectis, et caputiis amotis de capite, dum legitur lectio de Euangelio; cum tremore, quia cum magno tremore debemus intelligere et audire penas et premia que nobis per Euangelium promittuntur.« Boherius econtra: »Cum honore, 282 infit, quia indutus uestimentis sacerdotalibus, quia capite discooperto, quia in pulpito  contra altare erecto, et cum lumine et incenso.« Similiter Hildemarus: »Cum planeta, orario, et candelabris duobus, et thuribulo.«

Stantibus omnibus.] Iuxta antiquam atque ab apostolis traditam consuetudinem, cuius meminit Liturgia S. Marci: »State [* 1Kb] audiamus S. Euangelium.« Missa S. Basilii: »Legitur Euangelium stantibus omnibus cum timore et reuerentia.« Constitutiones apostolice apud Clementem : »Cum legitur Euangelium, presbyteri et diaconi, uniuersusque populus magno cum silentio stent.« S. Germani Theoria mystica: »uerbum Dei est, audiamus recti S. Euangelium.« Rodulfus, in uita Rabani, n. 42 : »Cum in ecclesia publice missarum agerentur solemnia, et lectio legeretur Euangelii stantibus omnibus iuxta morem cum silentio et reuerentia.« Idipsum ab Anastasio papa auctoritate apostolica firmatum scribit Anastasius Bibliothecarius in illius uita, et Micrologus in lib. de Obseru. eccles., c. 9. Exstat hac de re eius constitutio in Gratiani  decreto  his uerbis concepta; »Apostolica auctoritate mandamus, dum sancta Euangelia in ecclesia recitantur, sacerdotes et ceteri omnes presentes non sedentes, sed uenerabiliter curui in conspectu S. Euangelii stantes, dominica uerba attente audiant et fideliter adorent.«

Huius ritus rationes esse possunt: 1o honor et reuerentia S. Euangelii; 2o quod non deceat alios sedere stante S. Euangelii lectore, »qui siue abbas ipse, siue alius quilibet sacerdos ille sit, Domini nostri Iesu Christi personam gerit,« ut loquitur Rupertus ; 3o ut hac nostri corporis dispositione demonstremus, nos tanquam ueros Dei seruos ad eius, que proferuntur, exsequenda mandata semper esse paratos.

Qua perlecta, respondeant omnes Amen.] Que uox est Hebraica, duplicem habens significationem: unam optantis, id est fiat, quo sensu sumitur ab Ecclesia  in fine collectarum; alteram affirmantis, id est uerum est, qua in significatione a S. P. Benedicto usurpatur, »quia, inquit Boherius, omnes debent ad uerba Dei attendere, et ea per amen asserere uera esse, ut mens audientis concordet uoci docentis.« Unde merito cum Smaragdo possis redarguere eos qui impudenti temeritate S. Patrem insimulare ausi fuerunt, quasi omnino inepte et incongrue amen in fine Euangelii precepisset dici. Certe in missa Mozarabum in fine Epistole, prophetiarum et Euangelii respondetur amen. Sed et Alexander Alensis de eadem praxi ita scribit : »Perlecto Euangelio, dicunt assistentes Amen, faciat nos Deus perseuerare in doctrina Euangelii; alii dicunt Deo gratias, in gratiarum actionem pro beneficio tante doctrine et tam salutaris.« Et Ioannes Belethus, doctor Parisiensis, qui quingentis circiter abhinc annis uiuebat : »Lecto iam Euangelio, quisque debet dicere Amen, uel, ut alii uolunt, recitato Euangelio statim dicamus oportet  Deo gratias, quemadmodum post quamlibet lectionem siue capitulum; sed melius est ut dicatur Amen.« Obiter 283 hic referre iuuat quod notat Boherius in secundo comm., S. Isidorum, Hispalensem episcopum, in officio misse instituisse ut ad quamlibet petitionem orationis dominice clerus responderet Amen; sed ad hanc, Panem nostrum quotidianum da nobis hodie, responderet Qui es Deus.

Et subsequatur mox abbas hymnum TE DECET LAUS.] Qui idem esse creditur cum illo qui apud Clementem Romanum in Constitutionibus apostol. exprimitur his uerbis : Te decet laus, te decet hymnus, te decet gloria, Deum Patrem per Filium in Spiritu sancto in secula seculorum. Amen. Et tamen appellatur Ambrosianus hymnus in lib. I Mir. S. Ricarii  abbatis, cap. 6, ab auctore antiquo descripto .

Et data benedictione incipiant matutinos.] Quid sit illa benedictio non consentiunt interpretes. Primo enim Columbanus Uranx significari existimat benedictionem que datur cum incipiendo matutinos dicitur, Deus, in adiutorium, quod tum signum crucis formetur per quod benedictio dari consueuit; postea uero ait hac benedictione designari psalmum LXuI, in cuius principio et fine dicitur, Benedicat nos Deus. Quod sine fundamento profertur. Secundo, »Quidam equidem, inquit in secundo comm. Boherius, et etiam Gratianus in canone, uoluerunt hanc benedictionem intelligere de illa que datur ingredientibus et egredientibus coquine officium; sed illa nempe datur finitis matutimis, ut patet infra de septimanariis coquine.« Tertio, »Dabatur tunc forsan, addit idem Boherius, benedictio que hodie episcopis uel priuilegiatis abbatibus est iure specialiter reseruata; nam tunc etiam magis erat communis.« Sed huic sententie  refragatur Bernardus Cassinensis his uerbis: »Benedictio non est illa quam pontifices solemniter faciunt, quia cuilibet abbati non competit illam dicere uel dare; sed benedictio illa appellatur oratio, que post Euangelium dici consueuit.« Aliud tamen a collecta esse benedictionem uidetur indicare Amalarius in Supplemento sic scribens : »Benedictio autem que post collectam recitante abbate Euangelium dicitur, et sic incipiunt matutinos, ostendit orationes nostras, etc.« Sed uereor ut legendum sit per collectam, non post collectam: nam benedictionis nomine orationem siue collectam intelligendam esse contendunt S. Hildegardis, Bernardus Cassinensis, Nicolaus de Fractura, Boherius in primo comm., Ioannes de Turrecremata, Antonius Perez, Theobaldus Artaldus, Nicolaus Brauus, Benedictus Heftenus, denique Ioannes Bona cardinalis, qui mentem suam ita exprimit : »Dubitaui sepius, fateor, quidnam intelligeret  B. Pater per benedictionem, quam dari uult antequam laudes incipiantur. Nam omnes monachi collectam currentis officii legunt, post quam immediate subsequuntur laudes. Sed inueni tandem qui nodum solueret Amalarium Fortunatum: Episcopus, inquit , uel sacerdos dicit, Oremus, ac deinde subsequitur benedictio. Utroque nomine benedictionis et orationis uocatur oratio sacerdotis. De benedictione dicit Apostolus: Si benedixeris spiritu, qui supplet locum idiote, quomodo dicit amen super tuam benedictionem, quia 284 nescit quid dicas? Hanc benedictionem uocat Ambrosius orationem, dicens: »Imperitus audiens quod non intelligit, nescit finem orationis, et non respondet amen, id est uerum, ut confirmetur benedictio.« Idem paulo post confirmat auctoritate S. Augustini, benedictionem pro oratione usurpantis : »An quis sacerdotem super fideles Dominum inuocantem, si quando dixit, Da illi, Domine, in te  perseuerare usque in finem, non solum uoce ausus est, sed saltem cogitatione reprehendere, ac non potius super talem eius benedictionem et corde credente, et ore confitente respondit, amen.« Certe ipse S. Pater Benedictus preces et orationes super coquine hebdomadarios, infra c. 35, et super lectorem mense dicendas, cap. 38, benedictionem appellat . An uero ista benedictio dicenda sit ab abbate S. Pater non exprimit, quare in congregatione montis Oliueti dicitur ab hebdomadario.

Qui ordo uigiliarum omni tempore tam estatis quam hiemis equaliter in die Dominico teneatur.] Quod dicit equaliter, intelligi debet quoad numerum lectionum, psalmorum, responsoriorum, etc., non uero quoad quantitatem seu morositatem rerum dicendarum, ut exponunt Bernardus Cassinensis et Boherius; nam licet duodecim dici lectiones tam estate quam hieme debeant, non tamen ita prolixe estate atque hieme.

 Nisi forte, quod absit, tardius surgant, aliquid de lectionibus breuiandum est, aut responsoriis.] Idem fere decernitur in Regula S. Cesarii ad uirgines apud Bollandum : »Si uero euenerit ut tardius ad uigilias consurgant, singulas paginas, aut quantum uisum fuerit abbatisse legant, in cuius potestate erit ut, quando signum fecerit, que legit sine mora consurgat, ut canonicus missarum numerus possit impleri.« Que totidem pene uerbis etiam exstant in Regula S. Aureliani in ordine psallendi. Sed sicut lectiones breuiabant, si quando tardius surrexissent, ita e conuerso, cum citius, prolongabant; unde liber Usuum Cisterciensium: »Solet sacrista, cum se uiderit temporius quam debuerant surrexisse, cantorem signo premonere, ut duodecimam lectionem faciat prolongare.« Atque inde facile colligas, lectiones olim sicuti nunc exstant in nostris breuiariis distinctas non fuisse; sed neque earum prolixitatem aut breuitatem definitam; uerum proferebatur sacre Scripture, aut alicuius S. Patris codex, in quo continuatim  ita legebant, ut ubi unus desiuisset, alter legere inciperet. Ita antique Germanie Consuetudines mss.: »A calendis Nouembris, inquiunt, priuatis diebus, ad nocturnos, tres lectiones continuatim agant ex prophetis et ceteris bibliothece libris consuetum est: si natalitia SS. superuenerint, non aliud ob id agant.« Ergo Scripturam aliosque bibliothece libros continuatim legebant, hoc est sine ulla diuisione aut distinctione lectionum, quas ad nutum abbatis terminabant, ut modo legebamus in Regulis S. Cesarii et S. Aureliani: »Quantum abbati uisum fuerit, tantum legatur; quando signum fecerit, qui legit sine mora consurgat.« Quale esset illud signum 285 non declarat. ueteres monachi in Aegypto, qui maiores psalmos intercidebant, plausu manus super sedem edito finem cantandi faciebant: »Si quispiam iuniorum, inquit Cassianus , uel pro feruore spiritus, uel pro eo quod necdum institutus est, ceperit modum decantationis excedere, psallentis  progressio senioris interciditur plausu, quem dans manu sua in sedili quo sedet, cunctos facit ad orationem consurgere.« Nec dubito quin eodem prorsus modo lectiones terminarent. In regia Caroli Magni basilica lectiones terminabantur ad sonum gutturis ab ipso imperatore prolatum, ut uidere est in lib. I de Ecclesiastica Cura Caroli Magni, in cuius cap. 7 hec leguntur: »Finem uero lectionis sono gutturis designauit , ad quem uniuersi ita intente suspensi erant, ut siue finita sententia, siue in media distinctione, siue subdistinctione significaret, nullus sequens superius aut inferius inciperet quantumcunque incongruum initium uel finis uideretur.« In plurimis tamen monasteriis usus obtinuerat ut pridie lectiones terminarentur ab uno aliquo cui hec cura demandata erat, qui singulis indicabat lectoribus quid quantumque quis legere deberet. Hic erat ut plurimum cantor siue armarius: »Lectiones ab armario pridie ante sint terminate et  correcte,« inquiunt mss. Consuet. Germanie. Et lib. Usuum Cisterc. : »Prima dominica Septuagesime . . . incipiatur lectio Genesis, uel aliorum librorum, ut diximus, ibi ubi cantor lectiones uigiliarum usque ad quadragesimam debere finire preuiderit.« Et infra : »Librum Ieremie prophete his diebus tam in ecclesia quam in refectorio diuidat cantor.« uide Udal. l. I, c. 1. Finem uero lectionum aut cera apposita, aut ungue codici impresso notabant: »Nullus ad terminum uel ceram apposuit, uel saltem unguibus quantulumcunque signum impressit; sed cuncti omnia que legenda erant ita sibi nota facere curauerunt, ut quando inopinato legere iuberentur, irreprehensibiles apud eum inuenirentur,« inquit prefatus lib. de Cura eccles. Caroli Magni: que uerba indicant contrariam apud alios consuetudinem.

Redeo ad S. Benedicti textum, qui non modo lectiones, sed etiam responsoria breuiari imperata:  quod qui fieri possit, non facile est disserere. Existimat Bernardus Cassinensis breuiari posse minus protrahendo, et cum minori nota, aut etiam in directum sine cantu recitando, addens tamen: Qui melius uidet, melius dicat. Eadem est sententia Nicolai de Fractura. Censet nichilominus Boherius futurum nichil incommodi, si his in casibus lectionum aut responsoriorum minuatur numerus. Sed refragatur Hildemarus his uerbis: »Non attinet ad numerum lectionum breuietur, sed ad quantitatem lectionum, ut quamuis duodecim sint, tamen breuiores sint quam debet.« Duodecimum ergo sacrarum numerum lectionum retinere uoluit S. P. Benedictus, quem etiam olim obseruabant Ecclesie Gallicane ut patet ex liturgia Gallic., l. II, p. 106.

Quod si contigerit, digne inde satisfaciat Deo in oratorio per cuius euenerit neglectum.] Qualis 286 esse debeat illa satisfactio subticuit S. Benedictus, sed eam aperiunt aliquo modo commentatores: »Postquam completum fuerit matutinum, inquit Hildemarus,  et postquam exierint, siue intrauerint hebdomadarii coquine, ille per cuius euenerit neglectum tandiu debet stare in curuum ante altare quoadusque fratres exeant foras.« Et Boherius: »Erit ibi prostratus in terram tandiu, donec arbitrio abbatis fuerit satisfactum; uel non imponet in choro utique psalmum et antiphonam, donec, etc.; uel erit forsan hec  oratorii punitio, quia non stabit in ordine suo in choro, sed in loco in quo aspici ualeat ab omnibus confusiue.« In ms. libro Usuum Beccensis monasterii decernitur: »Si contigerit ut tam tarde surgatur ad uigilias ut collecta de laudibus possit dici luce diei, debent omnes sacriste satisfacere ibi in oratorio, ubi beatus iubet Benedictus. Dum dicitur ad laudes Kyrie eleison, prosternantur in choro et iaceant ibi donec dicat sacerdos post collectam Per Dominum. Post hanc satisfactionem non faciant aliam, quam qui facere uoluerit, in capitulo debet emendari.« Bernardus Cassinensis et Nicolaus de Fractura existimant hoc in abbatis arbitrio esse relictum. Quidquid sit, certe duo hic dicit S. Benedictus: 1o ut digna sit satisfactio, digne inde satisfaciat, id est secundum grauitatem aut leuitatem negligentie; nam cuius maior est negligentia, ex Hildemaro non solum ad matutinum, sed etiam ad primam uel tertiam satisfacere debet: cuius minor, ad matutinum duntaxat: grauitas autem negligentie, ex eodem Hildemaro,  repetitur uel ex temporis prolixitate, quo tardius surrexerunt, uel ex affectu et intentione fratris negligentis; 2o ut satisfactio fiat in oratorio, »ut quia in omnibus fratribus negligenter agens deliquit, infit Smaragdus, ab omnibus satisfaciens uideatur, et pro eius delicto omnibus Cunctipotentis imploretur misericordia.«



CAPUT XII. Quomodo matutinorum solemnitas agatur.


 In matutinis dominico die in primis dicatur sexagesimus sextus psalmus sine antiphona in directum. Post quem dicatur quinquagesimus cum Alleluia. Post quem dicatur centesimus septimus decimus et  sexagesimus secundus. Inde benedictiones et laudes, lectio una de Apocalypsi ex corde, et responsorium, et [a 1Kb] Ambrosianum, uersus [b 1Kb] , canticum de Euangelio, litania [c 1Kb] : et completum est.





COMMENTARIUS.


 287 In matutinis.] Id est laudibus, quas matutinorum nomine appellabant ueteres, a uoce matuta, hoc est aurora, eo quod ea oriente inciperentur. Nunc uero matutinorum nomine intelligimus uigilias nocturnas, quas etiam ita appellatas olim fuisse probat Menardus noster ex conc. Turon. II, can. 18, et Mabillonius in lib. II de Antiqua Liturgia Gallicana. Atque ita Beda in uita S. Cuthberti cap. 45 : »Omne, inquit, nocturne siue matutine psalmodie tempus stando persoluit;« anonymus in uita S. Austreberte n. 15 : Quadam die matutinis expletis, cum sorores fessis corporibus post laborem se in lectis collocassent.«

Dominico die in primis dicatur psalmus sexagesimus sextus.] Nulla hic mentio uersus Deus, in adiutorium, quem ideo iuxta Regulam pretermittendum censent Menardus et Heftenus lib. uII, tract. 7, disq. 2: moti presertim hac loquendi ratione S. Benedicti, in primis. Crediderim tamen cum Boherio esse premittendum;  nam etsi de eo taceat S. Pater, cum tamen omnibus illud horis premiserit, in animum inducere meum non queo, ad solos matutinos pretermisisse, presertim cum nulla ratio id persuadeat; nam quod dicunt implicite contineri in duobus primis uersiculis psalmi sexagesimi sexti, similes rationes de aliis horis proferri possent.

Psalmus sexagesimus sextus.] Hunc psalmum, quo a Deo illuminari super nos uultum suum rogamus, in primis dici uoluit, ut sicut corporeo tunc sole incipimus illustrari, ita a uero Sole iustitie Deo mens  nostra illuminetur ad cognoscendam et sequendam uiam ueritatis et iustitie. Et quia precipuum anime nostre lumen in SS. Trinitatis fide presertim situm est, hanc in tribus personis inuocamus dicentes: Benedicat nos Deus, scilicet Pater; Deus noster, scilicet Filius; benedicat nos Deus, scilicet Spiritus sanctus: ubi obiter notandum est Filium inter alios dici nostrum, quia licet Pater ac Spiritus sanctus uere noster sint Deus, tamen propriissime Filius est noster per nature assumptionem, qua caro nostra et frater noster fieri dignatus est, uti obseruat Bernardus Cassinensis.

Sine antiphona in directum.] Quid sit dici sine antiphona, exponit dicens in directum, ut ibi nulla fiat certi toni modulatio, inquiunt prefatus Bernardus et Boherius.

Post quem dicatur quinquagesimus cum alleluia.] Psalmum quinquagesimum cum alleluia decantari precipit, eodemque modo sequentes alios dicendos  esse censet Hildemarus, licet id tacuerit S. P. Benedictus, cum omnes pene sint alleluiati. Nec mysterio uacat quod psalmum quinquagesimum ad penitentiam et luctum pertinentem 288 cum alleluia, uoce utique exsultationis et letitie, precantari uoluerit: hoc namque indicat penitentie lamentum habere semper annexum interioris letitie iubilum, ut docet Bernardus Cassinensis. uel etiam respexit ad sequentes psalmos, qui cum sint omnes fere alleluiati, noluit quinquagesimum ab iis discrepare: atque ita sentire Paulum Diaconum asserit idem Bernardus,  quamuis quem sub nomine Pauli Diaconi citare solet, Hildemarus id omnino taceat.

Post quem dicatur centesimus septimus decimus.] Qui agit de Christi resurrectione, quam die dominica colimus; ac proinde sicut a S. Benedicto, ita a SS. Cesario et Aureliano in matutinis dominicarum dici precipitur.

Et sexagesimus secundus.] Qui, ut notat Bernardus Cassinensis, duo continet huic hore maxime congrua, nempe Deus, Deus meus, ad te de luce uigilo; et, in matutinis meditabor in te. Qua forte ratione eumdem sanctis uirginibus mane recitandum prescribit S. Athanasius in lib. de uirginitate, uti et Clemens in Constit. l. II, c. 59, et S. Aurelianus in Ordine psallendi. Eumdem mane solitos fuisse decantare ueteres monachos auctor est Cassianus lib. III, c. 3.

Inde benedictiones.] Benedictiones etiam ad matutinos dici decernunt S. Cesarius in Regula c. 21, S. Aurelianus in Ordine psallendi, et Magister in  Regula c. 39. Benedictionis etiam ad matutinos dicende fit mentio apud Greg. Turon. l. de uit. Pat., c. 6. Quid autem sint benedictiones explicat Bernardus Cassinensis his uerbis: Benedictiones sunt cantica trium puerorum in Daniele. Hoc est canticum illud quod uirginibus illucescente die cantandum S. Athanasius instituit, quod Alcuinus Hymnum hymnorum uocat in lib. de Psalmorum Usu.

Et laudes.] Quid hic sint laudes aliquo modo colligitur ex S. Aureliano in Ordine psallendi, ubi prescribitur, »Post benedictionem, Laudate Dominum de celis: Cantate Domino canticum nouum: Laudate Dominum in sanctis eius.« Et reuera tres hosce psalmos sub uno Gloria dicendos hic a S. Benedicto per laudes intelligi docent commentatores; eosque in plurali laudes appellat, siue quia plures sunt psalmi, ut dicit in primo comment. Boherius; siue quia pluries ad laudes Creatoris inuitamur. Hos psalmos mane recitabant Aegyptii monachi, testante Cassiano  lib. III, c. 6. Sed et S. Cesarius in Regula ad monachos c. 2 prescribit ut ad matutinos dicant Benedictionem; Laudate Dominum de celis.

Circa hancce S. Benedicti institutionem ita scribit Petrus Damiani : »Matutinum quinque laudibus constat, quatuor uidelicet psalmis, et uno cantico; et congrue dum diurna lux erumpit, Deo laudes offerimus, quia sub exterioris lucis specie Solem iustitie nostris dilucescentem cordibus exspectamus, et tanquam aduenienti sponso tota gaudens atque tripudians occurrit Ecclesia, sic quinque laudibus, ac si totidem acceptis lampadibus adornata; et uelut ultime iam exsultationis clamore in cordis aure concepto: Ecce sponsus uenit, exite obuiam ei, consequenter 289 specie tenus impleatur: Tunc surrexerunt, inquit, omnes uirgines ille et ornauerunt lampades suas. Quod autem in huius matutine laudis officio canticum quotidie psalmis adiungitur, utriusque uite, contemplatiue scilicet et actiue, mysterium redolere uidetur. Psalterium quippe uas in modum  delte factum per decem chordas plectro pulsante crispatur; canticum uero solo duntaxat uocis organo exprimitur. Quapropter illud, quia manibus indiget, operationem, ac per hoc denotat uitam actiuam; istud uero, quia ad iubilum pertinet, contemplatiuam. Et quoniam contemplationi paulisper et raptim uix ad momentum insistere possumus, iugiter autem in actiue conuersationis administratione uersamur, iure pluribus psalmis unum tantummodo  canticum interponimus: sicut autem a pie operationis exercitio ad contemplationis culmen ascendimus, et post speculationis intime breuissimum punctum, mox ad eiusdem uite actiue ministerium declinamus, nimirum ut contemplatio nostra ab actiua uita incipiat, et in eadem necessario terminetur; sic psalmis canticum nec preponimus, nec omnino supponimus; sed altrinsecus positis hoc semper penultimum collocamus. Porro autem quia per quatuor totius uidelicet anni tempora, corpus nostrum ex quatuor nichilominus compositum elementis actionis exercitio fatigamus, idcirco quatuor psalmos in huius matutinalis officii celebratione concinimus. Quia uero in speculationis excessu unum solummodo, quod profecto Deus est, querimus, unum eque canticum decantamus.«

Lectio una de Apocalypsi ex corde.] Id est memoriter, sine codice recitanda: que lectio, ut docet Hildemarus, semper in omnibus Dominicis quacunque solemnitate in eas incidente, etiam Natiuitatis  aut Pasche, debet esse de Apocalypsi. Quod si quis obiiciat lectionem dierum ac temporum solemnitati respondere debere, fatetur quidem rem ita esse, sed tamen ex Apocalypsi facili negotio posse erui lectiones cuilibet festiuitati congruentes. Idemque esse intelligendum cum S. Pater lectionem ex Apostolo recitandam instituit.

Et responsorium.] An dicendum cum Gloria S. Pater non aperuit; quapropter uarius fuit hac in re diuersorum usus. De Cisterciensibus suis ita loquitur Ioannes Bona : »Ad responsoria post capitulum non adiungimus Gloria Patri; horum enim nullam Regula mentionem facit.« uerum, etsi Regula taceat, ad mentem tamen S. P. Benedicti dicendum esse asserit Hildemarus; quia S. Benedictus semper in fine ultimi responsorii Gloria dici uoluit: cum autem istud responsorium solum sit et unicum, censetur esse et primum et ultimum, ac proinde cum Gloria decantandum. Ita fere ratiocinatur  Hildemarus ad cap. 14.

Canticum de Euangelio.] Quodnam sit istud canticum, Zacarie an Marie, S. Benedictus non declarat; et licet communis iam usus et uniuersalis Ecclesie inualuerit dicendi canticum Benedictus ad matutinos, a quo recedendum non censeo, inuenio tamen apud ueteres monachos etiam cantatum fuisse Magnificat. Ita S. Aurelianus in 290 ordine psallendi prescribit ad matutinos cum multis aliis dici »post benedictionem Laudate Dominum de celis; Cantate Domino canticum nouum; Laudate Dominum in sanctis eius, cum alleluia; Magnificat anima mea Dominum, aut cum antiphona, aut cum alleluia, hymnum Gloria in excelsis Deo, et capitellum.« Ubi obiter notandum est hymnum angelicum Gloria in excelsis Deo etiam a S. Cesario prescribi in Regula monachorum cap. 21, et ante ab Athanasio in libro de uirginitate. Similiter Alexander Acemetus abbas instituisse dicitur, ut »officii absoluta acoluthia, lectionibus  seruatis, ministeriis peractis, hymnologiam SS. Angelorum nocte ac die septuagies septies decantarent: ea est autem Gloria in altissimis Deo, et in terra pax, in hominibus bona uoluntas.«

Et completum est.] »Scilicet cum benedictione, id est benedicamus; aliter enim populus, uel monachorum cetus non debet iuxta Agathense concilium ab ecclesia relaxari,« inquit Boherius in secunda expositione.



CAPUT XIII. Priuatis diebus qualiter matutini agantur.


 Diebus autem priuatis matutinorum solemnitas ita  agatur: id est ut [a 1Kb] sexagesimus sextus psalmus dicatur [a 1Kb] ,  sine antiphona, subtrahendo modice sicut dominica [b 1Kb] : ut omnes occurrant ad quinquagesimum, qui cum antiphona dicatur. Post quem alii duo psalmi dicantur secundum consuetudinem: id est, secunda feria quintus et tricesimus quintus; tertia feria quadragesimus secundus et quinquagesimus sextus; quarta feria sexagesimus tertius et sexagesimus quartus; quinta feria octogesimus septimus et octogesimus nonus; sexta feria septuagesimus quintus et nonagesimus primus; sabbato autem centesimus quadragesimus secundus et canticum Deuteronomii, quod diuidatur in duas Glorias. Nam ceteris diebus canticum unumquodque [c 1Kb] die suo ex prophetis, sicut  psallit Ecclesia Romana, dicatur. Post hec sequantur laudes; deinde lectio una Apostoli [d 1Kb] memoriter recitanda, responsorium, Ambrosianum, uersus, canticum de Euangelio, litania [e 1Kb] : 291 et completum est. Plane agenda matutina uel uespertina non transeat [f 1Kb] aliquando nisi in ultimo per ordinem oratio dominica, omnibus audientibus, dicatur a priore, propter scandalorum spinas que oriri solent, ut conuenti [g 1Kb] per ipsius orationis sponsionem, qua dicunt, Dimitte nobis sicut et nos dimittimus [h 1Kb] ; purgent se ab huiusmodi uitio. Ceteris uero agendis ultima pars eius orationis dicatur: ut ab omnibus respondeatur, Sed libera nos a malo.





COMMENTARIUS.


 Diebus autem priuatis matutinorum solemnitas ita agatur, id est ut sexagesimus sextus psalmus dicatur sine antiphona, subtrahendo modice sicut dominica.] Subtrahendo modice, id est non ita celeriter, seu etiam minus alte cantando, inquit Bernardus Cassinensis. Nimirum sicut ad uigilias psalmum XCIu protrahendo et morose uoluit dici, ita ad matutinos psalmum LXuI.

Ut omnes occurrant ad quinquagesimum.] Non quidem iam inceptum, sed inchoandum; ita ut finita Gloria psalmi LXuI, omnes iam occurrerint, tardiusque uenientes satisfaciant, uti post Hildemarum exponit Bernardus Cassinensis.

Qui cum antiphona dicatur.] De antiphonis ad reliquos psalmos nichil dicit S. P. Benedictus: hinc Ioannes Bona de Cisterciensibus suis loquens , »ad laudes, inquit, unam duntaxat dicimus antiphonam, ad cuius tenorem omnes psalmos modulamur.«

Post quem alii duo psalmi dicantur secundum consuetudinem.]  Quam ipse instituit, siue, ut loquitur Bernardus Cassin., »secundum consuetudinem monachorum qui tunc in ipso monasterio Cassinensi erant,« non autem aliarum ecclesiarum.

Id est feria secunda, etc.] Ferie apud antiquos erant dies festi, a feriendis uictimis, quas his diebus offerebant, sic dicti. Sed B. Benedictus per ferias hic intelligit dies priuatos, sicuti a Siluestro papa ordinatum legimus in lectionibus que ad uigilias eius festi recitantur: »Sabbati et dominici diei nomine retento, reliquos hebdomade dies feriarum nomine distinctos, ut iam ante in Ecclesia uocari ceperant, appellari uoluit; quo significaretur quotidie clericos, abiecta ceterarum rerum cura, uni Deo prorsus uacare debere.«

Quintus et trigesimus quintus, etc.] Hic querunt cur interturbato psalmorum ordine, hos diuersis e locis psalmos S. Pater elegerit. 292 Respondet Bernardus Cassin. et ex eo Boherius: 1o auctoritatem statuentis  sufficere, cum homo spiritu omnium iustorum plenus non sine rationabili causa ac mysterio hos presertim ad matutinum psalmos elegerit: 2o cum Hildemaro in quolibet istorum psalmorum aut expresse, aut sub mysterio aliquid contineri quod ad horam matutinalem pertineat: id quod fusius demonstrat Hildemarus.

Nam ceteris diebus canticum unumquodque die suo sicut psallit Ecclesia Romana dicatur.] Id est eadem cantica que psallit Ecclesia Romana dicantur; uel sicut Ecclesia Romana aliquod canticum quotidie psallit, ita et nos, siue eadem, siue alia.

 Lectio Apostoli memoriter recitanda.] Quanti sit meriti huic Regule statuto obtemperare, disces ex lib. III Reuelat. S. Gertrudis, c. 82.

Plane agenda matutina uel uespertina, etc.] Quid sit agenda docet Boherius his uerbis: »Agenda nomen est substantiuum; sic enim appellantur hore canonice in quibusdam regionibus.« Et Menardus: »Agenda est officium alicuius hore, officium diuinum, cursus diuini officii, anniuersaria celebritas, opus Dei, ut infra hoc capite: ceteris agendis; S. Gregorii Antiphonarius: In agenda mortuorum antiphona: Requiem eternam; Anastasius Bibliothecarius in Leone secundo: Sed et ne Mauri episcopi anniuersitas seu agenda celebraretur.«

Non transeat aliquando, nisi in ultimo per ordinem oratio dominica omnibus audientibus dicatur, etc.] Plurima hic et notatu dignissima prescribit S. P. Benedictus. Primo, ut ad omnes canonicas horas sub finem officii dicatur oratio dominica, idque propter excellentiam haud dubium huius orationis, quam tribus  potissimum momentis commendat Boherius: 1o a dignitate, quia Magister magistrorum eam composuit; 2o a breuitate, et hoc multiplici, inquit, de causa; nam ideo est breuis, ut melius sciatur, ut facilius retineatur, ut feruentius dicatur, ut dicentem non tedeat, ut per ignorantiam nemo se excuset, ut Dominum cito audire innuat, ut plus affectu quam uoce designetur orationem debere fieri; 3o a fecunditate, quia omnes petitiones in se comprehendit. Quod ultimum caput ita exponit S. Augustinus  seu quiuis alius: »Hec oratio compendiosis uerbis, id est septem petitionibus omnes species orationis comprehendit, quibus Deum interpellamus aut pro appetendis bonis, aut pro uitandis malis, aut pro delendis commissis.« Que tria fuse et apte ex SS. Patribus explicat Alardus Gazeus ad Cassiani collat. 9, c. 18. Et has forte ob prerogatiuas »mos apostolorum fuit, inquit S. Gregorius, ut ad ipsam solummodo orationem  oblationis  hostiam consecrarent.« S. Clemens in Constit. apost. l. uII, c. 25 , monet Christianos ut eam ter in die recitent. In concilio Toletano Iu, can. 9, iubentur presbyteri ac ceteri clerici orationem dominicam, quia quotidiana est oratio, quotidie dicere. Denique in concilio Rhemensi 293 c. 2, legimus: »Nulli Christiano licere orationem dominicam aut non tenere memoriter, aut non intelligere, aut non frequentare.«

Secundo, prescribit S. Benedictus ut oratio dominica alta dicatur uoce ad laudes et uesperas: id quod in concilio Gerundensi anno 517 celebrato   decretum legitur his uerbis: »Item nobis semper placuit obseruari, ut omnibus diebus post matutinas, et uesperas oratio dominica a sacerdote proferatur;« aitque Durandus  in primitiua Ecclesia post quamlibet horam absque alia oratione alta uoce pronuntiatam fuisse, quod adhuc, inquit, Ecclesia Lateranensis dicitur obseruare. Eamdem alta uoce in ecclesia cantatam fuisse innuit abbas Isaac apud Cassianum , cum exponens illa uerba, Et dimitte nobis debita nostra, etc., sic loquitur: »Tantum remittitur nobis quantum nos remiserimus eis, qui nobis quacunque malignitate nocuerant; quod formidantes nonnulli cum in ecclesia hec oratio ab uniuersa plebe concinitur, hunc locum taciti pretermittunt, ut semetipsos obligare potius quam excusare sua professione uideantur.« Ubi quod dicit orationem ab uniuersa plebe concini, respicere uidetur illud S. Gregorii : »Oratio dominica apud Grecos ab omni populo dicitur, apud nos autem a solo sacerdote,«  scilicet in missa.

Tertio, ut dicatur a priore, »id est abbate, inquit Boherius, uel ipso etiam absente a priore claustrali, uel ab ipso tandem qui facit maius officium in altari; quia nimirum ille est prior omnium in officio altaris.« Ita etiam Alardus Gazeus in suo ad Cassianum comm. lib. uIII, cap. 8, per priorem intelligit sacercerdotem hebdomadarium; sed uerius cum Bernardo Cassinensi abbatem seu chori presidem intellexerim, qui hoc in Cassinensi monasterio suo tempore abiisse in dissuetudinem asserit.

Propter scandalorum spinas que solent oriri.] Quid sint scandalorum spine explicat Smaragdus his uerbis: »Scandalorum autem spine hoc in loco intelliguntur ire, rixe, dissensiones, detractiones, emulationes, uel alique contentiones, commotiones, que inter fratres solent oriri; a quibus inter se pacem habentes, caritatemque continuam conseruantes, mane et in uespere monachi se debent purgare.«

 Ut conuenti.] Id est persuasi uel attracti, inquit Smaragdus, uel ut dicit Hildemarus: »Conuenti, id est uicti, fracti, superati, compulsi.« uel tandem, ut ait Menardus: »Conuenti, id est interpellati, nempe per orationis pactum et sponsionem; nam conuenire est interpellare,« quod probat auctoritate Nonii Marcelli c. 4.

Per ipsius orationis sponsionem, etc.] Id est pactum quod Deus nobiscum, et nos cum Deo quasi fecisse dicimur, ut ipse dimittat nobis si dimiserimus, non dimittat si non dimiserimus. Hic respexisse uidetur  S. Benedictus ad eos qui, ut dicebat modo abbas Isaac apud Cassianum, cum dominica oratio ab uniuersa plebe concineretur, locum hunc taciti pretermittebant, ne semetipsos obligare potius quam excusare sua professione uideretur.

294 Porro circa hanc orationis dominice petitionem notandum, quod Pelagiani, qui se iustos existimabant, orationem quidem dominicam recitabant; sed hanc petitionem, Dimitte nobis debita nostra non pro se, sed pro aliis dicebant; aut, si dicebant, tantum humilitatis causa; quos ideo damnauit concilium Mileuitanum seu potius Carthagin. can. 7 et 8, et merito quidem: quis enim iustificabitur in conspectu Domini uiuens? »Quotidie uel cogitatione, uel uerbo delinquimus, inquiunt Patres concil. Toletani Iu, can. 9; quotidie hanc orationem effundere in conspectu Dei debemus. Quisquis ergo sacerdotum uel subadiacentium clericorum hanc orationem dominicam quotidie aut in publico, aut in priuato officio  preterierit, propter superbiam iudicatus honoris sui ordine priuetur.« uide S. Aug. epist. 157, 176, 178, noue editionis.

Purgent se ab huiusmodi uitio.] Scilicet rancoris, iracundie, dissidii, contentionis, sicuti locum istum explicat Hincmarus Rhemensis episcopus ad Rotrudem sic scribens : »Scitis quia Regula quam professe estis, propter scandalorum spinas, que oriri in monasterio solent, orationem dominicam in matutinis et uespertinis officiis, ita ut omnes illam audiant, a priore orari precipit, ut timentes conuenientiam qua dicimus: Dimitte nobis debita nostra sicut et nos dimittimus debitoribus nostris, omnem rancorem de corde nostro pellamus.« Duabus porro de causis orationem dominicam alta uoce decantari uoluisse S. Benedictum post Hildemarum docet Durandus , scilicet propter simplices, et astutos. Propter simplices, ut audientes orationem dominicam, illam memoria retineant: sed hanc rationem  merito refellit Heftenus l. uII, tract. 8, disq. 3. Propter astutos, qui si taciti orationem dominicam recitarent, petitionem de dimittendis peccatis pretermitterent, ne forte duplici se uinculo ligarent.

Ceteris uero agendis.] Id est horis canonicis.

Ultima pars eius orationis dicatur, ut ab omnibus respondeatur, Sed libera nos a malo.] Solis matutinis uespertinisque horis orationem dominicam alte pronuntiari uoluit, quia nec oriri, nec occidere solem super iracundiam nostram desiderabat.



CAPUT XIu. In natalitiis sanctorum qualiter agantur uigilie.


 In sanctorum uero festiuitatibus, uel omnibus solemnitatibus, sicut diximus dominico die agendum, ita agatur: excepto quod psalmi aut antiphone uel lectiones,  ad ipsum diem pertinentes, dicantur. Modus autem suprascriptus teneatur.





COMMENTARIUS. 295


 Natalitia sanctorum uocat hic S. P. Benedictus festiuitates eorum; quas tribus potissimum de causis in Ecclesia celebramus. Primam assignat S. Augustinus  seu quiuis alius his uerbis: »Quotiescunque sanctorum martyria celebramus, toties laudes Saluatoris edicimus; et quoties eorum asserimus passiones, toties Christi gloriam predicamus:« ita propheticum uotum adimplentes: Laudate Dominum in sanctis eius. Alteram causam indicat S. Cesarius, cum dicit : »Solemnitates martyrum exhortationes sunt martyriorum, ut imitari non pigeat quod celebrare delectat.« Tertia causa est ad eorum apud Deum imploranda patrocinia; que tria uidetur notasse S. Bernardus  cum in SS. festiuitatibus tria nobis esse consideranda docet , scilicet auxilium sancti, exemplum eius, confusionem nostram.

Quare autem obitus sanctorum uocentur natalitia eorum, omnibus notum; nempe, quia »tunc inceperunt nasci ad uitam, cum uitam deposuerunt pro uita,« ut loquitur Petrus Damiani .

In sanctorum uero festiuitatibus uel omnibus solemnitatibus.] Licet festiuitas et solemnitas idem fere sonent, ac promiscue pro inuicem soleant usurpari, hoc tamen inter utrumque discriminis afferri posse censet Hildemarus, quod festiuitas ad natalitia sanctorum, solemnitas ad Christi mysteria attineat:  ubi etiam obseruat haud uacare mysterio, quod S. Benedictus solemnitatibus premiserit terminum uniuersalem omnibus, ad festiuitates pretermiserit: In SS. festiuitatibus, inquit, uel omnibus solemnitatibus; quia non omnes sanctorum festiuitates, sed tantum precipue; omnes uero Christi solemnitates debent ab Ecclesia celebrari. »Solemnitates autem Christi, ex eodem, sunt Natiuitas, Circumcisio, Apparitio, Presentatio in templo, Cena Domini, Parasceuen, Sabbatum sanctum, Pascha, Ascensio, Pentecosten. Festiuitates uero SS. que precipue habentur, sunt duodecim Apostolorum, S. Ioannis Baptiste, S. Laurentii, S. Marie in medio Augusti, S. Martini, S. Cecilie, S. Agathe et S. Agnetis, et S. Benedicti in Quadragesime diebus; et in calendis Nouembris celebratur festiuitas omnium SS. Iste omnes, quia per totum mundum celebrantur, ideo sunt precipue. Deinde precipue sunt omnium SS. qui in illa ciuitate requiescunt, ubi eorum corpora humata sunt.« Hactenus Hildemarus. Aliter Bernardus  festiuitates a solemnitatibus ita uidetur distinguere, ut solemnitates ad Christi siue sanctorum festa precipua; festiuitates uero ad alia minus precipua, de quibus officium 12 lectionum celebratur, pertinere uidetur. Sed Hildemari sententiam, quam sequuntur Boherius et Menardus, quam etiam indicat Amalarius in Supplemento, preferrem.

296 Sicut diximus dominico die agendum, ita agatur. Quem in locum Boherius: »Hoc, inquit, aduerbium sicut notat identitatem in principiis et finibus uigiliarum; in mediis uero similitudinem ut sequitur, quia ad numerum et dicendi modum refertur.« Quasi diceret, hoc idem sit principium uigiliarum quod in dominica; nempe Deus, in adiutorium; Domine, labia mea aperies: psalmus tertius et nonagesimus quartus; idem sit finis nimirum Te Deum; Te decet laus. Psalmi uero, antiphone, lectiones, responsoria, non ad dominicam, sed ad ipsam diem pertinentes dicantur; ita tamen ut sicuti  dominica duodecim psalmi totidemque lectiones dicuntur, totidem etiam in SS. festiuitatibus omnibusque solemnitatibus dicantur.

Excepto quod psalmi, aut antiphone, uel lectiones ad ipsum diem pertinentes dicantur.] Hec uerba ad ipsum diem pertinentes duplicem sortiri possunt explicationem, scilicet ad ipsum diem festum qui celebratur et colitur, uel ad ipsum diem ferialem in quem incidit tale festum. Atque hunc postremum sensum, teste Bernardo Cassinensi, magna animorum contentione defenderunt olim nonnulli monachi, hoc precipue nixi fundamento, quod integrum in septimana Psalterium recitari iubeat S. Benedictus. Sed huic opinioni duo opponit idem Bernardus Cassinensis: 1o contrariam consuetudinem, que legum optima est interpres; 2o quod S. Benedictus precise non precipiat dici integrum per hebdomadam Psalterium, sed centum quinquaginta psalmos, uti se ipse explicat. Potuisset addere S. Benedictum, cum Psalterium omni hebdomada decurri precepit, non absolute  locutum fuisse, sed hypothetice, posito scilicet quod festa non eueniant, que illis temporibus rariora erant.

Ceterum hec Bernardi sententia, que uulgaris est, et pene omnium, his posset insuper argumentis firmari. 1o Quod non magis dicendi sunt psalmi  feriales, quam lectiones et antiphone; nam eodem prorsus modo de his loquitur S. Benedictus. Porro quod nec lectiones, nec antiphone feriales dici debeant in uigiliis sanctorum, facili negotio demonstrari potest. Nam quoad lectiones, duodecim in festis prescribit S. legislator, ita ut quatuor ultime semper sint ex Nouo Testamento; in feriis uero hiemalibus tantum tres, in estiuis unicam duntaxat ex ueteri Testamento. Quero itaque ubi quatuor accipientur lectiones ex Nouo Testamento in iis feriis in quibus uetus legi Testamentum consueuit. Similiter quoad antiphonas, quas S. Pater dominicis ad primum secundumque nocturnum assignat, in feriis tantum ad primum: unde si antiphone feriales in sanctorum uigiliis dicantur, non reperio dicendas in secundo nocturno sicut in dominica, cuius tamen modum omnino seruari S. Pater instituit. Modus autem supradictus teneatur. 2o Quod Cistercienses, qui Regulam S. Benedicti ad litteram sibi seruandam proposuerant, in festis SS. ad omnes horas diurnas  psalmos quidem feriales retinuerunt, sed ad nocturnos auctoritate huius capitis conuicti mutauerint; unde cardinalis Bona: »In uesperis, inquit, 297 nunquam psalmos feriales mutamus ad mentem Regule, que in festiuitatibus psalmorum mutationem pro nocturnis tantum uigiliis permittit.« 3o Quod cum Aquisgranense concilium, nimis facilem quorumdam abbatum ordinem a S. Benedicto in officio institutum mutandi libertatem cohibere desiderans, statuerit , ut officium quod in Regula S. Benedicti continetur, celebrent monachi, feriales tamen psalmos haud retinuerit, ut facili negotio potest colligi ex Amalarii Supplemento paulo post predictum concilium scripto. 4o Quod cum pontifices dispositum a S. P. Benedicto ordinem psalmodie haud mutare uoluerint, ut docet Walfridus Strabo lib. de Reb. eccl. c. 23, nullo tamen probari potest exemplo aut facto psalmos feriales in aliquo ordinis Benedictini monasterio ad uigilias nocturnas sanctorum aliquando  fuisse decantatos. Ad uigilias dico, nam de solis uigiliis agitur hoc capite, non de horis diurnis, in quibus feriales psalmos cantant Cistercienses. Isthec argumenta alicuius mihi uidentur esse ponderis, que nichilominus libero cuiusque iudicio, haud grauatim committo.

Modus autem suprascriptus teneatur.] In numero scilicet rerum dicendarum. Ex quo patet ad mentem Regule nulla de sanctis trium lectionum festa celebrari debere, sed tantum duodecim. Recte ergo Boherius in secundo commentario scripsit: »Quidam faciunt tres de quibusdam sanctis, et licet lectiones et responsoria recitentur de sanctis, psalmi tamen feriales dicuntur; sed talis quidem mixtura huic non concordat Regule; nec etiam probatur sanctorum festiuitas nisi dicantur duodecim lectiones, ut in dominica, ad quam hic magister notanter remittit, qui etiam cupiunt hanc ad litteram seruare Regulam, habent hoc modis omnibus emendare.« Et hac forte  ratione in Cassinensium Declarationibus anno 1520 scriptis legimus, »de sanctis non debere fieri aliter quam duodecim lectiones aut commemorationem, preter quam infra octauas, quo tempore tres debent lectiones tantum dici.« Quandonam uero apud nostros inceperint festa trium lectionum nos latet.



CAPUT Xu. Alleluia quibus temporibus dicatur.


 A sancto Pascha usque ad Pentecosten [a 1Kb] , sine intermissione dicatur alleluia, tam in psalmis quam in responsoriis. A Pentecoste [b 1Kb] autem usque ad caput [c 1Kb]  Quadragesime omnibus noctibus cum sex posterioribus psalmis tantum ad nocturnas dicatur. Omni uero dominica extra 298 Quinquagesimam cantica,  matutini [a 1Kb] , prima, tertia, sexta, nonaque, cum alleluia, dicantur; uespera uero cum antiphona [b 1Kb] ;  responsoria uero nunquam dicantur cum alleluia, nisi a Pascha usque ad Pentecosten [c 1Kb] .





COMMENTARIUS.


 Speciale S. Benedictus caput instituit de alleluia, tanquam de uoce diuina uereque angelica, nec nisi ab angelis, aut certe ab hominibus uite puritate angelicos spiritus imitantibus decantanda. Hac nimirum uoce celestes illi spiritus Deum in celis perpetuo collaudant, sicuti qui audiuit eos, testatur Ioannes euangelista . Hanc inter homines primus decantasse perhibetur Aggeus propheta, qui, ut scribit Epiphanius , alleluia cantauit anno ante Christum 517, cum nouam templi structuram uidit, ut adimpleretur quod uenerabilis ille Tobias prophetico spiritu predixerat: Ex lapide candido et mundo omnes platee Ierusalem sternentur, et per uicos alleluia cantabitur . Hanc in noua lege non modo clerici aut monachi celebrarunt, sed ipsi etiam reliqui Christi fideles, testante S. Hieronymo : »Quocunque te uerteris, arator stiuam tenens alleluia decantat.« Hoc signo sanctimoniales ad collectam uocabantur, ut scribit idem S. Hieronymus . Quin et ipsi infantes in hanc uocem linguam primum soluere docebantur, ut ex eodem colligitur .

Quid autem sit alleluia, quidue significet, paucis docet S. Augustinus  seu quiuis alius: »Quid est alleluia? inquit, uerbum Hebreum est. Alleluia, Laudate Dominum; alleluia, Laudate Deum.« Hebraicam tamen uocem retinuit Ecclesia, idque »propter sanctiorem auctoritatem  quamuis interpretari potuisset,« ut loquitur idem S. doctor . Que quamuis adeo celebris apud Christianos exstiterit, atque a SS. Patribus tantopere commendata, peruersorum tamen iacula non latuit, suos passa aduersarios, maxime uero uigilantium, qui, ut scribit S. Hieronymus , nunquam nisi in Pascha alleluia cantandum esse dicebat; cuius fortassis in erroris odium toto fere anno alleluia decantari uoluerit S. Benedictus edito hoc capite.

A sancto Pascha usque ad Pentecosten.] Quasi diceret, ab initio Pasche usque ad finem Pasche: totum enim paschale tempus, ut scribit Hildemarus, Pascha dicebatur.

Usque ad Pentecosten.] Et eius octauam, ut interpretatur idem Hildemarus.

299 Sine intermissione dicatur alleluia, tam in psalmis.] Hoc est in fine psalmorum, inquit Boherius.

 Quam in responsoriis.] Atque etiam in antiphonis et uersibus, nam eadem est ratio, quam confirmat praxis, ubi quod antiphonas spectat, aliquando in fine, aliquando initio ponebatur alleluia, uerbi gratia: Alleluia. Sancti tui, Domine, etc. Alleluia. In uelamento, etc. Solemne autem fuit toto hoc temporis interstitio ob Christi resurrectionem per uniuersam Ecclesiam alleluia cantare, ut patet ex his S. Augustini uerbis : Ut autem alleluia per hos solos dies quinquaginta cantetur non usquequaque obseruatur; nam aliis diebus uarie cantatur alibi atque alibi; ipsis tamen diebus ubique.«

A Pentecoste autem usque ad caput Quadragesime.] Hoc est ad dominicam primam Quadragesime, qua incipiebat quadragesimalis obseruatio, saltem in Occidente; necdum enim quatuor illis precedentibus diebus seruabant ieiunium, quod ex S. Gregorii pape institutione originem ducere creditur.

Omnibus noctibus cum sex posterioribus psalmis  tantum ad nocturnas dicatur.] Scilicet priuatis diebus, sicuti prescribitur cap. 9. Nam dominicis sex posteriores psalmi cum antiphona sunt dicendi ex cap. 11, sola cantica cum alleluia cantanda.

Omni uero dominica extra Quadragesimam cantica, matutini, prima, tertia, sexta, nonaque cum alleluia dicantur.] Quem in locum Hildemarus: »Sunt, inquit, qui intelligunt matutini genitiuum casum esse, ut sensus sit cantica in matutino; quia cantica pro psalmis  esse dicta intelligunt et dicunt. Illa uero cantica que ad uigilias iussit dici in dominica nichil impediunt, eo quod iam dixerat superius; sed melius est ut cantica sit nominatiuus; similiter sit nominatiuus etiam matutini.« Notandum uero est quod ait S. Benedictus, extra Quadragesimam; quia mos semper obtinuit ut in Quadragesima non caneretur alleluia, »quod uniuersalis Ecclesie consensio in cunctis terrarum partibus roborauit,« inquit conc. Tolet. Iu, can. 10. Extra Quadragesimam uero uarie fuerunt Ecclesiarum consuetudines; nam in Africa, teste S. Isidoro , solis dominicis ac quinquaginta post Resurrectionem diebos alleluia cantabatur pro significatione future resurrectionis et letitie. Additque: »uerum apud nos, secundum antiquam Hispaniarum traditionem, preter dies ieiuniorum et Quadragesimam, omni tempore canitur alleluia.« S. Benedictus autem nequidem ieiuniorum dies excipit. Nunc uero generalis Ecclesie consuetudo est ut in Septuagesima dimittatur alleluia;  id quod inde factum existimat Hildemarus, quia olim quadragesimale ieiunium inciperet a Septuagesima; ex quo acciderit ut cessante consuetudine hac dominica incipiendi ieiunii, antiquus tamen in Septuagesima dimittendi alleluia ritus remanserit. Idem asserit Bernardus Cassinensis, aitque nonnullos suo adhuc tempore obseruare 300 ieiunium quadragesimale a Septuagesima, quod tamen de sola carnis abstinentia intelligendum esse indicant sequentia hec eius uerba: »Quibus aliis temporibus licet comedere carnes, et ex tunc incipiunt abstinere.« Et reuera inceptum fuisse a Septuagesima quadragesimale ieiunium patet ex Alcuini epist. ad Carolum Magnum.

uulgo tamen huius consuetudinis auctorem faciunt Gregorium Magnum, qui, ut habet de eo breuiarium Romanum, »constituit ut extra id tempus quod continetur Septuagesima et Pascha, alleluia diceretur.« In synodo etiam Aquisgranensi  statutum  est, »ut alleluia in Septuagesima dimittatur« a monachis; quod tamen non ita semper usquequaque receptum fuit, ut ab omnibus in Septuagesima dimitteretur. Illud enim retinuisse Cistercienses constat ex lib. Usuum Cist. cap. 10 et 13, et ex illa Petri Abelardi exprobratione : »Alleluia nec in Septuagesima communi Ecclesie more intermittitis, sed usque ad Quadragesimam retinetis.« Retinuerunt certe usque ad annum 1601, quo, ut scribit Ioannes Cresbeeck, decreto capituli generalis illud deponere ceperunt; quamuis Cirtercienses Reformate Congregationis in Hispania in capitulo generali anni 1557 illud iam dimisissent, et docet nos Angelus Manrique in serie abbatum Palatiolensis monasterii, ad abbatem 54. Retinebant et alii Benedictini monachi adhuc tempore Radulfi Tungrensis, auctoris non ita antiqui, uti ipse testatur his uerbis: »Benedictini autem et Ambrosiani seruant alleluia usque ad dominicam Quadragesime.« Retinuere et Bursfeldenses ex  eorum Ordinario cap. 15. Neque hoc mirum uideri debet in strictioris obseruantie emulatoribus monachis, cum Ambrosiani et nonnulle Ecclesie temporibus Gregorii septimi pape, uti obseruat Menardus noster, alleluia ad Quadragesimam usque cantarent. Sane in nouissimo breuiario Ambrosiano a S. Carolo edito legitur sabbato ante dominicam I Quadragesime dimittendum esse alleluia, et eius loco assumendum, Laus tibi, Domine. Scribit porro Amalarius in Supplemento  S. P. Benedictum hanc consuetudinem traxisse ab officio Ambrosiano.

Quare autem in Quadragesima dimittatur alleluia, docet concilium Toletanum Iu his uerbis : »Cognouimus quosdam Hispanie sacerdotes qui in Quadragesime diebus alleluia decantant, quod deinceps interdicimus fieri, statuentes ut in omnibus predictis Quadragesime diebus, quia tempus est non gaudii, sed meroris, alleluia non decantetur.«

Sed queret aliquis cur dimisso alleluia, decantemus  Laus tibi, Domine, quod idem significat. Respondeo benedicendum esse Dominum in omni tempore: nos autem retinere Latinum idioma, quia, ut  dicit Amalarius, lingua Latina humilior est Hebrea, conuenientior proinde temporibus luctus et penitentie. Sane alleluia uox est letitie et exsultationis, nichil in ea nisi gaudium redolet: unde refertur in lib. Iu Reuelat. S. Gertrudis cap. 27, omnes hac in dictione uocales reperiri, preter solam uocalem O, que dolorem significat. De hac uoce uidesis 301 Menardum, Heftenum lib. uII, tract. 8, disq. 1, et Ioannem Bona de Diuina Psalm. cap. 16.

uespera uero cum antiphona. Responsoria uero nunquam dicantur cum alleluia nisi a Pascha usque ad Pentecosten. Siue sit festum alicuius sancti, siue quelibet alia solemnitas; qui enim dicit nunquam nullo tempore permittit. Ergo nec die Natiuitatis dominice, nec in eius Apparitione. »Unde nos, inquit Hildemarus, ipsum responsum, quia in Epiphania canitur cum alleluia, ob hoc dimisimus, quia Regula precipit ut nunquam dicantur responsoria cum alleluia, etc.« Prescribit tamen Regula Magistri  ut »In Natali Domini usque  ad Epiphaniam omnes antiphone uel responsoria die noctuque cum alleluia psallantur.«



CAPUT XuI. Qualiter diuina opera per diem agantur.


 Ut ait propheta, Septies in die laudem dixi tibi . Qui septenarius sacratus numerus a nobis sic implebitur, si matutini [a 1Kb] , prime, tertie, sexte, none, uespere, completoriique tempore, nostre seruitutis officia persoluamus, quia de his horis diurnis [b 1Kb] dixit: Septies in die laudem dixi tibi.  Nam de nocturnis uigiliis idem ipse propheta ait: Media nocte surgebam ad confitendum tibi , Ergo his temporibus referamus laudes Creatori nostro super iudicia iustitie sue; id est matutinis prima, tertia, sexta, nona, uespera, completorio [c 1Kb] , et nocte surgamus ad confitendum ei.





COMMENTARIUS.


 Agit presertim hoc capitulo S. P. Benedictus de canonicarum horarum numero, de quibus priusquam Regule textum expendamus, nonnulla premittenda sunt. Certe mos semper in Ecclesia uiguit, certis statisque horis Deo quotidie laudes persoluendi, licet diuersas diuersa tempora aut loca habuerint consuetudines. Nam bis tantum in 302 die conueniebant Aegyptii monachi, pro nocturnis scilicet uigiliis et pro uesperis ex Cassiani lib. II, c. 2, reliquum diei tempus in cella manibus operando transmittentes, nec tamen psalmodiam intermittentes. Idem in monasterio S. Iuliani cognomento Sabe uigebat institutum ex Theodoreti Philotheo cap. 2. In monasterio etiam S. Publii Zeugmatensis die incipiente cantabant matutinos, eodemque desinente uespertinos.

Tabennenses monachi tres quotidie persoluebant horas canonicas, uigilias nocturnas, nonam, et uesperas, ut docet Palladius in Lausiaca c. 38. Totidem sabbato et dominica celebrabant Aegyptii monachi,  in quibus preter nocturnas uigilias et uesperas, hora tertia sacre communionis obtentu, ut scribit Cassianus  conueniebant.

In uita S. Eupraxie, que seculo Iu florebat , fit mentio nocturne psalmodie, tertie, sexte, none, et uespere. Easdem horas etiam persoluebant Afri, ut testatur S. Cyprianus , quamuis in iis expendendis postea remissiores exstiterint, ut eorum hac in re segnitiem illis exprobrarint Donatiste, uti obseruat S. Augustinus . Easdem quoque ab apostolis celebratas fuisse patet ex Cassiano .

In Constitutionibus apostolorum sex hore canonice  recensentur, scilicet matutinum, tertia, sexta, nona, uespera, et gallicinium. Totidem recenset S. Hieronymus in Epitaphio Paule: »Mane, hora tertia, sexta, nona, uespere, noctis medio per ordinem Psalterium cantabant.« Per mane autem intelligit diluculum, ut patet ex his ad Eustochium uerbis: »Horam tertiam, sextam, nonam, diluculum quoque et uesperam nemo est qui nesciat.« Eumdem statuit numerum in epistola ad Letam de Institutione filie: »Assuescat exemplo ad orationes et psalmos nocte consurgere, mane hymnos canere, tertia, sexta, nona hora, stare in acie quasi bellatricem Christi, accensaque lucerna reddere sacrificium uespertinum.« Denique Regula Cuiusdam ad Monachos decernit , ut »tribus conuentibus diei, totidemque noctis tempore in ecclesia« conueniatur.

S. Aurelianus ad Regule calcem scripsit ordinem psalmodie a suis monachis seruandum, in quo septem notat horas canonicas, mentionemque facit  tertie, sexte, none, lucernarii, duodecime, nocturnorum et matutinorum. Eumdem numerum horarum, licet diuersis temporibus persoluendarum, in suo monasterio obseruatum fuisse docet Cassianus ; celebrabant enim nocturnas uigilias, matutinos, qui ad auroram dicebantur; alios matutinos, qui nostre prime respondebant, quosque suo tempore institutos fuisse testatur, tertiam, sextam, nonam, et uesperas. Similem etiam numerum in monachis sui temporis agnouit Cassiodorus, cum scribens in psalmum CXuIII, exponensque illum uersiculum: Septies in die laudem dixi tibi, sic loquitur: »Si ad litteram hunc numerum uelimus aduertere,  septem illas significat uices quibus se monachorum deuotio consolatur, id est, matutinas, tertiam, sextam, nonam, lucernarium, completorios, nocturnos.« 303 Similes horas instituit Regula S. Isidori, cap. 7. Denique S. Basilius septem etiam horas recenset in serm. 1 de Institutione monachorum, ubi sic discurrit: »Is maxime horarum modus tenendus est, qui a sanctis uiris ad orationem descriptus est. Etenim eximius ille Dauid ait: Media nocte surgebam ad confitendum tibi super iudicia iustitie tue; quem sane quoque Paulus et Silas secuti reperiuntur, qui, in carcere positi, circiter mediam noctem Deum ambo collaudarent. Addit deinde idem propheta: uespere, mane et meridie. Quin et Spiritus sanctus circiter horam diei tertiam adfuit, sicut in Actis accipimus . . . Porro nona dominice passionis memoriam refert . . . uerum quoniam item hoc est apud eumdem Dauid: Septies in die laudem dixi tibi super iudicia iustitie tue, tempora autem illa que diximus orationis, septenarium numerum non conficiunt, bipartuo diuidenda  est oratio meridiana, ita uidelicet ut pars una cibum precedat, altera subsequatur, quo perpetua hec nobis formula sit Deum septies per singulas dierum conuersiones laudibus celebrandi.« Hactenus S. Basilius, qui licet uideatur horas septem admittere, reuera tamen non nisi sex agnoscit; nam sextam, quam meridianam uocat, in duas diuidit, nulla facta prime aut completorii mentione. Alibi uero  quinque per diem assignat horas, tres per noctem, scilicet per diem matutinum siue diluculum, tertiam, sextam, nonam, et eucaristiam completa die; per noctem uero petitionem noctis initio, mediam noctem, et ante diluculum; que forte tribus uigiliarum nostrarum nocturnis respondent. Nulla facta prime aut completorii mentione, nisi forte quis cum Menardo dicat petitionem de qua hic S. Basilius esse completorium; que tamen completa iam die inceptaque nocte dicebatur, cuius nec meminit in supra citato serm. de Institutione monach.,  nec quisquam, saltem quem sciam, ante eum in Oriente. Quidquid sit, certe ex dictis hactenus patet ante S. Benedictum a nullis celebratas fuisse septem simul horas canonicas, quas nunc obseruat Ecclesia; nam licet essent omnes iam institute, non omnes tamen eodem dicebantur in loco, aliis primam, aliis completorium pretermittentibus. Septem horas in die naturali persoluebant nonnulli, ex quibus sex ut plurimum in die artificiali, septimam nocte decantabant. At uero S. P. Benedictus prophete secutus exemplum, septem in die artificiali horas instituit, et nocte ad confitendum Deo fratres surgere uoluit. Qui autem post eum superuenere legislatores, hunc etiam numerum auxerunt; nam S. Fructuosus episc. Bracarensis in prima Regula  undecim horas constituit primam, secundam, tertiam, sextam, nonam, duodecimam, uesperam, initium noctis, synaxim ad mediam noctem, synaxim post mediam noctem, et matutinum. In secunda , quindecim, primam, secundam, tertiam, quartam, quintam, sextam, septimam,  octauam, nonam, decimam, undecimam, uesperam, mediam noctem, gallicinium; decimam quintam non expressit, attamen tot instituisse patet ex textu.

Denique pretermittere hic nequeo quod de instituta psallendi ratione 304 ab Alexandro Acemeto in monasterio ad Euphratem edificato scribit anonymus : »Primum in Regula sancte institutionis normam apostolicam suscipit, statuitque tertiam, sextam, nonam, et simul nocturnum. Deinde expendit quid Deus exigat, et inuenit ubique septimum numerum predicari, quemadmodum dicitur: Septies in die laudem dixi tibi; et illud statuit exsequi; quod et perfecit, septies interdiu, et noctu septies concipiens preces, septennio hunc secutus est tenorem.« Postea uero nec his contentus iugem psalmodiam instituit; quam etiam in pluribus ordinis nostri monasteriis uiguisse probat noster Mabillonius .

 Ex dictis hactenus satis refutata manet Neocesariensis Ecclesie clericorum temeritas, qui Basilio Magno aliquando uitio uertere ausi sunt quod statis certisque horis Deo laudes persolueret, dicentes moris id non fuisse magno Gregorio Thaumaturgo appellato; quos ille epist. 63 confutat. Sed et impietas Lampetii heretici, ex ceno Massalianorum exorti, eos qui definitis horis diuina celebrarent officia adhuc legi seruire asserentis, uti uidere est in Bibliotheca Photii, n. 52, de Synodo Sidetana. Sed ad Regule textum ueniamus.

Ut ait Propheta: Septies in die laudem dixi tibi.] Quasi semetipsum aut alium quemlibet interrogando S. P. Benedictus in huius capitis titulo dixerat: Qualiter, id est quoties, diuina opera per diem agantur? Postea quasi respondendo, inquit Hildemarus, et post eum Bernardus Cassinensis, reponit: Ut ait propheta: Septies in die laudem dixi tibi, prophetica uerba, sicuti aiunt predicti auctores, non sensum suo adaptans proposito: nam propheta numerum definitum  pro indefinito assignat, ut idem sit septies quod semper, econtra uero S. P. Benedictus.

Qui septenarius sacratus numerus, etc.] Septenarium numerum sacratum appellat ob innumera que in sese includit sacramenta; ex quibus aliqua reuelat S. Bruno Signiensis episcopus his uerbis : »Constat non solum apud nos, uerum etiam apud seculi sapientes, septenarium numerum sacratissimum ac perfectissimum esse, quoniam et omnia tempora, et omnes numeri in eo continentur. Constat enim ex pari id est quatuor, et ex primo impari id est tribus: omnis autem numerus aut par est, aut impar. Omnis ergo numerus ex septenarii partibus constituitur, et per hoc alii numeri in hoc uno numero continentur. Hinc est quod Iudei septem diebus comedunt azyma, hinc est quod septem diebus celebrant festiuitates, hinc est quod manus sacerdotum quando ordinantur septem diebus unguntur et consecrantur, hinc est quod pontifex  tangens in sanguine digitum septies proiicit contra propitiatorium et fores tabernaculi, hinc est quod leprosus concluditur septem diebus, hinc est quod Maria soror Moysi septem diebus mansit extra castra, hinc est quod muri Iericho septies circumdantur et corruunt, hinc est quod septies in die laudem Domino dicimus, hinc est quod non solum septies sed etiam septuagies 305 septies nostris debitoribus dimittere iubemur, hinc est quod templum Salomon septem annis edificatur et septem diebus dedicatur. Hoc septem Ecclesie, septem candelabra, septem lucerne, septem sigilla, septem angeli tuba canentes, septem panes turbam multam in deserto reficientes, et septem gratie Spiritus sancti significare uidentur.« uide Menardum ad hunc locum, et Ioannem Bona de Diuina Psalmod. cap. 2, § 5.

Quia de his horis diurnis dixit: Septies in die laudem dixi tibi.] Quem Prophete uersiculum de die artificiali late sumpto, prout aurora et crepusculo circumscribitur, S. Pater intelligit; hunc de die  naturali, qui lucem et tenebras simul inuoluit, exponunt S. Basilius serm. 1 de Institutione monach., Cassianus et alii.

Nam de nocturnis uigiliis idem ipse Propheta ait: Media nocte surgebam ad confitendum tibi.] Nocturnas uigilias auctoritate diuina confirmat, Prophete adducens exemplum, qui media nocte surgebat ad confitendum Deo: quod tamen S. Pater non sic proponit quasi nos uellet media nocte surgere, quibus modice amplius de media nocte permittit; sed tantum ut ostenderet monachos nocte surgere debere, ut exponunt Hildemarus et Bernardus Cassinensis. uid. l. I de Antiq. monach. Ritibus, cap. 1.

Ergo his temporibus referamus laudes Creatori nostro.] Non solum ore, sed etiam corde, imo corde amplius: nam, ut ait Hildemarus, »Ille laudes Deo refert qui hoc quod ore dicit, corde cogitat. Et propterea uigilanter S. Benedictus subiunxit, cum dicit  his temporibus referamus laudes, et statim adiecit Creatori nostro, ac si diceret: Ita laudes referamus, ut Creator noster cognoscatur: nam sunt multi qui uidentur laudes referre, sed non referunt Deo; quia hoc quod ore dicunt, corde non intendunt.«

Super iudicia iustitie sue.] Super, id est propter, infit Hildemarus; his enim uerbis quare Deo referre laudes debeamus tam in die quam in nocte manifestat; nimirum propter iudicia Dei: quenam sint autem illa iudicia non aperit, sed dicit esse incomprehensibilia, attamen iusta; sunt enim iudicia iustitie sue; que cum clara et aperta Boherio non uideantur, iudicia iustitie Dei asserit esse iudicia Filii Dei, qui est iustitia Patris. Et reuera que passus est a Iudeis Christus iudicia iustitie Dei septem canonicis horis Ecclesia honorare intendit, ut patet ex his uersibus, quos refert Boherius:

In matutino damnatur tempore Christus;
Quando surrexit primam canit ordo fidelis;
 Tertia cum canitur, tunc est cruciamina passus;
Sexta sunt tenebre per mundi climata facte;
Emissus nona est diuinus spiritus hora;
uespere clauduntur Christi sacra membra sepulcro;
Christo bissena custodia ponitur hora.
Hos tamen tanquam historice ueritati minus conformes haud omnino 306 probat cardinalis Bona ; nam resurrectio ante primam horam facta est, et quod de hora duodecima dicunt, in Euangelio non legitur: preferendi sunt ergo uulgatissimi illi glosse in cap. 1 de Celebr. missarum:

 Hec sunt septenis propter que psallimus horis:
Matutina ligat Christum, qui crimina purgat;
Prima replet sputis; causam dat tertia mortis
Sexta cruci nectit; latus eius nona bipertit;
uespera deponit; tumulo completa reponit.
Multas alias pias institutionis septem horarum canonicarum adducunt causas, qui de officiis ecclesiasticis tractatus ediderunt auctores, quas omnes hic referre presentis non est otii; unam duntaxat pro capitis huius conclusione proferam ex Petro Damiani : »Septem sunt leuia minimaque peccata, inquit, in quibus non solum peccator, sed etiam iustus quisque quotidie labitur, etiamsi in excelso iam perfectionis culmine stare uideatur; que profecto sunt: Cogitatio, ignorantia, inconstantia, necessitas, infirmitas, obliuio, subreptio . . . . . Propter hec igitur septem leuia paruaque peccata, que pro fragilitatis humane debilitate cauere non possumus, hoc ex magisterio Spiritus sancti a piis Ecclesie doctoribus  institutum est, ut uota nostra per unumquemque diem septies persoluamus. Hec sane septem canonicarum horarum officia quasi septem baptismatum lauacra in sancte Ecclesie sunt gremio constituta, ut septem offensionum maculas, quas ex quotidiana uite huius conuersatione contrahimus, totidem, ut ita loquar, orationis quotidiane fluentis expiare curemus, quatenus assiduum corruptibilis uite puluerem satisfactionis aura decutiat, et mundane conuersationis lutum superfuse orationis frequens unda detergat.«



CAPUT XuII. Quot psalmi per easdem horas canendi [a 1Kb] sunt.


 Iam de nocturnis uel matutinis digessimus ordinem psalmodie; nunc de sequentibus horis uideamus. Prima hora dicantur psalmi tres, singillatim, et non sub una Gloria. Hymnus [b 1Kb] eiusdem hore, post uersum Deus, in adiutorium meum intende [c 1Kb] , antequam psalmi incipiantur. Post expletionem uero trium psalmorum, recitetur lectio una, uersus, et Kyrie eleison, et misse sint [d 1Kb] . Tertia uero, sexta, et nona, eodem ordine [e 1Kb] celebretur oratio, id est uersus, 307 hymni [f 1Kb] earumdem horarum terni psalmi [g 1Kb] , lectio et uersus, Kyrie eleison, et misse [h 1Kb] sint. Si maior congregatio  fuerit, cum antiphonis; si uero minor, in directum psallantur [i 1Kb] .

uespertina autem synaxis, quatuor psalmis cum antiphonis terminetur, post quos psalmos lectio recitanda est, inde responsorium, Ambrosianum [i 1Kb] , uersus, canticum de Euangelio, litania [k 1Kb] et oratio dominica, et fiant misse. Completorium [l 1Kb] autem trium psalmorum dictione terminetur. Qui psalmi directanei sine antiphona dicendi sunt; post quos hymnus [m 1Kb] eiusdem hore, lectio una, uersus, Kyrie eleison, benedictio [n 1Kb] , et post misse fiant.





COMMENTARIUS.


Iam de nocturnis uel matutinis digessimus ordinem psalmodie, nunc de sequentibus horis uideamus. Prima hora dicantur tres psalmi singillatim, et non sub una gloria.] Sed sub triplici, ut ad quemque psalmum glorificetur Trinitas. Totidem psalmos ad tertiam, sextam, nonam, et completorium, quinque scilicet horas S. Pater assignat: »Ut quinque sensus nostri corporis tribus anime uirtutibus excellere admoneamur, ut ex toto corde, tota anima, tota mente diligamus Deum«, inquit Amalarius in supplemento 

 Hymnus eiusdem hore, etc., Kyrie eleison, et misse sint.] Hec omnia clara et aperta sunt, nec quidquam in se difficultatis continent, nisi forte duo extrema uerba misse sint, in quibus exponendis non consentiunt omnes. Ut autem in re dubia et obscura lucis aliquid afferamus, prenotandum misse uocabulum ualde esse equiuocum, et ad multa significanda usurpari

Primo enim, missa uulgo sumitur pro incruento Christi sacrificio, quod in altari offerunt sacerdotes; quo sensu accipitur infra, cap. 35: in diebus autem  solemnibus usque ad missas sustineant; et cap. 38: Post missas et communionem ingrediatur lector ad legendum

Secundo, missa sumitur pro festo alicuius sancti. Ita statuta S. Adalardi: 308 »Isti sunt dies in quibus eis ab opere dominico parcendum est . . . Natiuitas Domini . . . Missa domne Balthilde;« antique Germanie consuetudines ms., n.30: »Diebus dominicis et festis ab ipsis calendis Octobris usque in missam S. Martini.« Et infra: »A missa uero S. Martini usque in Purificationem S. Marie, etc.« uide uitam S. Gutlaci, n. 32, sec. III, part. I.

Tertio, missa sumitur pro hora canonica, siue pro cursu diuini officii. Sic apud Cassianum : »Quare post missam nocturnam dormire non oporteat.« Et alibi : »Missa canonica celebrata, usque ad lucem post hec uigilias extendunt.« Et concilium Agathense : »Hymni matutini uel uespertini diebus omnibus decantentur,  et in conclusione matutinarum uel uespertinarum missarum post hymnos capitella de psalmis dicantur.«

Quarto, missa sumitur pro lectione. S. Aurelianus in Ordine psallendi: »In Natali Domini et in Epiphania tertia hora noctis surgite: dicite unum nocturnum, et facite sex missas de Isaia propheta; iterum dicite secundum nocturnum, et legantur alie sex de Euangelio. In Epiphania ita: In primo unum nocturnum, deinde de Daniele propheta facite illas sex missas . . . . In martyrum festiuitatibus tres aut quatuor misse fiunt: primam missam de Euangelio legite: reliquas de passionibus martyrum, etc.« Magister in Regula : »Eo ordine quo misse a clericis celebrantur, id est cum minor clericus apostolum perlegerit, sequitur maior diaconus Euangelia sancta lecturus.«

Quinto, missa apud antiquos dicta reperitur pro oratione seu collecta, eo quod mittatur ad Deum. Ita in concilio Mileuitano : »Placuit etiam  et illud, ut preces, uel orationes, seu misse, que probate fuerint in concilio, siue prefationes, siue commendationes, seu manus impositiones ab omnibus celebrentur.« In concilio Toletano 4, can. 13: »Componuntur ergo hymni, sicut componuntur misse siue preces uel orationes.« Et apud Cassianum : »Qui necdum bene finito psalmo, in orationem procumbere festinamus, ad celebritatem misse quantocius properantes.

Sexto, denique, missa pro dimissione dicitur, sicut apud Tullium, u de Orat., collecta pro collectione; apud Tertull., l. III cont. Marc., proba pro probatione: apud Cyprianum, remissa pro remissione.

Ex illis sex misse significationibus controuersia hic tantum esse potest de duabus postremis. Nam: 1o certum est hic missam non sumi pro sacrificio eucaristico, ut uoluit aliquando uir quidam doctus, quem merito refellit Menardus hunc in locum; neque enim, saltem ex consuetudine, missa post completorium  dicebatur. 2o Certum est etiam non sumi pro festo, nam dies festi neque quotidie, neque ad horas singulas eueniunt. 3o Neque pro integra hora canonica, alioquin peracto diuino officio, S. Benedictus iam celebratum iterum celebrari preciperet. 4o Neque pro lectione, nam cap. 48, post primam et post nonam non lectioni, sed operi manuum uacandum esse instituit.

309 Tota ergo difficultas uersatur circa duas postremas misse acceptiones, an scilicet orationes dicendas S. Benedictus his uerbis preceperit, an absolutionem seu dimissionem faciendam; utraque enim sententia suos assertores habuit, ut discimus ex Hildemaro: »Misse sint, inquit, duobus modis intelligunt sapientes. Fiant misse id est absolutiones. Siue alio modo dicuntur misse missiones, ut attineant ad illam orationem, eo quod per officium sacerdotis orationes populi diriguntur ad Deum; unde dicit sacerdos: Exaudi, Domine, uocem populi tui,  et reliqua.« Ex duabus hisce opinionibus posteriori suffragatur Hildemarus, cum postrema huius capitis uerba, et misse fiant, commentans, addit: »Id est orationes, siue supplicationes monachorum ad Deum transmisse.« Hildemarum sequuntur insigniores Regule commentatores pene omnes. Smaragdus: »Quod in aliis locis dicit et completum est, hac in clausula et misse sunt dicit. Et misse sunt repetit, orationes enim officii, que a nobis sunt complete, Deo sunt misse, quia in illius honore sunt celebrate. Aliter orationes id est collecte, que in fine cursus a sacerdote dicuntur, misse, id est Deo transmisse, uocantur.« Bernardus Cassinensis: »Quod uero ait misse sint, sic intelligas, quod quando oramus ad Deum orationes mittimus, et ab ista missione dicitur missa. Unde quod dicit misse sint, idem est ac si diceret : Post Kyrie eleison dicatur oratio que mittatur ad Deum. Unde cum agit de uesperis in hoc capitulo, dixit duas orationes faciendas, puta quando dicit in littera oratio dominica, id est Pater noster,  et misse fiant.« Nicolaus de Fractura: »Et misse sunt, supple orationes, et psalmodie misse sint ad Dominum.« Boherius in primo comment.: »Quotiescunque Deum oramus, orationes nostras ad Deum mittimus, et a tali missione orationes, quas in fine horarum dicimus, ut sunt preces, oratio dominica, uersus subsequens, oratio specialis ipsius hore uel diei, cum conclusione debita, misse nominantur, ut hic; unde quando dicit, Et misse fiant, idem est ac si diceret: Post Kyrie eleison, orationes fiant que ad Deum mittantur.« Et in secundo comm.: »Misse, id est orationes que mittuntur ad Dominum, ut Pater noster, illiusque hore oratio.« Ioannes de Turrecremata: »Et misse sint, id est dicantur orationes que misse dicuntur hic a S. Patre, eo quod in illis ad Deum expresse preces mittamus dicentes: Oremus. Omnipotens sempiterne Deus; uel Deus qui; uel huiusmodi.« Theobaldus Artaldus Celestinus in Gallica expositione Regule Benedictine hec uerba et  misse sint ita reddit: Et soient dites messes, c'est-à-dire l'oraison dominicale, le Credo, les prières, et la collecte propre à icelle heure, lesquelles par singulière efficacité sont enuoyées à Dieu le Souuerain, etc. Ioannes Cresbeeck: »Misse sint, hoc est orationes fiant, et mittantur ad Deum tum a singulis priuatim, et submisse dicentibus Pater noster, etc; tum communiter uno sacerdote collectam clare recitante; dicuntur enim orationes nostre misse,« etc. Hugo Menardus: »Misse hoc loco collecte sunt seu orationes, que iuxta Cassianum ad finem cuiusque psalmi dicebantur a sacerdote, quarum 310 mentionem tantum facit in fine horarum S. P. Benedictus breuitatis causa, tanquam rei suis monachis uulgaris et trite, quemadmodum postea agit de breui oratione ueluti obiter et per transennam, tanquam de re monachis nota, que maiori explicatione non indigeat. uel certe dicendum S. P. Benedictum iuxta aliorum morem quem supra declarauimus reiecisse eiusmodi collectas ad finem cuiusque hore, ita ut plures dicende  sint non una, atque ob eam rationem dixisse: Misse sint, non missa sit.« Ioannes Caramuel: »Misse sunt orationes ille quas in fine dicimus ante Benedicamus Domino.« Et infra: »Misse sunt collecte ille ultime officii, nempe oratio correspondens diei, et si que tunc fiebant confessorum aut martyrum commemorationes. »Idem habet in Nomenclatore. Denique Carolus Cointius in tom. I Annalium Eccles. Francorum : »Hore igitur prima, tertia, sexta, et nona, sic clauduntur: Post Kyrie eleison dicitur oratio dominica, eo quo supra expositum est modo, tum misse, seu collecte.«

Hanc tot grauissimorum auctorum sententiam confirmat usus ac praxis misse uocabulum usurpandi ad significandas collectas siue orationes, ut uidere est in secunda Regula SS. Patrum, cap. 6, ubi agens de diuinis officiis hec habet: »Operam uero dabunt  singuli fratres ut tempore quo misse fiunt siue die siue nocte, quando diutius standum est ad orationem, non deficiant.« Quem locum explicat alius textus ex Regula S. Macarii, cap. 15: »Operam Deo dabunt singuli tempore quo misse in uigiliis obseruandis fiunt, quando omnes conueniunt, ne deficiant.« Ita etiam Cassianus lib. II, cap. 7: »Nedum bene finito psalmo in orationem procumbere festinamus, ad celebritatem misse quantocius properantes.« Ita S. Cesarius  quod in Regula ad uirgines prescripserat, ut a calendis Octobris ad Pascha duo fiant nocturni, et »post nocturnos legantur orationes tres;« in Regula ad Monachos, cap. 20, sic exprimit: »uigilias mense Octobri duos nocturnos faciant, et tres missas. Ab una missa legat frater folia tria, et orate; legat alia tria, et orate; legat alia tria, et leuet se:« quasi diceret: Duos faciant nocturnos et orationes tres: post primam orationem legat tria folia, et fiat secunda oratio; legat alia tria folia, et fiat tertia oratio; legat alia tria, et  leuet se. Eodem sensu missam accepisse uidetur Gregorius Turonensis , cum dixit Chilpericum regem quedam confecisse »opuscula, uel hymnos, siue missas, que nulla ratione suscipi possunt.«

Cum igitur constet misse uocabulum apud antiquos scriptores, maxime auctores regularum monasticarum usurpatum fuisse ad significandas orationes; nichil uetat hic eo sensu a sancto Patre Benedicto acceptum fuisse, presertim cum constet eum ad opus Dei orationes admisisse, ut patet ex capite 57, ubi prescribit, ut semper ad orationem ultimam operis Dei commemoratio omnium absentium fiat; que uerba non solum orationes eum admisisse probant, sed etiam plures; unde etiam hic non simpliciter dicit, ut missa sit, sed ut misse sint, et misse fiant. Quapropter his assentiri non possum, qui missam hoc capite a S. Benedicto 311 pro dimissione dictam uelint; que si uera essent, non misse sint, aut misse fiant  dixisset, sed missa sit aut missa fiat, neque enim misse uocabulum in plurali ab aliquo auctore adhibitum uidemus ad significandam dimissionem, sed semper in singulari. Multo minus probare possum S. Hildegardis, Antonii Perez, et Benedicti Hefteni sententiam, qua dicunt preter dominicam, aliam a S. Benedicto orationem admissam non fuisse. Nam, preter quam quod semper ad orationem ultimam operis Dei omnium absentium commemorationem fieri iussit, uigilias diebus dominicis festisque duodecim lectionum benedictione terminari uoluit; que benedictio ex S. Hildegarde, Perezio, et Hefteno collecta erat. Preterea scribit Amalarius in Supplemento , quod »in omnibus officiis tam clerici quam monachi persolutis, orationem Domino recte offerunt ultimam, que per Dominum nostrum Iesum Christum Deo Patri commendatur.« Cuius rei praxim uidere est apud nostros Aeduenses, quibus Regule Benedictine obseruantiam tanto studio commendarat S. Leodegarius, in concilio Augustodunensi;  scilicet in uita S. Mederici abbatis, qui seculo septimo florebat, in cuius num. 7 anonymus agit de quodam monacho qui »statim ut synaxis oratione consueta finienda esset, et antequam genua flecteret ab ecclesia exiret.« Et certe credibile non est S. Benedictum a communi ueterum monachorum consuetudine recessisse, qui omnes ad officium diuinum orationes adhibebant, ut de Aegyptiis constat ex Cassiano l. II, c. 7; de Pachomianis ex Palladio Lausi. c. 38 , quibus angelus »constituit ut per totum diem facerent duodecim orationes, et cum ad uespertinum lumen uenirent, et in nocturnis uigiliis duodecim, et hora nona tres,« tot scilicet quot psalmos. Orationes etiam prescribit S. Cesarius in Regul. ad Monachos cap. 20; S. Aurelianus in Ordine  psallendi; S. Isidorus in Reg. c. 7; S. Fructuosus cap. 3; Magister in Reg. cap. 33, 35, 36, 37; S. Columbanus in Penitentiali; S. Macarius in Regula c. 15. uide concil. Mileuit. c. 12; Carthag. II, c. 25, et Agathense can. 30, in quibus agitur de Collectis que proinde ante S. Benedicti tempora in Ecclesia erant in usu

Hactenus dicat confirmare possem ex lectione que reperitur in uetustissimis Regule S. Benedicti manuscriptis codicibus, Oxoniensi ante annos mille exarato, Narbonensi ante nongentos, et Floriacensi ante octingentos, in quibus non legitur et misse sint, sed tantum et missas, quasi diceret S. Benedictus post tres psalmos recitetur lectio una, uersus Kyrie eleison, et orationes seu missas. Nec est quod dicat aliquis missas ibi exprimi in accusandi casu, cum reliqua scribantur in casu nominandi: nam id frequenter occurrit in illis codicibus, maxime in Narbonensi et Floriacensi, in quibus sepe legimus hymnum pro hymnus, lectionem pro lectio.

 Nec me multum mouet quod dicit S. Hildegardis, nullam a S. Benedicto collectam esse designatam, »quatenus fastidium orantibus tollatur, et ne premissa oratio dominica in neglectum ducatur.« Cum 312 contrarium experientia constet, nec breuissime collecte fastidium generare queant, nisi ei quem totius tedet officii. Quapropter si quod opposite sententie argumentum aliud magis urgeat expendendum est. Unicum duntaxat habet fundamentum ex cap. 9 et 12 desumptum, in quorum primo S. Benedictus nocturnarum, uigiliarum ordinem instituens, postquam de psalmis et lectionibus disseruit, sic tandem concludit: uersus, et supplicatio litanie, id est Kyrie eleison, et sic finiantur uigilie noctu ne. In altero uero, ubi agit de matutinis, post canticum de Euangelio additur: litania, et completum est; ex quibus ita inferunt: Eodem modo sumitur hoc capite et misse sint, quo capite 9, et sic finiantur uigilie nocturne, et cap. 12, et completum est. Porro his loquendi formulis  nulle prescribuntur orationes aut collecte: ergo nec cum dicit Et misse sint.

Huic obiectioni ut fiat satis, respondeo primo satis probabile esse S. Benedictum Aegyptiorum monachorum morem secutum fuisse, qui ad singulos psalmos orationes interponebant, ut constat ex Cassiano; quem morem licet non explicite, tamen implicite sanctus Pater, ut docet Boherius, prescripsit in eo quod eorum adinstar ad uigilias duodecim psalmos cum alleluia in fine decantari precepit: quo decreto eorum ritum approbauerit, iterumque approbare uidetur cap. 20, ubi de reuerentia orationis, et hec quoad uigilias. »Quod autem inter ipsos matutinos, inquit iterum Boherius, uel in fine ipsius solemnitatis orationum fieret interiectio, per Patres ordinatum, ut puto, reperit; sicque etiam nec instituere procurauit.« Igitur satis probabile est S. Benedictum ad nocturnos, et ad laudes orationes psalmis inseruisse, quas ad alias horas diurnas in finem officii reiecerit, ac propterea ad uigilias nulla facta orationum  mentione, dixisse, sic finiantur uigilie nocturne, ad matutinos seu laudes et completum est; ad alias uero horas et misse sint, et misse fiant. Hanc opinionem aliquo modo roborat Regula Magistri, que magna ex parte constat ex Regula S. Benedicti ritibusque Benedictinis, in cuius cap. 33 uetat ne duo psalmi sub una dicantur gloria [* 1Kb] , ne forte orationes inter ipsos dicende omittantur: »Caueatur, inquit, ne psalmi aliquando combinentur, quod non licet; sed singulos debere definiri cum Gloria, ut nec orationes inter ipsos agende perdantur.« Idem etiam prescripsit S. Isidorus, cum Regule cap. 7 hec statuit, »recitantibus monachis post consummationem singulorum psalmorum prostrati omnes humi pariter adorabunt.«

Respondeo secundo S. Benedictum plura subticuisse,  tanquam usu quotidiano fratribus satis nota: nam, uerbi gratia. cap. 9 et 10, in quibus agit de uigiliis nocturnis, nullam facit mentionem orationis dominice; sed neque cap. 12, in quo matutinorum diei dominice ordinem instituit. Nullam etiam hoc capite mentionem facit commemorationis faciende pro absentibus ad primam, tertiam, sextam, etc. Quod si quis dicat alibi hec prescribi, nimirum cap. 13, ut ad matutinos et uesperas alta uoce dicatur oratio dominica, in ceteris uero agendis 313 submissa uoce; et cap. 57, commemoratio absentium: repono et ego plures ibidem orationes S. Benedictum indixisse, cum dixit: Semper ad orationem ultimam operis Dei commemoratio omnium absentium fiat. Certe si orationes aut collectas a S. P. Benedicto admissas fuisse negemus, eo quod nullam earum uideatur fecisse mentionem, cum diuini officii ordinem disponit, dicendum erit pariter sex primas orationis Dominice petitiones pretermisisse in omnibus horis, preter laudes et uesperas, quod eas explicite non  prescribat S. Pater.

Respondeo tertio, istas loquendi formulas, finiantur uigilie nocturne, et completum est, duobus modis accipi posse precipitur enim aliquid finiri, uel ita ut nichil amplius addatur; uel ita ut pauca duntaxat dictis aut factis adiiciantur; sic quotidie alicui multa nimis loquenti dicimus ut finiat, non quasi uelimus eum nulla insuper uerba facere; hoc enim sepe nec expedit, nec etiam uellemus. Atque postremo hoc sensu accipienda esse uerba S. Benedicti, et sic finiantur uigilie nocturne, manifestum est, siquidem his que supra assignauit adiicienda est oratio dominica. Idem de aliis, et completum est, debet dici. Et certe ea duobus modis intellexerunt qui ex fratribus nostris nouam S. Augustini editionem adornarunt, in preuia admonitione ad secundam Regulam S. Augustini, quam in appendice primi tomi reiecerunt: »Completum est, inquiunt, id est peractum sic erit officium, uel addetur finalis oratio, qualis ea scilicet que in antiquis  missalibus ad complendum uocitatur.« Hec tamen omnia pro nostro modulo satis male digesta aliorum saniori iudicio subiicimus.

Tertia uero, sexta, nona eodem ordine celebretur oratio.] Oratio hic pro hora canonica sumitur, uti obseruauit Boherius; ut sensus sit: oratio tertia, sexta, et nona eodem ordine celebretur quo prima, cuius seriem modo disposuit, quod clarius exprimit antiqua editio ueneta, que ita legit »Tertie, sexte, none eodem ordine celebretur oratio.« Et S. P. Benedictus amplius exponit addens:

Id est uersus,] scilicet Deus, in adiutorium, etc.

Hymni earumdem horarum, terni psalmi, etc.] Hec omnia ex dictis hactenus plana sunt.

Si maior congregatio fuerit.] Quid sit congregatio exponit Hildemarus his uerbis: »Congregatio est ubi duodecim fratres sunt: bene congregatio duodecim fratres sunt, quia possunt illi suam legem implere; uerumtamen et hoc in deserto; nam prope  ciuitatem non est bonum tantum duodecim monachos sub uno abbate; quia si miseris eos ad singula officia, non etiam plene sufficiunt ad honestatem diuersorum hominum qui ad monasterium ueniunt.« Similiter Bernardus Cassinensis congregationem constituit in duodecim fratrum conuentu, »quia, inquit, decem secundum iura faciunt populum; super decem uero ponitur decanus, et super decanum ordinatur prepositus,« et super utrumque abbas. Idem asserit Boherius, aitque talem fuisse 314 primam congregationem monachorum, scilicet apostolorum, »in qua fuit abbas Saluator noster, prepositus Simon Petrus, decanus Iudas Scarioth.«

Iam uero que sit maior congregatio, queue minor, inquirendum est. »Si plures quam duodecim sunt, inquit Bernardus Cassin., id est tredecim, aut quatuordecim aut ultra, maior congregatio est; si uero infra duodecimum numerum, minor congregatio dici  debet.« Similiter Nicolaus de Fractura ad hec uerba: Si maior congregatio fuerit, addit: »Ut puta tredecim, uel quatuordecim, uel plures, quia duodecim faciunt congregationem, etsi interdum quoad ius eligendi duo tantum faciant congregationem.« Boherius autem triplicem distinguit congregationem; simplicem, que est duodecim monachorum; maiorem, que supra duodecim; et minorem, que infra descendendo usque ad duos non computato prelato. Eodem modo Theobaldus Artaldus et Ioannes Cresbeek eam congregationem maiorem agnoscunt, que duodecimum monachorum numerum superat. At uero cardinalis de Turrecremata: »Maior congregatio, inquit, dicitur ab aliquibus a triginta et supra; minor uero congregatio, si minus a triginta fuerint fratres descendendo usque ad duodecim, nam minus a duodecim non uidetur congregatio regularis.« Hec sententia magis arridet. Nam S. Benedictus in Regule c. 21 decanos in sola maiori congregatione instituit, uerum supra duodecim aut quindecim monachos, uel circiter, sufficiunt  abbas et prepositus. Maior ergo congregatio haud potest esse, nisi ubi duo minimum existunt decani, singuli supra denos monachos constituti, et super utrosque abbas et prepositus, hoc est uiginti quatuor. Atque ita sentit Hildemarus in cap. 21 scribens; additque secundum usum eam esse maiorem congregationem in qua sunt quadraginta et triginta monachi.

Cum antiphonis; si uero minor in arrectum psallantur.] Quid sit cum antiphona psallere, quid in directum, explicat Heftenus his uerbis : »uoluit S. Benedictus per psalmodiam cum antiphona designare eam diuini officii partem que fit cum nota et melodico concentu; quod ipse satis indicat: cum enim dixisset modulatis, ut supra diximus, sex psalmis, idipsum paulo post exprimens ait: Post quas lectiones sequantur ex ordine alii sex psalmi cum antiphonis, sicut anteriores. Unde manifestum est cum antiphona psallere idem S. Benedicto esse atque  psalmos modulari . . . Iam uero haud erit difficile explicatu quid sit in directum psallere, siue directanee; quod ipse S. Pater exponit sine antiphona, hoc est sine notis, modulatione, aut tono; ita ut equali uocis tenore recte omnia absque ascensu uel descensu pronuntientur.« Et certe S. Benedictus hic opponit psalmodiam cum antiphona psalmodie in directum: nisi forte quis dicat psallere cum antiphona idem esse ac singulis psalmis, imo etiam singulis psalmorum uersiculis antiphonas interponere; psallere uero in directum easdem omittere, psalmosque uno tenore cantare. Utramque 315 hanc loquendi rationem distinguit Boherius ad hunc locum sic scribens: »Ne nimio labore paucos opprimat in psallendo, hic eos releuat a duobus, scilicet breuitate, quia sine antiphonis, et a cantus proclamatione, quia in directum psalmi psalluntur.« Simul indicans orationem et causam cur minorem congregationem ab antiphonis et cantu exemerit, nempe ne nimio labore pauci opprimantur; quod enim fit a multis, facilius adimpletur.  Et certe in minori congregatione, ubi minor solet esse substantia, necesse est quosdam frugibus colligendis foras exire, aliisque monasterii utilitatibus uacare, paucis in choro remanentibus, quibus graue esset has horas cantu solemni persoluere. Possunt tamen, si hanc eis Deus dederit uoluntatem. Neque enim hoc sancti Benedicti de minoribus horis in directum dicendis decretum preceptiuum est, ut cum Hildemaro annotarunt Bernardus Cass., Boherius, et Turrecremata; sed tantum permissiuum: quod etiam solas diei minores horas respicit; unde nocturnas uigilias, matutinum, et uesperas minor congregatio perinde ac maior cum cantu persoluere debet; quia tunc omnes congregati ab externis officiis liberi hec facile possunt implere.

uespertina autem synaxis.] Id est uespertinum officium, quod synaxis nomine ab antiquis monachis nuncupatum fuisse constat ex Cassiano l. II, c. 11.

 Quatuor psalmis cum antiphonis terminetur.] Quinque ut ad matutinos, decurrunt clerici iuxta illud concilii Bracarensis: »Placuit omnibus communi consensu, ut unus atque idem psallendi ordo in matutinis uel uespertinis officiis teneatur, et non diuerse atque priuate, neque monasteriorum consuetudines cum ecclesiastica sint permixte.« Quare autem quinque a clericis, quatuor uero a monachis psalmi explicentur, exponit Petrus Damiani his uerbis : »uesperum non eumdem psalmorum modum apud diuersos ordines habet: nam apud clericos quidem quinque psalmos amplectitur; apud monachos autem quatuor solis expletur. Neutrum tamen ratione uacare dignoscitur, si digne discussionis indagine perquiratur. Nam de quinque uespere psalmis hec eadem non absurde redditur ratio que et superius absoluta de matutinis habetur. Nam quia humani generis iudex nocte uenturus sit ipso docente cognoscimus, sed qua noctis hora, uidelicet utrum media  nocte, an galli cantu, an mane ueniat, quia ipso perhibente sicut fur uenturus est, ignoramus; recte ergo sicut in matutine, ita et in uespertine laudis officio sponsum suum sancta electorum ecclesia prestolatur, que per numerum est quinque prudentum uirginum congrue designata; cui nimirum cum quinque psalmos bonis operibus ornata coniubilat, accensis quasi totidem lampadibus in eius occursum letabunda festinat. Qui uero quatuor psalmos instituit, ad hoc nisi fallor spectasse credendus est, quia sicut sunt quatuor uigilie militares, ita nichilominus et quatuor principales noscuntur esse uirtutes, iustitia scilicet, fortitudo, temperantia, atque prudentia; 316 in quibus utique per nocturnam mortalis huius uite caliginem iugiter uigilandum est, et in procinctu spiritalis militie in cuius arma iurauimus pro castris nostris longanimiter standum, et infatigabiliter decertandum. In hoc igitur uespertine laudis officio per quatuor quos modulamur psalmos instruimur,  ut erga quatuor uirtutum custodiam peruigiles excubemus.« Aliter Ioannes Belethus : »In uesperis, inquit, a nobis cantantur quinque psalmi, qui sumus imperfecti; ut uidelicet quod per quinque sensus corporeos commissum est, per quinque psalmorum cantionem penitus dimittatur . . . . . monachi uero, in quo se perfectiores esse ostendunt, tantum quatuor dicunt. Quidquid enim quadratum est in quamcunque partem uertatur, manet semper idem firmum ac solidum. Ad eumdem sane modum perfectus quocunque loco, aut quocunque tempore semper idem atque immobilis permanet.«

Post quos psalmos lectio recitanda est.] Ex corde scilicet sicut ad laudes, alioquin non recitanda diceret, sed legenda.

Canticum de euangelio.] Nempe Magnificat, ut est  probabile; de quo Petrus Damiani sic discurrit : »Canticum quoque B. Genitricis non incongrue uespertino copulatur officio: illa siquidem uelut emenso iam longo preteriti seculi die, sub ipso scilicet mundi uesperascentis occasu, mox ut lumen eterni uerbi felicis uulue flore concepit, protinus in uocem diuine laudis erupit, Magnificat, inquiens, anima mea Dominum. Adinstar ergo illius que mater est Domini, et tota uniuersalis Ecclesia, que Christianorum utique mater est, que et idipsum lumen portat in mente, quod illa dudum gestauit in uentre, aduesperascente iam die digna Deum laude magnificat, et de collatis beneficiis gratias agens, spiritus eius in Deo salutari suo gratulabunda exsultat.«

Completorium autem.] Ita ultimam diei horam canonicam S. Benedictus appellat, qua cuncta diei complemus officia. Ita etiam S. Isidorus in Regul. c. 7. Sed in lib. I de offic. eccles., cap. 21, completas uocat, nonnulli Patres completam. S. Columbanus  Regul. c. 7, initium noctis; Fructuosus Bracar. episc., primam noctis horam, forte quia dicebatur in crepusculo uespertino, ut uidere est apud Eddium  in uita S. Wilfridi, c. 64, siue instante noctis articulo, ut in Hist. translat. S. Genulfi , n. 25. Et hec forsitan erit hora quam S. Basilius petitionem appellat.

Trium psalmorum dictione terminetur.] Apposite ad hunc locum S. Ambrosius ; »Quis, infit, sensum hominis gerens non erubescat sine psalmorum celebritate diem claudere; cum etiam minutissime aues solemni deuotione, et dulci carmine ortus dierum et noctium prosequantur?« Quare autem trium psalmorum dictione terminetur, ita explicat Petrus Damiani : »Ex debito reddende rationis super tribus psalmis sancta nos Trinitas expedit, sub cuius nimirum signaculo peractum diem completorium claudit: sicut enim prime hore 317 officium, ut pretaxatum est, SS. Trinitatis  fidei dedicatur; ita et completorium in eiusdem SS. Trinitatis assertione concluditur, ut cui totius diei cursus militare dignoscitur, in eum peracte tandem lucis clausula terminetur.«

Qui psalmi directanei sine antiphona dicendi sunt.] Id est sine cantu aut sine antiphonarum inter psalmos aut psalmorum uersiculos interpositione, aut sine utroque simul, ut supra diximus; idque uel quia non satis superest temporis ad completorium antequam cubitum eant solemniter celebrandum, uel quia tempus illud est tempus fletus et meroris, iuxta illud: Ad uesperum demorabitur fletus; cui non competit letitia cantus.

Post quos hymnus eiusdem hore, lectio una.] An ex corde recitanda, aut in codice legenda?

uersus, Kyrie eleison, benedictio, etc.] De quibus uide lib. I de Antiquis monachorum Ritibus, c. ultimo.



CAPUT XuIII.  Quo ordine ipsi psalmi dicendi sunt

 In primis semper diurnis horis [a 1Kb] dicatur uersus, Deus, in adiutorium meum intende; Domine, ad adiuuandum me festina; et Gloria. Inde hymnus [b 1Kb] uniuscuiusque hore. Deinde prima hora dominica dicenda [c 1Kb] quatuor capitula psalmi centesimi octaui decimi. Reliquis uero horis, id est, tertia, sexta, uel nona,  terna capitula suprascripti psalmi centesimi octaui decimi dicantur. Ad primam autem secunde ferie, dicantur tres psalmi, id est, primus, secundus, et sextus: et ita per singulos dies ad primam, usque ad dominicam [d 1Kb] , dicantur per ordinem terni psalmi, usque ad nonum [e 1Kb] decimum psalmum. Ita sane, ut  nonus psalmus et septimus decimus diuidantur in binas Glorias [a 1Kb] . Et sic fiat [b 1Kb] ut ad uigilias dominica [c 1Kb] semper a uicesimo incipiatur.

Ad tertiam uero, sextam, et nonam secunde ferie nouem capitula, que residua sunt de centesimo decimo octauo psalmo, ipsa terna per easdem horas dicantur. Expenso 318 igitur psalmo centesimo octauo decimo duobus diebus, id est dominico et secunda feria; tertia feria iam ad tertiam, sextam, uel nonam psallantur terni psalmi, a centesimo nono decimo usque ad centesimum uicesimum septimum; id est psalmi nouem. Quique psalmi semper usque ad dominicam [d 1Kb] per easdem horas itidem [e 1Kb] repetantur: hymnorum nichilominus, lectionum, uel uersuum dispositione uniformi [f 1Kb] , cunctis diebus seruata.  Et ita scilicet ut semper [g 1Kb] dominica a centesimo octauo decimo incipiatur [h 1Kb] .

uespera autem quotidie quatuor psalmorum modulatione canatur. Qui psalmi incipiantur a centesimo nono, usque ad centesimum quadragesimum septimum: exceptis his qui in diuersis horis ex eis sequestrantur; id est a centesimo septimo decimo, usque ad centesimum uicesimum septimum, et centesimo tricesimo tertio, et centesimo quadragesimo secundo. Reliqui omnes in uespera dicendi sunt. Et quia minus ueniunt tres psalmi, ideo diuidendi sunt qui in numero [i 1Kb] suprascripto fortiores [i 1Kb] inueniuntur;  id est centesimus tricesimus octauus, et centesimus quadragesimus tertius, et centesimus quadragesimus quartus. Centesimus uero sextus decimus, quia paruus est, cum centesimo quinto decimo coniungatur. Digesto ergo ordine psalmorum uespertinorum, reliqua, id est, lectiones, responsoria [k 1Kb] , hymni, uersus, uel cantica, sicut supra taxauimus, impleantur. Ad completorium [l 1Kb] uero iidem psalmi repetantur quotidie; id est, quartus, nonagesimus, et centesimus trigesimus tertius.

Disposito ordine psalmodie diurne, reliqui omnes psalmi qui supersunt, equaliter diuidantur in septem noctium uigilias, partiendo scilicet qui inter eos prolixiores sunt psalmi, et duodecim per unamquamque constituantur [m 1Kb] noctem. Hoc precipue commonentes,  ut si cui [n 1Kb] forte hec distributio psalmorum displicuerit, ordinet, si melius aliter iudicauerit: dum omnimodis id attendatur, ut omni hebdomada Psalterium ex integro, numero centum quinquaginta psalmorum 319 psallatur. Et dominico die semper a capite repetatur [o 1Kb] ad uigilias: quia nimis iners [p 1Kb] deuotionis sue seruitium ostendunt monachi, qui minus a Psalterio cum canticis consuetudinariis per septimane circulum psallunt: cum legamus [q 1Kb] sanctos Patres nostros [r 1Kb] uno die hoc strenue implesse, quod nos tepidi [s 1Kb] utinam septimana integra persoluamus.





COMMENTARIUS.


 In primis semper diurnis horis dicatur uersus Deus in adiutorium, etc.] Ab hoc uersiculo omnes, siue diurnas, siue nocturnas horas S. P. Benedictus incipit; cum tamen clerici, uti obseruat Boherius, tribus modis horas suas soleant incipere; idque ut triplici quod uulgo committitur occurratur peccato; nempe uigilias nocturnas a uersu Domine, labia mea aperies contra peccata oris; completorium a uersu Conuerte nos contra peccata cordis; reliquas horas a  uersu Deus, in adiutorium contra peccata operis.

Prima hora dominica dicenda quatuor capitula psalmi centesimi octaui decimi.] Octonarios psalmi CXuIII S. Benedictus capitula appellat; Cassianus, l. II, c. 11, intercisiones; Amalarius, l. Iu de Eccl. Off., c. 2, repetitiones; Petrus Damiani, opusc. 1, cap. 3, incisiones. Huic psalmo dominica ad primam Symbolum S. Athanasii uulgo appellatum, quod Eusebio uercellensi nonnulli ascribunt, adiicimus; illudque quotidie recitant monachi Carthusienses ex noua collectione Statutor., part. I, cap. 13, n. 12; olimque in aliquibus ecclesiis singulis diebus cantabatur, ex Honorio Augustod., l. II de Gemma anime, cap. 59. De hoc Symbolo uide que diximus in l. I de Antiquis monachorum Ritibus, cap. 4.

Ad primam autem secunde ferie dicantur tres psalmi, id est primus, secundus et sextus.] »Prima monachorum,  inquit Petrus Damiani , preter dominicam diem conuenienter a capite uidetur inchoare Psalterii, ut cum libri principio apte concordet diei quoque nascentis origo.«

Et ita per singulos dies ad primam usque ad dominicam dicantur per ordinem terni psalmi, etc.] De instituto toto hoc capite a S. Benedicto ordine plura digessit Amalarius in Supplemento, tom. II Analect., quod si lubet consule. Quare autem adeo celebratum  a clericis psalmum CXuIII S. Pater ad primam quotidie 320 decantari non preceperit, has Heftenus rationes siue coniecturas affert : »Prima, quod pulcherrimum psalmum, ut pluris fieret, noluerit quotidie repeti, sicut pretiosiora ornamenta non ponuntur in dies. Secunda, uitare uoluerit illud, quod ex repetitione subnasci posset fastidium, et nonnulla esset hic uariatio. Tertia hoc pacto psalmodiam fecerit breuiorem.« Fuit nichilominus etiam hic psalmus a monachis celebratus ut uidere est in uita S. Benedicti Anianensis; et Wetino monacho inter alia ab Angelo commendatus, ex eius uisione, n. 4, sec. Iu, part. I.

Quique psalmi semper usque ad dominicam per easdem horas itidem repetantur, hymnorum nichilominus, lectionum, uel uersuum dispositione uniformi cunctis diebus seruata.] »Quantum ad numerum, inquit Boherius,  quia quantum ad qualitatem aliquoties talia immutantur.« »Ac si diceret, addit Hildemarus, quot psalmos, quot hymnos, quot uersus, quot lectiones in uno die dico, tot dico in alio.« Ex quibus, maxime ex Boherii testimonio, apparet mutatos olim ad minores diei horas canonicas hymnos pro uari tate temporum ac festorum, id quod obseruant etiam nunc Cistercienses ad tertiam et completorium, teste cardinali Bona .

uespera autem quotidie quatuor psalmorum modulatione canatur.] Id est dulci decantatione, ut loquitur Boherius: nam modulatio est cantus dulcedo; que quidem modulatio debet fieri secundum tonum preincepte antiphone competentem.

Et quia minus ueniunt tres psalmi, ideo diuidendi sunt, qui in numero suprascripto fortiores inueniuntur.] Id est longiores, aut prolixiores, uel maiores, inquit Boherius. Hanc porro psalmorum diuidendorum consuetudinem  S. Benedictus ab Aegyptiis monachis accepit, qui, ut refert Cassianus , psalmos »pro numero uersuum duabus uel tribus intercisionibus, cum orationum interiectione diuisos distinctim particulatimque consummabant.« Huiusmodi etiam diuisiones prescripsit concilium Narbonense anni 589 .

Ad completorium uero iidem psalmi repetantur quotidie, id est quartus, nonagesimus, et centesimus trigesimus tertius.] Utpote nocturno tempori magis competentes.

Dispositio Ordine psalmodie diurne, reliqui omnes psalmi, qui supersunt, equaliter diuidantur . . . . Et duodecim per unamquamque constituantur noctem.] Cuius instituti rationem hanc reddit Petrus Damiani : »Quoniam ad continue orationis instantiam excitat nos euangelica tuba dicens: Quia oportet semper orare et nunquam deficere; et Apostolus: Sine intermissione orate; ut hoc non solum in die, sed et in nocte preceptum euangelica  impleat disciplina, diligentissime procuratum 321 est, ut duodenis psalmis nocturne uigilie transigantur. Durum quippe fuerat, ut egroti, siue pregnantes, ac quelibet etatum sexuumue diuersitas, sicut in die, per nocturna quoque horarum inter ualla consurgeret, atque ad ecclesiam festinaret. Ut ergo laborem ecclesie magistra discretio temperaret, exquisitum atque altioris consilii dispensatione statutum, ut iuxta nocturnarum horarum numerum, nichilominus ad uigilias duodenus decurreret ordo psalmorum; ut quodammodo tota nox in oratione uideretur expensa, dum totidem psalmos orando persolueret, quot uidelicet horis et ipsa constaret.«

Notat porro Hildemarus quosdam olim, huius occasione textus: Duodecim psalmi per unamquamque constituantur noctem, aliquo preoccupatos impedimento, u. g. existentes in uia, illis in uigiliis quibus prolixiores occurrunt psalmi, hos in breuiores mutare uoluisse, dicendo, u. g., psalmos graduales, etiam  se hoc audere asserentes iuxta Regule preceptum, scribentis: Duodecim psalmi per unamquamque constituantur noctem. Sed »hi tales, inquit Hildemarus, conueniuntur in eo quod digesto ordine psalmodie diurne, reliqui omnes psalmi, qui supersunt, equaliter diuidantur in septem noctium uigiliis, partiendo scilicet qui inter eos prolixiores sunt psalmi; qui cum mutant, non diuidunt; et cum non diuidunt, transgressores sunt huius precepti.«

Hoc precipue commonentes, ut si cui forte hec distributio psalmorum displicuerit, ordinet si melius aliter iudicauerit.] Egregium sane humilitatis exemplum, quod uir omnium iustorum spiritu plenus institutum a se cum tanta diligentia ac discretione ordinem alieno subiiciat iudicio. Sed »siue causa humilitatis, siue causa concessionis hoc uerbum dixit magister noster; tutius est ut nullus abbas uel monachus illam sibi presumptionem assumat, quod aliter disponat ipsum ordinem psalmodie, quam ipse hic disposuit, qui  Spiritu Dei plenus erat,« inquit Bernardus Cassinensis. Et certe si magnum est in S. P. Benedicto humilitatis indicium, quod institutum a se ordinem aliter permittat disponi, non minus superbie signum id presumere: unde nec summi pontifices illum unquam mutare uoluerunt, uti obseruat Walfridus in lib. de Eccl. Rebus, c. 23. Et quia nonnulli nouitatum amatores id aliquando presumpserant, in concilio Aquisgran. anno 802 celebrato statutum est, »ut in monasteriis S. Benedicti Regulam seruantibus officium S. Benedicti facerent sicut Regula docet.« Et in altero anni 817, »ut officium quod in Regula S. Benedicti continetur celebrent monachi.« Cuius statuti mentionem facit Chronicon Moisacense his uerbis: »Anno tertio Ludouici factum est concilium magnum Aquisgrani in mense Augusto; et preceptum est, ut monachi omnes cursum S. Benedicti cantarent ordine regulari.« Sed et Paulus u, pontifex maximus, qui nostra etate breuiarium pro omnibus sub Regula S. P. Benedicti militantibus instituit, eamdem  Psalterii dispositionem illibatam seruari uoluit; ut merito eos increpet Hildemarus, qui ordinatam 322 a S. Patre psalmorum dispositionem mutare presumpserant; qua de re etiam queritur Walfridus in lib. de Eccles. Reb., c. 25, quamuis pauci tantum monachi, et non omnes Romanum suscepissent officium, ut constat ex Supplemento Amalarii, eiusdem etatis scriptoris, qui monachorum officia a clericalibus diuersa tum fuisse testatur. uid. Bened. Hefteni l. uII, tract. 5, disq. 4 et 5. Ceterum obseruo hic cum Hildemaro et quibusdam aliis uerba S. Benedicti solam psalmorum dispositionem tangere, non autem hymnorum, uersuum, lectionum, etc.

Dum omnimodis id attendatur, ut omni hebdomada Psalterium ex integro numero centum quinquaginta psalmorum psallatur.] Notat hic Bernardus Cassinensis et post eum Boherius S. P. Benedictum absolute non prescripsisse, ut Psalterium integrum, hoc est ut quilibet psalmus omni hebdomada psallatur; sed  addidisse, Ex integro numero centum quinquaginta psalmorum: quia propter occurrentes festiuitates aliqui sunt psalmi qui per hebdomadam decantari non possunt, licet a numero psalmorum nunquam recedendum sit. Ita illi ad suum propositum. Sed breuius et facilius dixisse potuissent, istud S. Benedicti decretum de Psalterio hebdomadatim recitando hypothetice esse intelligendum, posito scilicet quod festa, que eius tempore non ita frequenter occurrebant, non eueniant: quod autem adiecit, ex integro numero centum quinquaginta psalmorum, alio respicere uidetur, psalmorumque numerum dedita opera designasse, ne quis supposititios, peregrinos, et apocryphos psalmos interiiceret, iuxta concilii Laodiceni can. 59, Non oportet psalmos priuatos in ecclesia dici; nam fuerunt olim psalmi sub titulo Salomonis, et quorumdam aliorum, inquit Theodorus Balsamon, quos quidem priuatos concilium appellat, quod non essent auctoritate Ecclesie recepti. Psalmos et odas Salomonis  inter apocryphas scripturas recenset S. Athanasius in Synopsi sacre Scripture: de quibus etiam agit Nicephorus patriarcha Constantinopolitanus in canone, et collocat inter Scripturas quibus contradicitur. Sed et ipse Athanasius in Synopsi inter Dauidicos psalmos mentionem facit centesimi quinquagesimi primi, qui reperitur etiam in antiquis Psalteriis mss. exstatque editus in polyglotta. Multi etiam heretici psalmos composuerunt, inter quos Hierax, quemadmodum docet S. Epiphanius l. II Panarii, heresi 67. ualentinus quoque, ut uidere est apud Tertullianum, lib. de Carne Christi. Denique Donatiste psalmos humano ingenio elaboratos in suis ecclesiis canebant, ut docet S. Augustinus in epist. 55, noue editionis.

Ex hoc porro S. Benedicti loco Hildemarus eos qui Benedictinum officium in Romanum mutare presumunt, ut Regule uiolatores arguit, eo quod non omni hebdomada totum psalterium persoluunt, puta  in hebdomada Pasche et Pentecostes, in quibus Romani solito breuius decantant officium.

Quia nimis iners deuotionis sue seruitium 323 ostendunt monachi.] Imo obligationis; nam quod erat deuotionis ante claustri ingressum, obligationis ac debiti euasit post monasticam professionem, ut obseruat Boherius.

Qui minus a Psalterio cum canticis consuetudinariis per septimane circulum psallunt, cum legamus SS. Patres uno die hoc strenue implesse.] Quod ait uno die non sic capiendum est, quasi semel et uno tantum die Psalterium recitassent, sed cum dicit uno die, inquit Hildemarus, quasi diceret per singulos dies, aut saltem frequenter. Quem SS. Patrum feruorem emulatos fuisse non paucos reperimus. Ita S. Winwaleus »ter quotidie quinquagenos psalmos psallebat, modo in crucis figuram, modo flexis genibus.« Ita S. Neotus abbas in Anglia immersus fonti, »solitus erat ad rigoris incrementum totum ex integro Psalterium persoluere.« Idem de S. Aldelmo referunt in eius  uita, n. 4 . Ita Ceolfridus abbas Romam etiam proficiscens, »exceptis canonicis orationum horis, quotidie bis Psalterium ex ordine decantare curauit,« ut scribit Beda in uita S. Benedicti Biscopi, lib. II, n. 21. Ita S. Sequanus abbas, ex eius uita, n. 2; S. Austrudis abbatissa Laudunensis, ex eius item uita, n. 18, nichil cibi aut potus pregustare solebant quin integrum Psalterium recitassent, qua de re etiam laudatur Geruinus abbas Centulensis in Chron. Cent. l. Iu, c. 26 . Ita denique S. Maurus, teste Fausto in eius uita, S. Albericus, abbas Cisterciensis, teste Henriquez in eius uita, n. 3 , etiam ante uigilias nocturnas sepe Psalterium percurrebant. Quid integras congregationes commemorem, quibus solemne fuit singulis diebus Psalterium decantasse? id quod de Hemburgensibus S. Odilie sanctimonialibus legimus in eius uita, n. 21: »Euenit et ut quadam die, sicut consuetudo in eodem monasterio erat, scilicet  ut quotidie secundum ordinem uirium ieiunarent, et Psalterium decantarent.« Qualem etiam disciplinam apud omnes S. Romualdi eremitas uiguisse discimus ex Hieronymo Camaldul. monacho in sermone de S. Romualdo, n. 67, apud Boll., 7 Februarii: »Conuocatis Pater S. Romualdus omnibus et singulis eremitis, docebat eos ut per totum anni circulum tribus diebus in septimana in solo pane et aqua ieiunarent, Psalterium cum canticis quotidie dicerent, silentium inuiolabiliter seruarent, disciplinas flagellorum in cella facerent.« De eremitis quoque Fontis Auellani ita scribit Petrus Damiani : »Consuetudo est ut cum duo fratres simul commorantur in cella, duo persoluant in die Psalteria, unum pro uiuis, alterum pro defunctis. Et illud quidem quod est uiuorum, cum illis dicitur additamentis que B. Romualdus apposuit. Quod uero pro defunctis, cum nouem lectionibus dicitur; tribus nimirum per quinquagenos psalmos. Qui autem solus moratur, Psalterium quidem uiuorum totum per singulos dies  adimplet; defunctorum autem siue medium, siue totum, iuxta quod uitium possibilitas administrat. Horarum autem canonicarum psalmodia omnino, sicut fit in monasterio, ita hic per ordinem tota nichilominus adimpletur.« Sed 324 quod de S. Dominico Loricato refert idem Petrus Damiani omnem pene superat fidem: »Est inter nos qui nonnunquam uno die continuato cum nocte nouem Psalteria meditando decurrat; et interim pene semper utraque manu scopis armata nudum corpus afficiat . . . Hic mihi aliquando fraterna familiaritate conquestus est, quia  cum nouem sic Psalteria sepe modulando perficeret, ad decimum nunquam potuerit peruenire.« Denique generalis olim in toto ordine Benedictino usus obtinebat integrum in die Parasceues Psalterium recitandi, uti ostendimus in lib. III de Antiq. monach. Rit., c. 14.

Quod nos tepidi utinam septimana integra persoluamus.] Quibus postremis uerbis, paternaque increpatione S. Benedictus stimulos addit discipulis, ut aliquid ad solitum sue deuotionis seruitium addant: unde satis mirari non possum quosdam monachos, eo quod paruum B. Marie officium aliquando recitare cogantur, conqueri, quasi nimis prolixa grauentur psalmodia, cum uix ulla olim exstiterit monachorum congregatio, que quotidie illud persoluendum non susceperit, tantaque olim apud nostros augendi officii increuerit deuotio, »ut in quibusdam monasteriis ultra tria in quantitate Psalteria« ad institutum a S. Patre diuini operis cursum adiecerint,  ut scribit Boherius: quod certe patet ex his que retulimus in lib. I de Antiq. monachor. Ritib., c. 2, 3, 4, 9 et 11. Scio equidem aliquos prolixitatem illam in psalmodia non ita probasse, ut sunt Guillelmus abbas S. Theoderici in epistola ad fratres de Monte Dei, et Petrus Blesensis ad monachum quemdam Carthusianum, quem ad Cluniacenses transire meditantem ita dehortatur : »Quid, queso, dulcedinis aut deuotionis inuenies apud eos quibus uersa est in nauseam numerosa atque confusa iteratio, atque farsura psalmorum. Paulus dicit: Psallam spiritu, psallam et mente. Si psallentibus non adsit deuotio, licet eumdem psalmum millies repetant, non est hic psalmus iucunda decoraque laudatio.« Sed postea zeli sui feruorem paulo temperauit, ad M. abbatem de Euesham sic scribens : »Fateor quod psalmodie prolixitas, si ex deuotione procedit, saluberrima est; si acediam habet sociam, occupatio tamen est honesta; si uagos excursus mentis omnino non reprimit, per eam saltem  studiis honestioribus assuescit.« Ceterum longe alia erat mens Petri Damiani, cuius unum testimonium sufficere potest ad obstruendum os aduersariorum. Ita porro sese explicat ad Cluniacenses monachos scribens : »Cum tam districtum atque feruentem sancte uestre conuersationis ordinem recolo, non adinuentionis humane studium, sed S. Spiritus magisterium inesse perpendo: nam tanta est in seruandi ordinis continua iugitate prolixitas; tanta presertim in ecclesiasticis officiis protelabatur instantia, ut in ipso Cancri siue Leonis estu, cum longiores sunt dies, uix per totum diem unius saltem uacaret hore dimidium quo fratribus in claustro licuisset miscere colloquium. Hoc autem tam continui laboris exercitium ad hoc est, ut reor, solerti satis ac prouida magisterii arte prouisum, ut leuium atque 325 infirmorum fratrum fragilitatem reprimat, et delinquendi propemodum occasionem tollat, quatenus, etiamsi uelint, preter cogitationem peccare uix  possint. Fragilium igitur imbecillitati consulitur, dum in persoluendo continui ordinis penso totum non modo diurni, sed et nocturni temporis spatium profligatur.«

Antequam caput istud absoluam, obseruabo cum Boherio in secundo comm., huius capitis initio, quosdam olim existimasse S. Patrem Benedictum Gallicano usum esse Psalterio; quod ex iis locis colligebant, que S. Pater citat ex Psalterio in Regula, in quibus uarie reperiuntur lectiones que non exstant in Romano, bene autem in Gallicano.



CAPUT XIX. De disciplina psallendi.


 Ubique credimus diuinam esse presentiam, et oculos Domini in omni loco [a 1Kb] speculari bonos et malos: maxime tamen hoc sine aliqua dubitatione credamus, cum ad opus diuinum assistimus. Ideo semper [b 1Kb] memores simus quod ait propheta: Seruite Domino in  timore; et iterum, Psallite sapienter; et, In conspectu angelorum psallam tibi. Ergo consideremus qualiter oporteat nos [c 1Kb] in conspectu diuinitatis et angelorum eius esse: et sic stemus ad psallendum, ut mens nostra concordet uoci nostre.





COMMENTARIUS


 Hactenus de diuinis officiis satis fuse S. Benedictus, singulas illius horas assignando, singulas horarum partes distribuendo, psalmorum ordinem disponendo: unum restare uidebatur, quod esset horum omnium uelut anima, et sine quo uix aut ne uix quidem cuncta prodessent; qua scilicet psallendum sit  disciplina; idque presenti hoc capite exsequitur. Isthec autem psallendi disciplina in duobus potissimum sita est, ex quibus unum exteriorem hominis compositionem spectat, alterum interiores animi dirigit affectus. De hoc secundo presertim agitur hoc capitulo, de primo plurima iam tetigimus tum in ante dictis hactenus, tum in libro I de Antiq. mon. Rit., cap. 2. Unum hic solum addo Benedicti pape XII decretum, ut in monachorum 326 »ecclesiis, monasteriis, siue locis cum grauitate, et modestia, humiliter, et deuote, horis debitis ad diuina officia uniuersi et singuli monachi debeant conuenire; ipsaque cum deuotione sincera, tractim, distincte, conuenienter, et debite celebrent; non transcurrendo, aut syncopando, et quoad alia que his impedimentum afferrent, seruando silentium; quinimo ad diuina intentis precordiis attendendo: transgressores uero premissorum debite subiaceant discipline .« Huc referri potest preclarum  S. Bernardi monitum : »uos moneo, dilectissimi, pure semper et strenue diuinis interesse laudibus. Strenue quidem, ut sicut reuerenter, ita et alacriter Domino assistatis, non pigri, non somnolenti, non oscitantes, non parcentes uocibus, non precidentes uerba dimidia, non integra transilientes, non fractis et remissis uocibus muliebre quiddam balba de nare sonantes; sed uirili, ut dignum est, sonitu et affectu uoces S. Spiritus depromentes.« Et alibi : »Cantus si fuerit, plenus sit grauitate, nec lasciuiam resonet, nec rusticitatem: sic suauis, ut non sit leuis; sic mulceat aures, ut moueat corda. Tristitiam leuet, iram mitiget: sensum littere non euacuet, sed fecundet. Non est leuis iactura gratie spiritualis leuitate cantus abduci a sensuum utilitate, et plus sinuandis intendere uocibus quam insinuandis rebus.« Recte omnino; nam ab humili prorsus et simplici monachorum psallendi disciplina alieni sunt omnes cantus figurati, musicorum uoces seu potius clamores, musicalia omnia instrumenta,  a quibus abhorruere quotquot unquam solide pietati et religiose simplicitati studuerunt monachi; unde merito a suis olim ecclesiis organa extruserunt nostri Casalini; edito hoc statuto : »Prohibemus etiam in nostra congregatione organa, interdicentes fratribus nostris tam organorum quam aliorum instrumentorum pulsationem; quibus inhibemus ut nec addiscant, nec doceant eorum usum. Similiter caueatur omnis cantus figuratus.« Quod decretum a Cassinensi congregatione accepisse uidentur, siquidem in eius antiquis declarationibus prohibentur de nouo fieri organa sine licentia capituli generalis, nec nisi in precipuis diebus pulsari permittuntur; et hoc per alios quam per monachos,  quibus tam organorum quam aliorum musicorum instrumentorum, pulsationem interdicunt; inhibentque ne addiscere, nec alios docere possint. In Constitutionibus etiam monachorum Fuliensium  hec leguntur: »In nulla diuini officii aut missarum parte liceat cantu figurato, aut symphoniaco,  uel musico uti, nec organis aut alio quouis genere instrumenti. Longissimeque absint hec omnia a monasteriis nostris, nec in ea re dispensari possit.« Certe organorum usus apud ueteres monachos raro inuenies. Aliqua in nouo Wintoniensi monasterio Elfegus construxisse dicitur in uita metrica S. Atheluoldi ; sed hoc in cathedrali ecclesia, que monachis Benedictinis olim Wintonie commissa erat. Similiter Ramesiensi basilice comes Aldermannus , »triginta libras ad fabricandos cupreos organorum calamos erogauit, qui in alueo suo super unam cochlearum denso ordine foraminibus 327 insidentes, et diebus festis follium spiramento fortiore pulsati predulcem melodiam et clangorem longius resonantem ediderunt.« Sed hoc comitis liberalitate non monachorum expensis. Denique in ms. Chronico Cauensis monasterii  organorum mentionem  reperi in dedicatione ecclesie ab Urbano II facta; sed hoc in summa festiuitate, et presente summo pontifice. Ceterum in nostris Galliis dubito an uisa fuerint in monachorum ecclesiis organa ante trecentos aut ad summum quadringentos annos. Porro errauit Nauarrus dum asseruit tempore S. Thome Aquinatis organorum usum nondum receptum fuisse: nam preter ea que diximus, anno 757 »delata sunt organa de Grecia, missa ab imperatore cum certis muneribus domno Pippino regi,« ex Chronico S. Benigni Diuionensis. Sed de his, que obiter dicta sunt, satis: uenio ad Regule textum.

Ubique credimus diuinam esse presentiam.] Licet Deum ubique presentem esse sit res per se nota, ut uix Deum concipiamus quin eum ubique presentem intelligamus, non defuere tamen qui uel ipso nature lumine destituti, diuinam immensitatem limitibus circumscribere uoluerunt. De Platonicis et Stoicis ita scribit Tertullianus : »Deum posuerunt extra mundum Stoici, qui figuli modo extrinsecus  torqueat molem hanc; intra mundum Platonici, qui gubernatoris exemplo intra mundum remaneat, quem regat.« Iudei quoque, referente S. Hieronymo , aut saltem rudiores inter ipsos, Deum concludebant in templo Ierosolymitano. Heretici quoque non pauci diuinam immensitatem impugnarunt, scilicet ualentiniani, Gnostici, Manichei, et alii, ut referunt Ireneus, Tertullianus, Epiphanius, Augustinus; nostra uero etate uorstius Caluinianus in eumdem scopulum impegit, Deumque uoluit substantialiter solo in celo esse; in aliis uero uirtute tantum, et potentia: imo refert Erasmum dubitasse sitne Deus in antro scarabei aliisque obscenioribus locis, quamuis id in operibus Erasmi nullibi reuera  legatur. Quibus omnibus reclamat Deus: Celum et terram ego impleo.

Quomodo autem Deum ubique presentem intelligamus, preclare exponit S. Gregorius hic ab Hildemaro citatus his uerbis: »Deus autem ubique esse dicitur, quia ipse manet intra omnia, ipse extra omnia, ipse super omnia, ipse infra omnia. Et superior per potentiam, et inferior per sustentationem: exterior per magnitudinem, et interior per subtilitatem. Sursum regens, deorsum continens, extra circumdans, interius penetrans. Nec alia ex parte superior, alia inferior; aut alia ex parte exterior, atque ex alia manet interior; sed unus idemque totus ubique, presidendo sustinens, circumdando penetrans, penetrando circumdans, unde superius presidens, inferius inde sustinens, et unde exterius ambiens, inde interius replens; sine inquietudine superius regens, sine labore inferius sustinens; interius sine extenuatione penetrans, exterius sine extensione circumdans. Est itaque inferior, et superior sine loco, est amplus sine  latitudine, est subtilis sine attenuatione.«

328 Et oculos Domini.] »Oculus Dei, inquit Hildemarus, dicitur illa uis diuina qua cuncta uidet, sicut auris dicitur illa uis diuina qua cuncta audit.« Siue, ut ait Bern. Cass., »Oculorum eius speculatio est infallibilis, et plenissime scientie ipsius cognitio.«

Speculari bonos et malos.] Bonos ut corrigantur, ait iterum Hildemarus, sicut respexit Petrum; malos ut puniantur, et condemnentur, sicut respexisse legitur castra Aegyptiorum, solis adinstar, qui et ceram liquefacit et lutum indurat.

Maxime tamen hoc sine aliqua dubitatione credamus.] Quod ait maxime non sic capiendum est, quasi Deus magis uno esset in loco, quam alio; sed ad nos referri debet, non ad Deum ipsum, ut post Hildemarum docet Bernardus Cassin. Et certe, »licet semper uideamur, sed tunc etiam presentamus et ostendimus nos quasi facie ad faciem cum Deo loquentes,« inquit alter Bernardus abbas Clareuallensis.

 Cum ad opus diuinum assistimus.] Ad opus diuinum, ait, »quo quidem nomine, ut loquitur iterum S. Bernardus , laudum solemnia, que Deo in oratorio quotidie persoluuntur, P. Benedictus ideo uoluit appellare, ut ex hoc clarius aperiret quam nos operi illi uelit esse intentos.«

Ideo semper memores simus quod ait Propheta: Seruite Domino in timore; et iterum: Psallite sapienter.] Quid sit psallere sapienter uarie a uariis exponitur. Primo enim S. Basilius : »Si quis, inquit, ita animam suam intendat ad singula uerba psalmorum, sicut gustus intentus est ad discretionem saporis ciborum, iste est qui complet hoc quod dicitur: Psallite sapienter.« Basilio concinere uidetur Hildemarus his uerbis: »Ille psallit sapienter, qui quod ore dicit, corde cogitat.« Et Bernardus Cassinensis: »Psallite sapienter, hoc est sapide, id est cum deuotionis sapore, ut toto posse cogitetur quod psallendo habetur in ore. Quidam enim psallunt, sed insipienter, quia corde uagante, solus  est in eis strepitus labiorum. Ille etiam insipienter psallit, qui modulatione uocis solum audientibus placere intendit.« Idem habet Boherius. Huc etiam faciunt illa S. Bernardi uerba : »Laudem ergo cum celi cantoribus in commune dicentes, utpote ciues sanctorum et domestici Dei, psallite sapienter. Cibus in ore psalmus in corde sapit; tantum terere non negligat fidelis et prudens anima quibusdam dentibus intelligentie sue, ne si forte integrum glutiat, et non mansum, frustretur palatum sapore desiderabili et dulciori super mel et fauum.« Et certe si iuxta eumdem Bernardum , ille sapiens est, cui Deus sapit, ille psallere sapienter dicendus, cui Deus psallendo sapit. Eamdem explicationem etiam sequi uidetur Magister in Regula, cap. 47.

Aliter Regula Patrum a S. Benedicto Anianensi, et a Smaragdo hic citata; »Sapienter psallit qui uoci  laudanti noxiis operibus non contradicit, et qualiter oporteat diuine potentie famulari sollicita 329 cura omnique studio prosequitur.« Cui consonat illa Prosperi Aquitanici sententia 72: »Recte in Dei laudem psallit, cuius opera cum uoce concordant. Nam finito carmine uox tacet, uita autem in bonis actibus permanens nunquam reticet eius gloriam, quem in se gaudet operari.«

Denique Nicolaus de Fractura: »Nemo, inquit, sapienter facit quod non intelligit: ideo cum psallimus, sapienter psallamus, id est cum omni puritate animi, et intellectu eorum que sursum sunt.«

Et: »In conspectu angelorum psallam tibi.«] Quem locum duobus modis explicat Hildemarus. »Uno modo, inquit, intelligitur, quia cum psallimus Deo, assistentibus angelis psallimus, quia Deus non est sine suis nuntiis, atque ministris. Altero modo intelligitur, quod si nos intendimus corde quod ore dicimus, nostra intentio intentioni angelorum iungitur.«

Ergo consideremus qualiter oporteat nos in conspectu  Diuinitatis et angelorum eius esse.] Ne forte cadat in nos terribilis illa S. Bernardi exprobratio : »Doleo aliquos uestrum graui in sacris uigiliis deprimi somno, nec celi ciues reuereri, sed in presentia principum tanquam mortuos apparere, cum uestra ipsi alacritate permoti uestris interesse solemniis delectentur: uereor ne uestram desidiam quandoque abominantes cum indignatione recedant, et incipiat unusquisque uestrum sero cum gemitu dicere Deo: Longe fecisti notos meos a me, posuerunt me abominationem sibi. Quapropter attendite principes uestros cum statis ad orandum, uel psallendum, et state cum reuerentia, et disciplina . . . . Usurpemus officium, quorum sortimur consortium: ut in ore infantium et lactentium perficiatur laus, dicamus eis: Psallite Deo nostro, psallite; atque audiamus eos uicissim respondentes: Psallite Regi nostro, psallite.«

Et sic stemus ad psallendum.] Quem in locum Bernardus  Cassinensis: »Non dixit sedeamus ad psallendum; sed stemus dixit, ut indicet corpus erectum esse debere, ut erectam etiam notet mentem: unde usque hodie in psalmis canendis non sedent fratres in Monte Cassinensi, etc.« sed de his superius diximus ad cap. 9.

Ut mens nostra concordet uoci nostre.] Et hoc est potissimum quod toto hocce capitulo intendebat S. Benedictus; ideo enim premisit diuinam adesse presentiam cum ad opus diuinum assistimus, in conspectu angelorum nos psallere, Deo seruiendum esse cum timore, psallendumque sapienter, ut tandem concluderet: Sic stemus ad psallendum ut mens nostra concordet uoci nostre. Idem monent S. Basilius : »Ne dissonans sit a sono uocis tue sensus tuus; sed in lingue uerba uigil intendat.« S. Augustinus : »Psalmis et hymnis cum oratis Deum, hoc uersetur in corde quod profertur in uoce.« S. Isidorus: »Quando celebrantur psalmorum sacramenta spiritualia, refugiat  monachus risus et fabulas; sed hoc meditetur corde quod psallitur ore.« Regula Magistri : »Quod sonat in uoce, ipsum sit in mente 330 psallentis.« S. Bernardus: »Nihil aliud dum psallitis, quam quod psallitis cogitetis.« Talis erat S. Adalardus, abbas Corbeiensis, qui, referente Paschasio Ratberto in eius uita, n. 27 : »Si ad Dei intrasset officium, ut idem iucundo animo solitus erat dicere, mox omnes cogitationes, et causas rerum temporalium ante ostium reponebat, et secum totus ingrediebatur, ut totus Deo ac sibi adesset.« Tales erant nostri Meldenses S. Faronis, quorum probata ad Deum attentio Otgerii militis conuersionem perfectam operata est, uti habetur in eius uita, n. 19 . Tales Sancti-Gallenses, quorum deuotionem ad opus Dei experimento didicisse leguntur imperatores Ottho et Conradus, apud Ekkehardum, in lib. de casibus S. Galli. Talis denique in Cluniacensi Benedictus  monachus , »qui psalterium glossatum semper circumferebat, quoniam psalmos non perfunctorie, ut quibusdam  moris est, seu summa cum intentione atque deuotione cantabat. Ubi si quid quod non intelligeret offendisset, ad glossas statim oculum conuertebat.«



CAPUT XX. De reuerentia orationis.


 Si cum hominibus potentibus uolumus aliqua suggerere, non presumimus nisi cum humilitate, et reuerentia: quanto magis Domino Deo uniuersorum [a 1Kb] , cum omni humilitate [b 1Kb] , et puritatis deuotione [c 1Kb] supplicandum est? Et non in multiloquio, sed in puritate  cordis, et compunctione lacrymarum nos exaudiri sciamus. Et ideo breuis debet esse et pura oratio, nisi forte ex affectu inspirationis diuine gratie [d 1Kb] protendatur. In conuentu tamen, omnino breuietur oratio; et facto signo a priore, omnes pariter surgant.





COMMENTARIUS.


 Si cum hominibus potentibus uolumus aliqua suggerere, etc.] Familiaris quidem comparatio, sed eo ad persuadendum efficacior, quo familiaris magis ac nota. Eadem utuntur Tertullianus, in lib. de Orat.; S. Basilius, in Regul. breuior., interrog. 201; Cassianus, collat. 23, c. 7; Euagrius, in Monachicis, n. 11, tom. III Monum. 331 Eccl. Grec.; S. Eligius, hom. 9; Haymo Halberstatensis, I. de uarietate, c. 20; Magister, in Regula, c. 48; Grimlaicus, in Regula Solit., c. 31, ubi etiam integrum fere hoc caput describit.

Quanto magis Domino Deo uniuersorum cum omni humilitate, et puritatis deuotione supplicandum est.] Cum omni, inquit, humilitate, id est corporis et anime, ait Hildemarus: addit Bernardus Cassinensis, et oris; utraque enim necessaria est, utramque etiam laudat S. P. Benedictus cap. 7.

Merito autem orare uolenti S. Pater uirtutem commendat humilitatis, quia Deus respicit in orationem humilium, et non spernit preces eorum: unde S.  Ioannes Climacus : »Dum das operam precibus, sta coram iudice tremebundus, non secus ac reus, ut humili corporis statu foris, et animi intus, iusti iudicis iram exstinguas: non enim potest animam tanquam uiduam dolenter coram se stantem, et importune, quamuis ipse infatigabilis, precibus fatigantem spernere.« Addit S. Benedictus et puritatis deuotione, quam in cordis simplicitate constituit Bernardus Cass., iuxta illud: In simplicitate cordis querite illum. Et certe »nulla debet esse in oratione duplicitas; non unus in ore, alter in corde inueniatur,« inquit in Regula Magister , sed pura ad Deum intentio, »ut qui orat presentis Christi uideatur pedes tenere,« ut loquitur idem Magister.

Et non in multiloquio.] Idem docet S. Basilius: »Ne longitudinem uerborum protrahas ante eum; quia non in multiloquio, sed in purissima mente placabitur Deus.« Et abbas Macarius a fratribus interrogatus quomodo  esset orandum, respondit : »Non sunt necessaria nobis superflua uerba, sed extendere tantum manus, ac dicere debemus: Deus, quomodo uis, et sicut tibi placet, ita fiat. Si autem tentatio irruerit, aut impugnatio, dicendum: Deus, auxiliare nobis; ipse enim scit que nobis expediant.« Quin et ipse Christus in Euangelio, »Orantes, inquit, nolite multum loqui sicut ethnici; putant enim quod in multiloquio suo exaudiantur, nolite ergo assimilari eis.« Quid autem sit in multiloquio orare, et quid differant multiloquium et diuturna precatio, erudite admodum docet S. Augustinus his uerbis : »Neque enim, ut nonnulli putant, hoc est orare in multiloquio, si diutius  oretur. Aliud est sermo multus, aliud est diuturnus affectus: nam et de ipso Domino scriptum est, quod pernoctauerit in orando, et quod prolixius orauerit: ubi quid aliud quam nobis prebebat exemplum in tempore precator opportunus, cum Patre exauditor eternus?« Et paulo post: »Absit enim ab oratione nostra multa locutio, sed non desit multa precatio, si feruens perseuerat; nam multum loqui est in orando rem necessariam superfluis augere uerbis: multum enim precari est eum quem precamur diuturna et pia cordis excitatione pulsare; nam plerumque hoc negotium plus gemitibus quam sermonibus agitur, plus fletu quam affectu.« Et sane, ut preclare docet Hugo de S. uictore : »Homo qui rogatur per narrationem nostram docetur, ut 332 sciat quid uelimus; per supplicationem pulsatur ut annuat quod petimus. Sed in illa que ad Deum fit oratione narratio necessaria non est, nisi forte homo ad hoc narret ut ipse petitionem suam melius intelligat; ut et per orationem suam  admonitus quid petat consideret, et per considerationem petitionis sue exercitatus deuotius oret.«

Sed in puritate cordis.] Quia soli mundo corde Deum uidebunt. »Ut autem eo feruore ac puritate qua debet, emitti possit oratio , hec sunt omnimodis obseruanda. Primum, sollicitudo rerum carnalium generaliter abscindenda est. Deinde nullius negotii causeue non solum cura, sed ne memoria quidem penitus admittenda; detractiones, uaniloquia, seu multiloquia, scurrilitates quoque similiter amputande; ire pre omnibus siue tristitie perturbatio funditus eruenda; concupiscentie ac philargyrie noxius fomes radicitus euellendus: Et ita his ac similibus uitiis extrusis penitus et abscissis, que hominum quoque possunt patere conspectibus, talique, ut diximus, respurgii emendatione premissa, que simplicitatis et innocentie puritate perficitur, iacienda sunt primum profunde humilitatis inconcussa fundamenta, que scilicet turrim intraturam  celos ualeant sustinere; deinde superponenda uirtutum spiritualium exstructio; ab omni discursu atque euagatione lubrica animus inhibendus, ut ita paulatim ad contemplationem Dei ac spiritualis intuitus incipiat sublimari. Quidquid enim ante orationis horam anima nostra conceperit, necesse est ut orantibus nobis per ingestionem recordationis occurrat. Quamobrem quales orantes uolumus inueniri, tales nos ante orationis tempus preparare debemus, etc.«

Et compunctione lacrymarum.] Quid sit compunctio, docetur apud S. Augustinum his uerbis : »Compunctio est quando ex consideratione malorum suorum cor interno dolore tangitur.« Aliter liber de modo uiuendi inter  opera S. Bernardi : Compunctio cordis est humilitas mentis, ueniens de recordatione peccati et timore iudicii. Illa compunctio perfecta, que pellit a se omnem delectationem carnalium rerum, et toto studio mentis figit intentionem in contemplatione Dei.« Quibus uerbis quasi duo distinguit compunctionis genera, quorum unum est in merore pro nostris excessibus, alterum in exsultatione pro diuinis muneribus, ut loquitur S. Bernardus : que Grimlaicus in Regula solitariorum  uocat irriguum superius, et irriguum inferius.

Porro ex S. Gregorio  »quatuor sunt qualitates quibus uiri iusti anima in compunctione uehementer afficitur: cum aut malorum suorum reminiscitur, considerans ubi fuit; aut iudiciorum Dei sententiam metuens, et secum querens cogitat ubi erit; aut cum mala uite presentis solerter attendens, merens considerat ubi est; aut cum bona superne patrie contemplatur, que quia  necdum adipiscitur, lugens conspicit ubi non est.« Idem uidere est in prefato libro de Modo uiuendi, cap. 10, et in Regula solitar., cap. 29. Alias compunctionis causas 333 enarrat Cassianus collat. 9, cap. 26. uide Petri Damiani opusc. 15, cap. 26.

Et ideo breuis esse debet et pura oratio.] Quantum ad tempus et quantum ad uerba, inquiunt Bernardus Cassin. et Boherius. Idem monet uulgatum Syntagma doctrine S. Athanasii ad monachos: »Per diem frequenter ora, et assidue; attamen sine longa orationis extensione, sine clamore, aut multiloquio inani.« Idque monachorum Aegyptiorum exemplo, qui, ut dicit Cassianus , utilius censebant breues quidem orationes, sed creberrimas fieri: de quibus etiam S. Augustinus in epistola ad Probam : »Dicuntur fratres in Aegypto crebras quidem habere orationes, sed eas tamen breuissimas, et raptim quodammodo iaculatas, ne illa uigilanter erecta, que oranti plurimum necessaria est, per productiores  moras euanescat atque hebetetur intentio; ac per hoc etiam ipsi satis ostendunt hanc intentionem sicut non est obtundenda, si perdurare non potest, ita si perdurauerit, non cito esse rumpendam.«

Quare autem ita breuibus delectarentur orationibus, preter eam quam modo protulit S. Augustinus rationem, addit Cassianus , »ut insidiantis diaboli iacula, que infligere nobis tunc precipue cum oramus insistit, succincta breuitate uitemus.« Et apud eumdem abbas Isaac : »Frequenter quidem sed breuiter est orandum, ne immorantibus nobis inserere aliquid nostro cordi insidiator possit inimicus.« Duas huiusce breuitatis rationes profert Magister, quas illius suppresso nomine hic exscribit Smaragdus : »Ideo diximus breuem fieri orationem, ne quis per occasionem prolixe orationis obdormiat; aut forte diu iacentes diabolus eis ante oculos diuersa ingerat, uel in corde aliud subministret.« Addit S. Hildegardis:  »Ne forte psalmodie postea insistentes minus ipsi psalmodie intendant, cum per premissam ac prolixam orationem fatigati fuerint.«

uerum ex S. Benedicto non modo breuis, sed etiam pura debet esse oratio. Pura autem illa est que Deum ipsum petit, aut aliquid propter Deum, cuiusmodi sunt ea que recenset S. Bernardus, in sententia 17. uide eiusdem serm. 107 de diuersis.

Nisi forte ex affectu inspirationis diuine gratie protendatur.] Sicut enim non est obtundenda animi intentio, si perdurare non potest; ita si perseuerauerit non est cito rumpenda, ut modo dicebat S. Augustinus: quapropter »tandiu debemus in oratione prostrati iacere, donec Domino iuuante cogitationes uanas comprimamus. Si autem uidemus nos superari agitationibus, etiam non delectamur in oratione iacere, surgendum est, deinde legendum, aut psallendum, aut operandum est,« inquit Hildemarus.  Porro S. Benedicto concinit Aelredus in Regula cap. 14.

In conuentu tamen omnino breuietur oratio, et facto signo a priore, omnes pariter surgant.] Hic locus difficilis et obscurus est, quo in explicando non consentiunt auctores 334, quorum proinde opiniones diuersas, ut que arriserit possit eligi, referre animus est.

In primis Smaragdus S. Benedictum intellexisse uidetur de ritu monachorum Aegyptiorum, qui psalmis orationes interponebant, quod uel ex eo maxime patet, quod ad hunc Regule textum exponendum, aliud nichil quam ipsa Cassiani uerba, quibus ille ritus exprimitur, proferat. Hildemarus, antiquus Regule commentator, mentem suam ita explicat: »In conuentu omnino breuietur oratio; non enim dicit de illa oratione, quam presbyter dicit, uel capitulo; sed de oratione uniuscuiusque, qua in conuentu unusquisque monachus orat; nam statutum est quanta capitula debet presbyter dicere, uel orationem in  conuentu.« Postea uero explicans sequentia uerba, et facto signo a priore omnes pariter surgant, duas refert sententias: »Sunt enim, inquit, qui intelligunt illud signum esse cum dicit presbyter per omnia secula seculorum, quatenus tu surgens respondeas amen, siue sit in te inspiratio diuina, qua possis diutius orare, siue non . . . . Iterum sunt alii, qui istud signum, ad quod precipit Regula esse surgendum, intelligunt istud signum esse ultimum, quod tangitur ad uigilias, ad matutinum, ad primam, ad tertiam, sextam, nonam, uesperum atque completorium; quatenus, cum tactum fuerit, paratus sit monachus stans in choro ad respondendum dicto Deus, in adiutorium meum intende, Domine ad adiuuandum me festina.« Moris quippe fuit in ordine nostro, ut inter diuini officii signa fratres orando circuirent altaria, quod ad uigilias nocturnas maxime prestabant, uti ostendimus in l. I de Antiq. mon. Ritibus, c. 1, ac de illa oratione sancte Regule textum illi capiebant. Eo  etiam sensu Bernardus Cass. et Richardus de S. Angelo intellexisse uidentur, uti et S. Hildegardis, que hunc in locum sic scribit: »Quoniam ante singulas horas canonicas orationem dici admonebat, quia cum in sequentibus iubeat quod hospiti pacis osculum non prius offeratur nisi oratione premissa; multo magis cum omnipotens Deus salutandus est oratio premittenda est, et breuis, ne forte psalmodie minus intendant, cum per premissam et prolixam orationem fuerint fatigati.« His accedit Theobaldus Artaldus Celestinus, in sua expositione Gallica Regulam sic reddens: L'Oraison qui est faite au conuent, c'est à dire depuis que après le son de la cloche les frères sont assemblés en l'église pour accomplir le diuin seruice, soit du tout abregiè, sans auoir regard à l'affection déuote d'aucuns particuliers, qui se doit rendre commune en la présence de la religieuse communauté.

Priorem tamen sententiam secutus fuisse uidetur Paulus Augustinus a Ianua monachus Cassinas, cum, prolato Regule textu, Et facto signo a priore omnes  pariter surgant, ita infert: »Ergo in ultima parte officii genua flectebant.« Ab hac sententia non multum recedit cardinalis de Turrecremata, S. Benedictum exponens »de oratione uniuscuiusque, quam unusquisque apud se orat cum toto conuentu, sicut in fine officii religiosi prostrati, aut inclinati soliti sunt facere orationem 335 aliquam usque ad signum quod fit a prelato;« cuius sententie astipulatur Matthias Lambertus, in Gallico commentario; eaque Hildemaro magis arrisit.

Nicolaus Brauus ex utraque expositione »integrat unam, que tam de principio, quam de fine horarum intelligat Regulam,« hoc est de oratione que premitti solet officio, et de ea que illud sequitur. Et certe premissam fuisse orationem, eamque completo officio repetitam, uero simile est: an uero de ea oratione hic loquatur S. P. Benedictus non ita liquet.

 Alter Nicolaus, de Fractura dictus, mentem suam non satis explicat, cum ait Regulam non esse intelligendam de psalmodia, aut de aliis que ad diuina officia sunt ordinata, »sed de oratione, qua orat unusquisque in conuentu.«

Petrus Boherius in primo comment. diuersorum relatis sententiis, in eam propendet que S. Benedictum intelligit de breui et secreta oratione, que premitti solebat horis canonicis: at uero in secundo commentario mentem suam clarius exprimens ita discurrit: »Intelligo siquidem hunc textum de communi oratione, que inter psalmos intercidit more Patrum Aegypti, Thebaidis, et Palestine prouinciarum. Has, inquit, orationes hoc modo incipiunt, atque consummant, ut finito psalmo non statim ad curuationem genuum corruant, sed antequam flectant genua paulisper orant, et stantes in supplicatione maiorem temporis partem expendunt; itaque post hoc puncto breuissimo proiicientes se humi, uelut adorantes tantum diuinam clementiam, summa uelocitate  consurgunt, ac rursus erecti expansis manibus, eodem modo quo prius stantes orauerant, suis precibus immorantur: humi namque diutius procumbentes non se solum cogitationibus, aiunt, uerum etiam somno grauius impugnari. Et de illa nimirum oratione etiam hunc textum intelligo, que fit in horis diurnis non utique inter psalmos, sed post Kyrie eleison, que misse aliter nuncupantur.« Hactenus Boherius ex cuius sententia S. Benedictus ad nocturnas uigilias et laudes orationes psalmis Aegyptiorum monachorum more interposuerit; quas ad horas diurnas in finem officii reiecerit, uti iam supra uidimus, de qua oratione S. P. Benedictum hic fuisse locutum existimat.

Eamdem sententiam amplectitur Menardus noster, probatque his duobus argumentis: 1o quod S. P. Benedictus ueterum monachorum instituta ut plurimum secutus sit, maxime que a Cassiano descripta sunt, quorum aliqua aut penitus tacuit, aut uelut  obiter tetigit, tanquam omnibus magis nota, qualis est ille Aegyptiorum monachorum ritus, quem commendat S. Athanasius in lib. de uirginitate: »Ad quemlibet psalmum preces et genuum flexio cum lacrymis addatur.« Et S. Pachomius, in Regul. art. 126: »Per domos singulas uespere sex orationes psalmosque complete.« 2o Quod idem ritus aliis etiam monachis communis exstiterit, utpote quem prescribunt S. Isidorus in Regule c. 7, S. Fructuosus in Regule c. 3, Magister in Regule c. 33, que quidem 336 Regule magna ex parte ex Benedictina conflate fuerunt. His adiiciendum est S. Columbani Penitentiale, in quo inter alia hec prescribuntur: »In communi autem omnes fratres omnibus noctibus in tempore orationum in fine omnium psalmorum, genua in oratione, si non infirmitas obfuerit, flectere equo animo debent, sub silentio dicentes, Deus, in adiutorium meum intende, Domine, ad adiuuandum me festina; quem uersiculum postquam ter in oratione decantauerint, equaliter a flexione orationis surgant.«  3o Addere posset quod in antiquis Psalteriis mss. in fine singulorum psalmorum habentur etiam orationes descripte. Exstat huiusmodi Psalterium in nostro Parisiensi S. Germani monasterio: tale etiam erat quod Molismo Cistercium detulit S. Robertus, seruaturque hactenus in monasterio Cisterciensi.  4o Quod narrat S. Gregorius papa  de negligenti illo monacho, quem castigauit S. Benedictus, qui quotidie cum constituta hora expleta psalmodia sese fratres in orationem dedissent, exibat ab opere Dei, forasque uagabatur. Hic enim locus non potest intelligi de integro opere Dei, ut uult Heftenus, nam expleto opere Dei omnes cum summo silentio egredi oratorio iubentur infra c. 52. Sed aut de singulis psalmis quibus subiungebatur oratio, ut ad nocturnos et laudes, aut de omnibus quidem psalmis in quorum fine S. Benedictus orationes reiecerit, que totum officium terminarent, quo tempore frater ille negligens exire solebat. Et certe huic uitio uidentur obnoxii fuisse olim aliqui monachi, cui mederi uoluerit Regula secunda SS. Patrum, decernens , »ut tempore quo misse fiunt, siue die, siue nocte, quando diutius ad orationem standum est, non deficiant, uel superfluo foras recedant.« Idem habet Regula S. Macarii c. 15, et Regula S. Pachomii : »Quando in collecta  orant fratres, nemo egredietur absque iussione maiorum.« Sed huiusmodi leges non magni pendebat negligens ille monachus, S. Mederici abbatis discipulus , qui »statim ut synaxeos oratio consueta finienda esset, et antequam genua flecteret, ab ecclesia exiret;« cuius ille morbum pane benedicto sanauit.

Denique Benedictus Heftenus  hunc locum intelligit de oratione mentali et secreta, que expleto opere Dei fieret in conuentu, nixus maxime S. Gregorii testimonio, quod modo retulimus, et explicuimus; eamque una hora integra perdurasse existimat in suo ad uitam S. Benedicti commentario, c. 4, quod an sit orationem breuiare, iudicare quilibet potest. Eius sententia hoc argumento stabiliri potest, quod S. Benedictus superiori capite egisse uideatur de toto officio diuino, hic uero de oratione, que non in multiloquio, sed in compunctione lacrymarum peragitur. Quamuis ipse  alibi aliter censuisse uideatur: nam referens uaria diuini officii nomina, »dicitur, inquit , diuinum officium conuentus, quod nimirum ad illud fratres conueniant . . . . Et hoc modo intelligendum crediderim S. Benedictum, cum ait: In conuentu tamen omnino breuietur oratio.« Que uelo aduersus Menardi sententiam, cui fauet Smaragdus, profert, non magni uidentur momenti, et facili negotio resolui queunt.

337 Ceterum non est hic pretereundum quod notat Hildemarus, nimirum in eo quod dicitur, In conuentu autem omnino breuietur oratio satis ostendi, aliis temporibus esse monachis orandum pro sua cuique deuotione, breuius aut prolixius, prout Deus dederit; quod cum negligerent monachi, statuta fuerunt in singulis congregationibus tempora quibus omnes fratres orationi uacarent: unde Boherius: »Puto, inquit, ad releuandum nostri magistri intellectum, introductam inde illam trinam orationem, que in pauimento  chori positis terre genibus ante inceptionem hore nocturne, ac prime, ac post finem completorii in certis Gallie monasteriis celebratur, que communiter trium Pater noster interstitio terminatur.« Que ex Benedicti Anianensis instituto processisse patet ex eius uita, n. 52.



CAPUT XXI. De decanis monasterii.


 Si maior fuerit [a 1Kb] congregatio, eligantur de ipsis fratres [b 1Kb] boni testimonii et sancte conuersationis, et  constituantur decani: qui sollicitudinem gerant super decanias suas [c 1Kb] in omnibus, secundum mandata Dei  et precepta abbatis sui. Qui decani tales eligantur in quibus securus abbas partiatur [a 1Kb] onera sua. Et non eligantur per ordinem, sed secundum uite meritum et sapientie doctrinam. Quique decani si ex eis aliqua forte quis inflatus superbia repertus fuerit  reprehensibilis, correptus semel, et iterum, et tertio, si emendare noluerit, deiiciatur; et alter in loco eius, qui dignus est, subrogetur [b 1Kb] . Et de preposito eadem constituimus.





COMMENTARIUS.


 Ea est uirorum prudentissimorum agendi ratio, ut in rebus duris et arduis propriis diffidant uiribus, et oneris quod sibi portandum incumbit, saltem partem aliquam in alienos deponant humeros: quapropter cum ars artium sit regimen animarum, nichilque tam arduum ac difficile existat quam multorum seruire moribus; prepositum in 338 monasterio, aliosque, ubi fratrum maior est numerus, decanos S. P. Benedictus una cum abbate eligi curauit, quibus ille securus onera partiretur, ut ab iis adiutus, et ipse equo animo impleret officium sibi commissum. Horum de  nomine primum, deinde Regule textum exponendo de muniis agendum.

Itaque decani uocabulum nomen est militie, a castris in claustra translatum; nam »erant decani decem militibus prepositi, qui nunc caput contubernii uocantur,« inquit uegetius ; unde S. Isidorus : »Et decani eo quod decem militibus preficiuntur.« In monasteriis uero decanus dicebatur qui nouem monachis decimus preesset, ut docet S. Hieronymus ; uel potius qui esset denis prepositus, ut habet S. Augustinus , et maxime iunioribus, uti colligitur ex hoc Cassiani loco: »Alii traditur seniori, qui decem iunioribus preest; quos sibi creditos ab abbate instituit pariter et gubernat secundum illud quod ordinatum in Exodo legimus per Moysen.« Et hac forte ratione Guido Iuuenalis in Gallica uersione Regule S. Benedicti huius capitis titulum ita reddidit: Des maistres des nouices ou des  maistres des meurs. Idem etiam uocabulum translatum est ad iudicia; nam decanus est iudex, ut ostendit Menardus ex l. II Leg. uisigoth., tit. I, l. 26. Decani quoque in Ecclesia dicebantur qui sepeliebant defunctorum corpora, ut probat idem Menardus ex Iustiniani nouell. 43 et 59. Inter canonicorum dignitates etiam celebre est nomen decani, qui totius est capituli caput. Apud Cluniacenses etiam decani dicebantur maioris prioris suffraganei in temporalibus, qui erant uillarum prouisores, de quibus Udalricus l. III, c. 5.

An uero decanorum officium prout hic a S. P. Benedicto instituitur, uiguitque apud antiquos, diu remanserit in nostro ordine, omnino nos latet. De illis quidem est articulus 11 libelli supplicis monachorum Fuldensium ad Carolum imperatorem, item concilii Aquisgr. can. 55 et 56, at uero nulla eorum mentio in Concordia Dunstani, Statutis Lanfranci, aut Cluniacensis monasterii Consuetudinibus, que agunt tantum de abbate, priore maiore, decanis uillarum  prouisoribus, priore claustrali, circatoribus, et puerorum magistris. In ordine etiam Cisterciensi decani nomen inauditum fuit, inquit Ioannes Cresbeeck; officium tamen quod in priore conuentuali residere uidetur non inusitatum. Apud Cassinenses olim unus duntaxat post abbatem erat decanus: et post hunc uicedecanus, ut scribit Nicolaus de Fractura; sed cum Celestinus papa u suos in Cassinensi monasterio introduxisset, »mutauit nomen decani, qui post ipsorum aduentum uocatus est prior,« inquit Richardus a Paulo Augustino a Ianua citatus ad Regule c. 55. Et certe in Fossatensi S. Mauri monasterio priores etiam appellabantur decani, ut patet ex lib. Mirac. S. Baboleni abbatis c. 5 , ubi Robertus eiusdem monasterii modo prior, modo decanus  appellatur. Sed hi proprie non erant decani prout a S. P. Benedicto ordinati sunt, quos tandem restituerunt Cassinenses edito hoc 339 statuto : »In unoquoque monasterio pro denis quibusque monachis unus tantum constituatur decanus, ut eorum numerus recte sit nomini competens.« In nouis tamen Declarationibus non pro denis, sed pro quinis quibusue monachis professis uiuentibus unum constituunt decanum, ita tamen ut ipsi decani numerum 300 non excedant, sicuti prescribitur in breui Pauli u dato die 21 Martii anno  1608. Notat insuper Heftenus  pro decanorum nomine alia subintroducta uocabula; nam »apud alios usus obtinuit ut decani dicantur priores ordinis. Primus dicitur absolute prior, secundus subprior, alii deinceps priores, prior tertius, prior quartus.« Et certe in antiqua uersione Gallica Regule S. Benedicti, que est monasterii S. Petri de Conchis, principium huius capitis ita uertitur: Se il est en monstier grant congregation de moignes, soient esleux aucun d'eulx, qui soient de bonne conscience et de sainte conuersation, et soient establis doyens, c'est à dire prieurs. Hos Regula Magistri, cap. 11, uocat prepositos; S. Benedictus, sequenti cap. 22, se iores.

Si maior congregatio fuerit.] Quid sit maior congregatio diximus cap. 17.

Eligantur.] Ab abbate simul et conuentu, inquit Boherius; quia cum per decanos ordinetur omnis utilitas monasterii, eorum electio inter precipua,  que cum agenda occurrunt, tenetur abbas omnem conuocare congregationem, censenda est. uel potius a solo abbate, ad quem pertinet omnis ordinatio sui monasterii, qui cum possit eligere per se prepositum; multo magis decanum. Et plane si in decanorum electione fratrum teneretur assensum requirere, tales aliquando eligerentur, quibus non confidens, nec secure partiretur onera sua.

Eligebantur autem decani uti et prepositi, non ad uitam, sed ad tempus solum, ut patet ex uita S. Liobe, c. 3, ubi de monasterio S. Tette : »Erat in illo uirginum monasterio sanctimonialis quedam propter discipline studium, et arctioris uite obseruantiam, qua ceteris preesse uidebatur, sepe preposita ordinata, frequenter autem decana ex more constituta, etc.« Postea tamen in conc. Aquisgr. statutum est  »ut prepositus, decanus, cellerarius de eorum ministerio nisi causa utilitatis, aut necessitatis non remoueantur.« Quibus tamen uerbis non tam perpetuitatem  in officiis stabiliri, quam nimis facilem mobilitatem amoueri existimo. uide Innoc. III Constitut., cap. Cum ad monasterium.

De ipsis.] Fratribus scilicet, in quo »manifestat, inquit Hildemarus, quia non debeat esse aliunde.« ualidam tamen fore electionem, si de alieno fieret monasterio, censet Richardus de S. Angelo, quanquam non expediat.

Fratres boni testimonii.] Quod »locum habet quando illi debent eligi, qui non sunt de gremio, inquit prefatus Richardus, quia non sunt eligendi, nisi eos reddat notos laudabile testimonium.«

340 Et sancte conuersationis.] Quod »locum habet, addit idem Richardus, quando eliguntur illi de gremio, quia ex transacta uita sua possumus scire  quid de sequenti conuersatione presumamus.« Sed siue de gremio, siue aliunde, et boni testimonii et sancte conuersationis. Boni autem testimonii Nicolaus de Fractura intelligit quantum ad actus: sancte conuersationis quantum ad mores.

Et constituantur decani.] Id est ordinentur. Ordinationis uero formulam describit in Regula Magister his uerbis : »Conuocatis eisdem decem fratribus ab abbate, presente omni congregatione, in oratorio susceptione uirge decem illis preponantur uoce abbatis, testimonio Scripture dicentis: Reges eos in uirga, id est in timoris uigore. Item dicente Apostolo: Quid uultis? in uirga ueniam ad uos an in caritate? Nam et Moyses diuine uirga uirtutis commisso sibi populo per profundum maris salutis uiam ostendit.« Ubi obseruare licet antiquum morem ordinandi decanos per uirge traditionem; quo modo etiam ipsi abbates et prepositi omnes atque prelati ordinabantur, sicuti obseruat Menardus in Conc. Regul. c. 28, § 2.

 Qui sollicitudinem gerant super decanias suas.] Id est super decem fratres quibus preponuntur: quamuis secundum usum etiam quindecim fratribus unus decanus prefici possit iuxta Hildemarum; imo etiam paucioribus quam decem, uti obseruant etiam nunc Cassinenses. Magister duos decem fratribus preponit in Regul. cap. 11.

In omnibus.] Non solum que placent, sed etiam que propriis repugnant affectibus.

Secundum mandata Dei, et precepta abbatis sui.] Ne forte exutos se credant ab eius potestate, a quo quidquid habent potestatis obtinent; cui semper subiiciuntur, quem in arduis consulere, et ei sue sollicitudinis rationem debent reddere. Sicut ergo superius abbati frenum imposuit, ne quoslibet eligeret pro nutu, sed fratres boni testimonii; ita hic decanis, ut non ea que libuerit agant, sed que Deus mandat, et abbas precipit. Atque »in rebus nouis preceptum abbatis debet exposcere; in aliis uero quotidianis  siue communibus commissio officii habetur pro precepto abbatis sine licentia,« inquit Boherius. Sed iuuat hic aliunde hanc decanorum sollicitudinem ex regulis et SS. Patrum institutis ac scriptis repetere.

Primo itaque secundum Smaragdum: »Decani sollicitudo et eruditio hec erit erga unumquemque quem sibi ab abbate traditum susceperit, ut doceat eum primitus suas uincere uoluntates; in quibus illum diligenter exercens, illa ei semper de industria imperet, que senserit animo eius esse contraria; quia multis experimentis hoc doctum est, nunquam posse monachum suas concupiscentias refrenare, nisi prius per obedientiam mortificare didicerit suas uoluntates.« Ita Smaragdus Cassianum exscribens . Simili modo S. Fructuosus: »Decani, qui super decanias sunt constituti, tantam sollicitudinem gerant super quos delegatos 341 habent fratres, ut nullas proprias faciant uoluntates, non loquantur nisi interrogati, suo arbitrio nichil faciant  nisi mandati, alibi non pergant non ordinati, etc.«

Secundo, »cum decem numero fratres sub sua cura suscipiant, inquit Magister , hanc eis debent sollicitudinem exercere, siue in die, siue in nocte, siue in quouis opere, cum eis ut sint primo presentes, et cum eis operantes in quouis opere, ut cum sedent, ambulant, uel stant, diligenti sua obseruantia, uel curioso intuitu diaboli ab eis debent actus compescere.«

Tertio, addit Magister : »propter quod omni hora fratribus presentes sunt, os eorum et gestum a peccato custodiant, et diuersa in eis uitia uel praua compescant, id est si audierit prepositus fratrem non interrogatum loqui, moneat eum dicens: Quid agis, frater, quod regula prohibet? habeto taciturnitatem usque ad interrogationem.«

Quarto, decanorum muneris erat fluctuantes fratres uisitare, consolari, instruere, ut docet S. Hieronymus : Manebant separati, sed iunctis  cellulis usque ad horam nonam: ut institutum erat, nemo pergebat ad alium, exceptis his decanis quos diximus, ut si cogitationibus forte quis fluctuaret, illius consolaretur alloquiis.« Hinc S. Fructuosus . »Non celent, inquit, fratres decanis suis quidquid per singulos dies cogitauerint; decani uero sint eis quasi rectores et custodes, tanquam pro ipsis Domino reddituri rationem.«

Quinto, incorrigibiles ad abbatem deferebant, uel ad prepositum, qui et ipse eos deferebat ad abbatem: »Decanorum officium, inquit Hildemarus, est solummodo custodire subditos; et si per suam admonitionem non possunt corrigere, tunc debent nuntiare abbati.« Et S. Fructuosus : »Negligentias cunctorum ipsi preuideant, et emendandi potestatem habeant, et quod ipsi non ualuerint emendare, preposito non morentur accusare; qui et ipsi prepositi sic hoc distincte et rationabiliter agant, ut abbates suos nullo modo presumant inquietare, excepto quod utrique non ualuerint emendare.«

 Sexto, mensis edentium fratrum preerant. Ita decernit Magister : »Mense eorum presentes sint, ut tacite cum eis et moderate manducent.« Et Cassianus de Aegyptiis et Tabennensiotis : »Tantum silentium ab omnibus exhibetur, ut cum in unum tanta numerositas fratrum refectionis obtentu consederit, nullus nec mutire quidem audeat, preter eum qui decanie sue preest.« Quem in locum Alardus Gazeus ita scribit: »Hinc apparet in uno refectorio fuisse distinctas, et diuisas fratrum decurias siue decanias; et unicuique decanie suum assedisse et presedisse decanum aut decurionem; quod et S. Hieronymus indicat ad Eustochium scribens: Unaqueque, inquit, decuria cum suo parente pergit ad mensam, quibus per singulas hebdomadas uicissim ministrant.«

Septimo, uestimenta fratribus prouidebant: »uestiaria fratrum sub sua cura prepositi contineant,« inquit Magister. Et Cassianus : »Indumenta  342 uicaria prepositus unusquisque sue decanie subministrat, cum illa quibus uestiti sunt sorduisse conspexerit.« uicaria autem hic uocat alterna, que peruices mutabantur.

Octauo, suorum operibus preerant, ut patet ex S. Hieronymo : »Opus diei statutum est, quod decano redditum fertur ad economum.« Et ex S. Augustino : »Operantur manibus ea quibus et corpus pasci possit, et a Deo mens impediri non possit, opus autem suum tradunt eis quos decanos uocant.«

Nono, ad suos nocte decumbebant: »Lectis eorum, inquit Magister , lectos prepositi habeant prope, propter aliquam, ut diximus, uitiorum culpam in eis emendandam, et ut reuerentius presente maiore dormiant.« Et sic capiendus sequenti cap. 22 S. Benedictus: »Deni aut uiceni cum senioribus suis, qui super eos solliciti sint, pausent.«

Denique Cassinenses declarant  ad officium decanorum »pertinere esse sollicitos  quod regularis obseruantia teneatur in monasterio, fratrum sibi per prelatum deputatorum confessiones audiant, officinas monasterii horis competentibus uisitent, ipsorum fratrum etiam corrigant excessus, nisi notabiles inueniant prelato reseruandos, eis etiam particulares licentias iuxta facultatem eis a prealato traditam concedant; diligentem insuper curam habeant quod ceremonie congregationis, et ordinata per capitulum, seu prelatum obseruentur: inuigilent ut diuinum officium deuote dicatur, studeant communibus fratrum exercitiis, aut capitulo culparum interesse.«

Qui decani tales eligantur, in quibus securus abbas partiatur onera sua.] Hic tria occurrunt notanda. Primum, quod ut tales eligantur, quibus abbas securus partiatur onera sua, sex in eis requirunt Hildemarus, Bernardus Cassinensis et Boherius, que sunt: »1o bonum testimonium, et hoc quantum ad affabilitatem  et amicabilitatem; 2o bona conuersatio, et hoc quantum ad munditiam, uite puritatem et sanctitatem; 3o ardor in profectu animarum; 4o discretio in regimine fratrum; 5o obtemperantia in mandatis Dei, et obedientia et reuerentia in preceptis abbatis sui; 6o ut propter obedientiam abbatis precepta Dei nullatenus paruipendat.« Quibus adde uite meritum, et sapientie doctrinam, que predicta sex continent, ut docet Hildemarus; quibus si quid defuerit in decano, iam non securus abbas ei partietur onera sua. Adde etiam humilitatem; nam si repertus fuerit superbus, iubetur deiici. Porro predicta sex Nicolaus de Fractura ad tria reducit: etatis maturitatem, grauitatem morum, et scientiam litterarum.

Secundum, permittit quidem S. P. Benedictus abbati partiri onera sua, sed non deponere: »Minime securum abbatem hic facit et liberum a laboribus, inquit Gerardus Belga monachus, sed tales eligere iubet ut securus sit in collaborantibus, in quos quidem precipit ut partiatur onera sua, id est que unus  ipse necessario perfert omnia, etiam aliis credat, uel singula, uel plura subinde pro salute singulorum felicius 343 procuranda. Interim in omnibus passim abbati perterribilem iudicem et tribunal minatur, ne sufficere putet si bonus decanus, si diligens prepositus a se constituatur, etc.«

Tertium, partiatur onera sua, inquit S. Benedictus, non honores; quia reuera plus onerantur quam honorantur, infit Bernardus; aliisque preesse pondus est oneris, non honoris, ut cum Hildemaro loquar.

Et non eligantur per ordinem,] scilicet quo ingressi sunt monasterium. Idem olim legibus ciuilibus prohibitum est in electione abbatis, C. l. 46, De episcopis et clericis, etc. Igitur etiamsi ultimi omnium sint, modo digni, possunt eligi; nam et abbates fieri possunt. Debent tamen annum etatis uigesimum quintum attigisse, et sacerdotium suscepisse, ex Benedicti XII Constitut. c. 29.

Sed secundum uite meritum, et sapientie doctrinam.]  Debet ergo decanus litterarum scientia esse instructus,  nec minori forte quam abbas, cuius idem fere pondus sustinet; et hac forte ratione Magister decanos a laboris parte eximit Regul. c. 11.

Quique decani si ex eis aliqua forte quis inflatus superbia repertus fuerit reprehensibilis.] Sed si tales eligantur quales descripsimus et requirit S. Benedictus, quomodo aliquis ex eis aliqua inflatus superbia reperietur? Respondet Hildemarus duobus modis id fieri posse: 1o quia quidam sunt hypocrite, qui sanctitatis speciem pre se ferentes priuati, postmodum ad dignitates aut officia assumpti, laruam deponunt, et quales intus fuerint palam faciunt: 2o quosdam reuera tales esse ante adeptum honoris gradum, quales requirit S. Benedictus; sed in primaria humilitate ac sanctimonia non permanere; quia nimirum difficile est attolli, et non extolli, et quia honores mutant mores.

Correptus semel et iterum atque tertio.] Neque enim iudicari debet superbia inflatus, qui post trinam admonitionem corrigitur, ut aiunt Bernardus Cassinensis  et Boherius. Ita uero precedere debet correptio trina, ut secundum Hildemarum bis secrete, tertio publice admoneatur, uel, iuxta Boherium, ter publice, et seruato inter utramque monitionem interuallo; magno, uel paruo, secundum criminis grauitatem et superioris arbitrium.

Si emendare noluerit, deiiciatur, etc.] Si tamen reprehensibilis sit in his que ad officium eius spectant, ex Hildemaro; nam si in aliis que ad ipsum speciatim pertineant reperiatur reprehensibilis, censet Hildemarus adhibendam esse correptionem discipline regularis; tum fratrum pro eo orationem, ac tandem deiiciendum. Sed Boherius existimat etiam in obedientia sua non offendentem, contra regulam alias peccantem, esse eiiciendum, sicuti de preposito statuit S. legislator

Et de preposito eadem constituimus.] Cum proportione tamen, nam prepositus quater premonendus, postea discipline regulari subdendus, ac tandem a  ministerio expellendus.



CAPUT XXII. Quomodo dormiant monachi.


 344 Singuli per singula lecta [a 1Kb] dormiant. Lectisternia [b 1Kb] , pro modo conuersationis, secundum dispensationem abbatis sui accipiant. Si potest fieri, omnes in uno [c 1Kb] loco dormiant: si autem [d 1Kb] multitudo non sinit, deni, aut uiceni, cum senioribus qui super eos solliciti sint, pausent. Candela iugiter in eadem cella ardeat usque mane.

uestiti dormiant, et cincti cingulis [e 1Kb] aut funibus; et cultellos suos ad latus suum [f 1Kb] non habeant dum  dormiunt, ne forte per somnium uulnerentur dormientes [g 1Kb] : et [h 1Kb] ut parati sint monachi semper; et facto signo absque mora surgentes festinent inuicem se preuenire ad opus Dei, cum omni tamen grauitate et modestia. Adolescentiores fratres [i 1Kb] iuxta se non habeant lectos [i 1Kb] , sed permixti [k 1Kb] cum senioribus [l 1Kb] . Surgentes uero ad opus Dei, inuicem se moderate cohortentur, propter somnolentorum excusationes





COMMENTARIUS.


 Quoniam dormientibus nobis uigilat aduersarius, artesque prope infinitas exercet, ut fidelibus monachis fessis quiescentibus noceat, septem hoc capitulo cautelas aduersus insidias uers pellis adhibet S. Benedictus, uti notauit Bernardus Cassinensis. Prima  est singularitas lectorum; secunda uicinitas bene conuersantium fratrum; tertia multitudo fratrum in eodem loco dormientium; quarta sollicitudo et uigilantia seniorum; quinta accensio lucerne ardentis; sexta quod uestiti iaceant, et non nudi; septima  separatio minorum et permixtio seniorum: que omnia consequenter exponenda sunt.

345 Singuli per singula lecta dormiant.] Hec prima est cautela, quam cum S. Benedicto adhibent S. Athanasius: »Dum dormiunt, unusquisque seorsim discumbat, ac suum quisque habeat sticarium; sacculum scilicet absconditum, ut quando per noctem preces fundende, parati promptique sint;« abbas Isaias: »Ne cubes cum alio sub eodem stragulo;« S. Aurelianus: »Omnes diuisis maneant lectulis;« S. Ferreolus: »Duo quamlibet proximi et amici propter secretam orationem, que melius ad Dominum nullo teste dirigitur, ut animo et uno lectulo non teneantur . . . Quisque strati sui, ut supra diximus, erit solus ipse possessor, habens secum meliori commutatione pro dormitorio fratrum Dominum uigilantem;« S. Isidorus: »Duobus in lecto uno iacere non liceat;« S. Fructuosus: »Duo in uno lecto non iaceant, nec dormire extra cubile proprium cuiquam licentia  pateat. Interuallum singulorum lectorum singulis cubitis intercedat, ne dum ad inuicem proximant corpora, nutriant libidinis incentiua;« Magister : »Singulos precipimus non binos per lectum dormire.« Quibus accedit conc. Turonense : »Ut sinistre existimationis aditus amputetur, nullus sacerdotum aut monachorum colligere alium in suo lecto presumat.« Ex quo mirari subit qua ratione Regula Cuiusdam ad uirgines prescribat , »Ut bine et bine preter infirmas et seniores in lectulis dormiant,« quanquam huius statuti periculis prouidisse uideatur adiiciens: »Sic tamen ut ad inuicem non loquantur, neque ad inuicem, id est facie ad faciem respiciant, sed una post aliam quiescens dormiat . . . ut una ex illis semper senior sit, de cuius religione non dubitetur. Iuuenculas uero nullatenus simul quiescere censemus.«

Notat porro hic Bernardus Cassinensis istis S. Benedicti uerbis: Singuli per singula lecta dormiant, supplendum esse uel quiescant, quia perfectus monachus  non semper in lecto iacens dormit, sed lacrymis interdum stratum suum rigat, ut Prophete ad instar nos hortatur S. Ferreolus in Regula c. 33. Et certe sancti nocturnas uigilias orationibus et precibus preuenire solebant, sicut de S. Mauro refert Faustus in eius uita, quod aliquando quinquagenos, aliquando centenos psalmos, aliquando psalterium integrum recitaret ante nocturne orationis synaxim; et Geruinus abbas Centulensis piissimus , ubi somni parum percepisset, de grabato sese excutiens, domum orationis intrabat, omnes aras orando, gemendo, genuaque flectendo circuibat; atque ut uigiliarum horam aduenire sentiret, ne ab edituis aut ianitoribus obseruaretur, lectum ullo sine strepitu repetebat.

Lectisternia.] Quid sint lectisternia non consentiunt Regule commentatores. Hildemarus: »Sternia, inquit, duobus modis dicuntur; id est domus ubi lecti sternuntur, seu etiam locus ubi unus lectus  stratus existit.« Similiter Smaragdo: »Lectisternia dicuntur ubi homines iacere sedereque consueuerunt.« Ita etiam Nicolaus de Fractura: »Lectisternia, id est loca in quibus iacere solent monachi;« et cardinalis de Turrecremata: »Lectisternia autem, id est loca uel locellos 346 in quibus lecti sternendi sunt.« Quibus consentit Bernardus Cassinensis ita scribens: »De hoc uocabulo, lectisternia, dicunt quidam quod idem est quod lectus stratus, hoc est lectus cum suo stramento; alii dicunt lectisternium esse domum in qua lecti sternuntur; sed rei ueritas est quod lectisternia sunt loca in quibus sedere et iacere solemus: nam regulariter monachus et lectum in quo quiescat, et locellum in quo sedendo legat habere debet.« Bernardum in primo comment. exscribit Boherius; in secundo uero: »Lectisternia, inquit, id est lectorum stramenta,« de quibus c. 55, ad quod remittit: »Stramenta lectorum matta, sagum, lena, et capitale.« Denique Richardus de  S. Angelo: »Lectisternia, id est ordines, seu ordinationes lectorum.« Ad quem accedit Theobaldus Artaldus hunc locum Gallice ita reddens: Ils doiuent auoir et garder les lieux et situations de leurs couches.

Ex his omnibus sententiis due omnino uidentur probabiles. Prima, quam refert Bernardus Cassinensis, qua lectisternia dicuntur lecti strati, seu lecti cum suo stramento. Eam sequitur Menardus hunc in locum ita scribens: »Lectisternia sunt lecti. Sidonius epist. 15, l. 4: Epulum multiplex et capacissima lectisternia para. Acta S. Findani, c. 4: Pro lectisterniis lapides uelatos inter fratres pausans occulte corpori supposuit.« Concinit antiqua uersio Gallica Regule S. Benedicti: Les lits soient appareillés comme il appartient à leur conuersation; et uersio Guidonis: Et aient les couches garnies de ce qu'il faut selon la manière de leur conuersation; alieque plures expositiones Gallice. Secunda est quam tradit in secundo comment. Boherius, ubi lectisternia interpretatur lectorum stramenta; quo sensu eam uocem aliquando  usurpat S. Gregorius: »Ancillis Dei, quas uos greca lingua monastrias dicitis, lectisternia emere disposui; quia in lectis suis graui nuditate in huius hiemis uehementissimo frigore laborant.« Et alibi ad Ioannem abbatem de monte Sina scribens : »Cognouimus lectos uel lectisternia in Gerontocomio, quod illic ab Isauro constructum est, deesse; propterea misimus lenas 15, rachanas 30, lectos 15.« Atque ita Ioannes de Precis, abbas S. Germani a Pratis, hunc Regule locum Gallice reddidit: Et doiuent prendre tels draps, et telles couuertures comme l'abbé établira. Utraque expositio proba est et probanda; sed reiicienda uidetur utraque Hildemari interpretatio, Smaragdi, Bernardi Cassinensis, Nicolai, et cardinalis Turrecremate: nam S. Benedictus nec domum in qua multi sternuntur lecti singulis monachis concedit; nec singulis singulas domos, in qua unus lectus sternant indulget; sed omnes uno uult dormire in dormitorio.

 Pro modo conuersationis.] Obscura locutio, quam diuersimode reddunt commentatores. Hildemarus pro modo conuersationis intelligit: Secundum qualitatem uite uniuscuiusque; quod clarius exponit Bernardus Cassinensis: Secundum illum modum in quo ipsi conuersantur in monasterio bene uel male, tepide uel feruenter. Et in hoc secundam aduersus insidias inimici cautelam constituit, ut nimirum malis boni, tepidis feruentiores uicini dormiant, ut horum exemplo illi eruditi ad 347 meliorem frugem se transferant. In eamdem sententiam abit Nicolaus de Fractura: cui Boherius in primo comm. aliam adiicit, ut pro modo conuersationis idem sit ac secundum qualitatem loci in quo conuersantur; quia reuera in frigidis regionibus pluribus, in calidis paucioribus indigetur stramentis. Turrecremata pro modo conuersationis explicat pro modo uite, antiquitatis, debilitatis, aut necessitatis, seu alterius cause: que omnes expositiones bone uidentur et legitime; sed his non cedit ea quam profert Ioannes Cresbeeck, qua lectisternia  pro modo conuersationis intelligit, que conuersationi et instituto monachorum conueniunt: id quod quedam uersio Gallica reddit, à la monastique; et altera, conformément à leur profession; ac proinde cum monasticum institutum omnes carnis illecebras abdicet, uite austeritatem predicet: »Lectisternia monachorum, inquit, esse debent non mollia, non pretiosa, que sensibus blandiuntur, carnem delectant, alliciunt, et ad longos iteratosque somnos inuitant; sed dura et uilia, que nature quidem et necessitati sufficiunt, carnem domant, lasciuire prohibent.« Et certe tales fuisse ueterum monachorum lectos exploratum habent qui uel minimam rerum asceticarum notitiam consecuti sunt. Notat porro Gazeus  uiros olim religiosos: 1o aut humi cubare solitos; 2o aut in stratis iunceis; 3o aut in ciliciis: quos tres dormiendi modos uidere est in una S. Antonii uita, qui, ut scribit S. Athanasius,  »quieti membra concedens, iunco contexto atque cilicio utebatur; nonnunquam etiam supra nudam humum iacebat.« De S. Hilarione etiam refert S. Hieronymus , quod »super nudam humum statumque iunceum usque ad mortem cubitauit.« Et de seipso S. doctor : »Si quando repugnantem somnus imminens oppressisset, nuda humo uix ossa herentia collidebam.« Denique de S. Martino ita canit S. Paulinus :

At si quando breui cessissent lumina somno,
Nuda humus ad tenuem sat erat subiecta soporem.

Plurima huiusmodi exempla offendes in actis sanctorum et maxime nostrorum, ut in uita S. Mauri auctore Fausto, n. 8; S. Placidi auctore Gordiano, n. 5; S. Marculfi, n. 13; S. Paterni, S. Samsonis, S. Radegundis auctore Fortunato, n. 22; S. Seueri, n. 13; et S. Fidoli, n. 10, sec. 1 Bened.; S. Bauonis, n. 11; S. uandregesili, n. 8; S. Tillonis, n. 8, sec. II, et aliorum prope infinitorum. Atque ita suadet  Syntagma doctrine S. Athanasii ad monachos et clericos: »Te monachum, te sacerdotem adhortor humi ut dormias, si uales.« uide infra, c. 55.

Si potest fieri omnes in uno loco dormiant.] Iuxta ueterum monachorum morem, quem in omnibus pene eorum regulis aduertere licet. Ita Regula S. Posthumio ab angelo tradita, que refertur in eius uita, c. 8 : »Procul ab inuicem contextas uites sternite, cum ad dormiendum seceditis: interstitium unius habeatur cubitus, nedum ad inuicem proximant corpora, nutriantur libidinis incentiua.« S. Cesarius Arelatensis episcopus : »Nulli liceat semotam eligere mansionem, nec habebit cubiculum, aut armariolum, aut aliquid huiusmodi, 348 quod peculiarius claudi possit; sed omnes diuisis lectulis in una maneant cellula: que uero senes sunt et infirme, ita illis conuenit obtemperari uel ordinari, ut non singule singulas cellas habeant, sed in una recipiantur omnes,  ubi et maneant.« S. Aurelianus : »Nulli liceat cellam, aut armariolum, aut aliquid huiusmodi, quod peculiarius claudi possit, habere.« S. Ferreolus : »Totam congregationem mansio et domus una concludat.« S. Isidorus : »Fratres omnes, si possibile est, in uno conclaui commorari decet. Quod si difficile fuerit, certe uel decem, quibus unus est preponendus decanus quasi rector et custos.« S. Fructuosus : »Interuallum singulorum lectulorum singulis cubitis intercedat, ne dum ad inuicem proximant corpora, nutriant libidinis incentiua.« Magister : »In uno atrio, uel in triclinio lecta in ordine circuitu ordinent; in quo circuitu lectum abbas in medio habeat, ut omnem taciturnitatem uel reuerentiam in circuitu considerans, omnium ouium suarum gregem intra unum ouile collectum quasi diligens uel sollicitus pastor attendat.« Regula Cuiusdam ad uirgines : »Omnes, si fieri potest, una domus ad dormiendum capiat,  preter si infirmitas, aut senilis etas poposcerit, aut culpa damnauerit, aut nouitas probata non fuerit, ut in cella separentur.«

Idem constat ex concilio Turon. II : »Nec liceat monachis cellulas habere communes, ubi aut bini maneant, aut peculiares reponi possint; sed schola labore communi construatur, ubi omnes iaceant, aut abbate, aut preposito gubernante.« Ex Iustiniani imperatoris nouella 5: »Neque enim uolumus in ullo monasterio sub ditione nostra constituto, siue plurimorum hominum est, siue paucorum, monachos qui ibi sunt diuisos ab alterutris esse, et propriis habitationibus uti; sed communiter quidem eos comedere sancimus, dormire etiam omnes in communi, unoquoque quidem in propria statura iacente, in domo uero una collocatos; aut si forte non sufficit ob multitudinem monachorum domus una, in duas forsan, aut plures, non tamen seorsim et  apud semetipsos; sed in communi testes alterutri sint honestatis et castitatis.« Et ex nouella 133, monachi »neque clam testibus uiuant, sed et communiter cibum capiant, et in communi loco cubent, et undique bene compositam persequantur uitam, testesque sint inuicem mutue honestatis.« Atque ex uita S. Eugendi abbatis Iurensis , qui »destructis mansionum ediculis, uno cunctos secum xenodochio quiescere fecit.«

Idem postea renouauit anno 1222 concilium Oxoniense, edito hoc decreto : »Prouida deliberatione censemus, ut tam monachi quam canonici regulares et moniales in uno dormitorio pariter dormiant et quiescant, singulis personis singulis propriis lectis assignatis.« Et Benedictus papa XII: »Omnes monachi, uel si multitudo non sinit eorum, saltem quando plures ex ipsis commode poterunt, in una domo dormiant et iaceant, iuxta regularia et canonica instituta, non per separatas cameras uel per cellas, exceptis his  quibus in cameris et cellis 349 infirmitorii permittetur propter senectutem, uel inualetudines corporales, uel ex aliis rationabilibus causis.«

Neque uero id solis exstitit monachis singulare; nam et canonicis idem olim prescriptum legimus in concilio Turonensi : »Canonici et clerici ciuitatum, qui in episcopiis conuersantur, considerauimus ut in claustris habitantes simul omnes in uno dormitorio dormiant, simulque in uno refectorio reficiantur.« In Meldensi sub Sergio II : »Canonici in ciuitate uel monasteriis, sicut constitutum est, in dormitorio dormiant, et in refectorio comedant.« et apud Chrodegangum in Regula Canonicorum cap. 13 : »Omnes in uno dormiant dormitorio, preter illos quibus episcopus licentiam dederit.«

Ex dictis hactenus habemus, 1o monachos olim uno simul in loco dormisse, quem ideo dormitorium appellabant. 2o Ita tamen ut se inuicem non tangerent,  ut ex Regulis S. Posthumii, et S. Fructuosi manifestum est. Et certe diuisis dormiebant lectulis. 3o Nullos nisi forte propter infirmitatem aut necessitatem extra commune dormitorium pernoctasse: qui enim dicit omnes nullum excipit. 4o Ergo nec abbatem, qui in Regula Magistri medius inter fratres tanquam pastor inter gregem dormire iubetur; et in antiquis consuetudinibus Cluniacensis monasterii apud Udalricum , »In medio dormitorii est lectus eius prope murum, sonitum ipse facit, quo fratres diluculo ad surgendum excitantur.« In Regula etiam S. Aureliani decernitur , ut »Sanctus abbas extra congregationem non maneat.« In Regula S. Isidori : »Abbatem cum fratribus pariter in congregatione commorari oportet.« Ex concilio quoque Francofordiensi , »Abbas cum suis dormiat monachis secundum Regulam S. Benedicti.« Et ex concilio Londoniensi anno 1102: »In eadem domo cum suis monachis manducet, aut dormiat.« Et certe S. Benedictum in  turri fratrum dormitorio contigua quieuisse constat ex l. II Dial. S. Greg. pape, c. 35. S. Mummolus abbas Floriacensis in communi fratrum dormitorio recubuisse legitur apud Adreualdum in hist. Transl. S. Benedicti, n. 15, sec. II. Idem de Easteruino abbate Wiremutensi scribit Beda in uita S. Benedicti Biscopi, n. 8.

Cause huius institutionis tres assignari possunt, ex quibus prima repetitur ex ratione uite cenobitice, que nichil singulare permittit, sed omnia uult esse communia: unde Iustinianus imperator : »Nullus omnino quidquam habeat proprii, sed diu noctuque in communi uiuat, et noctes eamdem inter ipsos cum diebus obseruantiam habeant.« Secunda, ut testes alterutri sint honestatis et castitatis, ut loquitur idem imperator . Tertia est propter furentes demonum insultus, nocturno maxime tempore monachis infestorum, et horribili  specie aliquando apparentium; quorum aspectus uix ferre posset solitarius, fratrum societate et precibus destitutus. Quibus forte de causis mansiunculas olim monachorum destruxit S. Eugendus abbas Iurensis, destruique precepit Iustinianus imperator in nouella 133, ac nouissime Benedictus papa XII in sua Constitutione pro monachis Benedictinis, c. 26; 350 cui paruerunt Anglicani monachi ex statuto capituli anni 1341; Bursfeldenses ex Ceram. dist. 3, c. 22; et Cluniacenses in capitulo ann. 1458, sub Ioanne Borbonio celebrato.

Nunc uero per uniuersas fere monachorum congregationes usus inualuit dormitoria plures in cellas diuidendi, suamque unicuique monacho assignandi. Idque ad uitandam secularium curiositatem, qui nonnunquam per nostra peruagantur dormitoria; ut fratres orationi ac spiritali lectioni liberius uacent; uariis penitentie operibus, que oculos hominum fugiunt, sese exerceant; tum etiam propter honestatem maioremque silentii ac solitudinis obseruantiam;  siue etiam ut aliquam celestis domus imaginem monasteria referant, sicuti de Carthusianis belle dicebat Petrus Blesensis : »Ad exemplar siquidem domus illius de qua scriptum est: In domo Patris mei mansiones multe sunt; habet unusquisque cellulam et mansiunculam suam, ut contemplationi et orationi liberius uacet.«

Neque uero ita recens aut noua est isthec institutio, quasi antiquis monachis non fuerit in usu; nam Aegyptii, teste S. Hieronymo , »manebant separati, sed iunctis cellulis:« unde Cassianus : »Cum fuerint, inquit, canonicarum orationum functiones ex more finite, unusquisque ad suam recurrens cellulam, quam aut solus, aut cum alio tantum inhabitare permittitur, etc.« Idem institutum imitati sunt in Galliis Lerinenses monachi, ut discimus ex Eucherii epist. ad Hilarium de Laude uite solitarie, ubi inter alias Lerinensis insule laudes hec scribit: »Hec nunc habet sanctos senes illos qui diuisis cellulis Aegyptios Patres Galliis nostris  intulerunt.« Eamdem disciplinam arripuisse Agaunenses monachos patet ex uetustissimo scriptore uite S. Romani abbatis Iurensis apud Bollandum , in cuius prefatione, quam Ioanni et Armentario monachis Agaunensibus inscribit, postquam Ioannem prefatum Ioanni Baptiste et euangeliste comparauit, de Armentario ita subdit: »Alter uero in modum natatilis arce dum illic in cenobio etiam, claustro peculiaris celle contentus, mundi turbines impactus irridet.« De Iurensi monasterio constat ex uita S. Eugendi eiusdem loci abbatis , qui »refutato archimandritarum more, utilius omnes uniuit in medium: destructis namque mansionum ediculis, uno secum xenodochio quiescere fecit.« Ergo prius ibidem erant mansionum edicule, in quibus quisque manebat, quas ille destruxit. Sed eas postea reparatas fuisse colligimus ex monacho Fontanellensi in uita S. uandregisili, qui eo in monasterio agens, »quadam nocte  attentissime precibus insisteret diuinis auribus offerendis in cella sibi constituta.« Similiter in Elisangiensi a se constructo monasterio »quadam nocte iuxta morem cilicio obuolutus in cella sua dum ad refocillandum quieti membra dedisset, in excessum mentis subito raptus« legitur. De discipulis S. Martini audiendus est Gallus in dialogo 3 apud Seuerum Sulpicium : »Contigua flumini habebamus habitacula.« clarius idem Sulpicius in lib. I: »Tunc ille  conuocatis fratribus, refert 351 quid diabolus indicasset, sollicitosque esse precepit per cellulas singulorum quisnam hoc casu fuisset affectus.« In Regula etiam Tarnatensis monasterii lego : »Cellulam alterius preter abbatem et prepositum, nisi dato signo, est illicitum introire; quia ipsis tantum conceditur fratrum secreta cognoscere, et qualiter se unusquisque agat occulta inspectione perquirere.«  S. Gallus oratorium construxisse dicitur  »mansiunculis per gyrum dispositis ad commanendum fratribus.« S. Willibrordus »uenit ad suum gratia uisitandi monasterium, et post orationes et salutationes fraternas, et admonitiones pacificas, circuiens singula fratrum habitacula, si quid in illis emendandum fuisset, pius pastor explorare uoluit,« inquit Alcuinus in eius uita . Denique Trithemius de prima Hirsaugiensis monasterii fundatione anno 830 facta, de cellis agens : »Monachorum tabernacula, inquit, per gyrum claustri disposita, quantum ad consuetudinem istius temporis attinebat, satis pulchra et ordinata fuerunt; quanquam si nostri monachi similibus includerentur cellulis, se mancipatos uinculis et tenebris clamitarent. Factum hoc autem priscorum imitatione.« Huiusmodi cellas habent nostra etate Carthusienses monachi, quibus illi forte non tam ad dormiendum quam ad legendum utebantur. uide Menardi notas ad Concord. Regul. cap. 55,  § 1. Nihil dico de Sinaitis monachis, de quibus S. Nilus : »Faciunt autem habitationes suas non sibi inuicem propinquas, sed satis procul distantes, ut qui uiginti et eo amplius stadia absint alius ab alio:« nam hi proprie erant eremite. De Pachomianis uero illud solum decernitur in Regula ab angelo tradita : »Facies autem diuersas cellulas, et ternos per unam cellulam habitare constituas.« Ceterum uariis incommodis que ex cellarum separatione nasci possunt, ac periculis satis occurrunt que eas nouissimis temporibus inuexerunt monastice congregationes, de quibus uide Heften. lib. XII, tract. 3, disq. 3, 4 et 5.

Sin autem multitudo non sinit, deni aut uiceni.] Idem habet Regula S. Isidori, c. 14, et Iustiniani nouella 5. Sed multo plures in Gemmeticensi monasterio sub S. Filiberto abbate capiebant dormitoria : ibi enim »duplex uergens ad austrum ducentorum nonaginta pedum longitudine,  quinquaginta in latitudine, eminebat domus quiescendi obtentu.«

Cum senioribus.] Id est decanis, inquit Richardus de S. Angelo: id quod confirmat Nicolaus Brauus ex Regula S. Isidori c. 14.

Qui super eos solliciti sint.] uigilias noctis custodientes, uti exponunt Hildemarus Bernardus Cass. et Boherius; quia »cum dicit solliciti sint, inquit Hildemarus, precipit illos uigilare in dormitorio; quia nemo potest esse sollicitus in nocte, nisi uigilauerit; quia nos cum solliciti esse uolumus pro aliqua re, uigilamus.« Cui concinit Iustinianus imperator : »Neque enim semper omnes dormiunt, sed manifestarium est, quod dum hi dormiendo occupati sunt, illi uigilant, et prorsus quidam dormientes inspiciunt.« Sed Nicolaus de Fractura  352 hanc sollicitudinem in eo constituit, »ut surgant de nocte uidere si uestiti, cincti cingulis et funibus, uel  alias regulariter dormiant fratres.«

Candela iugiter in eadem cella ardeat usque mane.] Simili prorsus modo S. Eugendus statuerat olim , »ut lumen Dei, sicut in oratorio, indeficiens« arderet in dormitorio. Et S. Isidorus : »Lux nocte dormientium locum illustret, ut depulsis tenebris testimonium pateat singularis quietis.« Et Regula Cuiusdam ad uirgines : »In schola qua dormitur per totam noctem lucerna ardeat.« Idem etiam prescribit Regula Magistri c. 29.

Candele autem nomine hic intelligitur »uel lampas cum oleo accensa, uel cereus cum cera et lychno, uel etiam sepum in quodam uase aptatum,« inquit Bernardus Cassinensis; cui concinit Nicolaus de Fractura.

Porro licet unius duntaxat candele mentionem facere uideatur S. Benedictus, due tamen uel plures,  ubi non sufficit una toti illustrando dormitorio, debent accendi, ut clare fratres in lectis singulis uideantur, inquit Bernardus Cassin. Imo tradit Boherius in Cassinensi monasterio, ubi centum monachi residere consueuerant, septem lampades tota nocte in dormitorio ardere consueuisse; quod etiam asserit Nicolaus de Fractura: neque id in dormitorio tantum, sed et in cella, ut uocant, necessariarum, ad quam fratres uentris purgandi gratia pergunt; et in omnibus omnino locis in quibus fratres de nocte transire necesse est, ut tam corporis quam anime offendicula uitentur: id quod in multis Gallie monasteriis obseruatum uidisse se testatur Boherius: »Nam in claustro, inquit, in ingressu dormitorii, et oratorii post completorium, et in prima pulsatione nocturnarum uigiliarum certe accenduntur candele.« Sane in Parisiensi S. Germani monasterio  »antiquitus erant quinque lampades in dormitorio, ut omnibus fratribus cellis carentibus seruirent, preter  alias quatuor lampades in diuersis locis dispositas: harum una erat in cella magni prioris, altera in cella subprioris, tertia in ualetudinario, et quarta in collocutorio,« id quod anno 1377 confirmauit curia Parlamenti Parisiensis. In Croylandensi etiam monasterio unum in capitulo, tria in claustro, quatuor in dormitorio erant luminaria ex Ingulfi statuto mox citando. Ea etiam fuit ordinis Benedictini consuetudo, ut pueri, nouitii, aliique iuniores monachi noctu sine accensis lucernis, et comitibus magistris incedere non permitterentur, quemadmodum hic scribunt Hildemarus, Bernardus Cassinensis et Boherius, patetque ex diuersis monasteriorum consuetudinariis.

Porro ex Regula Orientali c. 28, et ex Regula Magistri cap. 29, ad hebdomadarios pertinebat accendere candelam. Hebdomadarios uero intelligo coquine: unde et Udalricus agens de pueris, ait : »Quando in coquina obsequuntur,  magistri eorum solent prouidere, ut opportune accendant luminaria dormitorii, et necessariarum, et ad nocturnos.«

353 Accendendi horam assignat Magister his uerbis : »In quo atrio pendeat cicendelus, qui quotidie a cellerario factus, ab hebdomadariis ad seram ante completorios incendatur, ut uideant diuersi quomodo se collocent.« Hildemarus uero, habita temporum ratione, estate quidem qua maiores sunt dies, post capitulum, id est post collationis lectionem; hieme autem, quando incipiente iam nocte completur capitulum, dum ibidem sedent, lucernam uult accendi. Smaragdus quotidie ante completorium, Bernardus Cassinensis quando propter solis occasum dormitorium incipit obscurari. Sed iuuat hic Ingulfi abbatis Croylandensis decretum hanc in rem referre: »Hieme accedente a festo S. Bartholomei ad festum S. Michelis statim post terminatam campanam collationis famuli ecclesie accendant tria luminaria in claustro, et quatuor in dormitorio:  uidelicet duo in dormitorio, et alia duo in necessariarum domo. Sed luminare in capitulo antequam campana collationis incipiat pulsari, debet accendi, et continuo ardere, usquequo matutinis finitis dormitorium ascenderint monachi uniuersi. Hieme uero recedente a festo Purificationis B. Marie usque ad festum S. Guthlaci idem modus illuminationis uniuersorum luminarium predictorum in omnibus obseruetur. A festo uero S. Michelis usque ad festum Purificationis accendantur omnia ista luminaria predicta antequam monachi ad regularem potationem refectorium ingrediantur; et sic maneant accensi omni tempore anni usque ad ortum solis, preter lampadem pendentem in capitulo, qui debet exstingui postquam conuentus dormitorium ascenderit, matutinis in ecclesia consummatis. A festo quippe S. Guthlaci usque ad festum S. Bartholomei per totam estatem in ipso solis occasu sacrista, seu subsacrista  in dormitorio debet accendere luminaria supradicta, ita quod secularis tempore nocturno non habeat occasionem dormitorium intreundi; et sic debent ardere usque clarus dies illucescat. Quod si de negligentia sacriste aliqua dictorum luminarium defecerint statutis temporibus inaccensa, ipse sacrista sit in crastino in refectorio ad panem et aquam absque misericordia. Quod si paruipendens hanc iustissimam nostram ordinationem defecerit in illuminatione, uel continuatione de aliquo luminarium predictorum, comedat in refectorio per quindenam integram sextis feriis in eisdem septimanis pane et aqua tantum contentus. Quod si tertio contigerit aliquis defectus luminarium predictorum, ab officio amoueatur, et per biennium sequens maneat inhabilis ad omne officium exsequendum. Quod si de famulorum negligentia id accidisset, pro qualibet uice debent amittere corrodia sua per hebdomadam. Quod si bis uel ter acciderit, seuerior accedat correptio, seu duplicetur penitentia ante dicta.« Hactenus  Ingulfus, cuius integrum statutum referre libuit, ut inde pateret omnibus quanti maiores nostri res uel minimas facerent.

Ardere autem candela debet usque mane, id est quousque de die uideri ualeat tota domus, ut exponunt Bernardus Cass. et Nicolaus de Fractura. Et tamen Magister in Regula statuit, »ut postquam se omnes percollocauerint, 354 a supradictis tutetur, si forte indigentia olei in monasterio sentiatur.« At longe aliter sensit Petrus uenerabilis, cum decreuit : »Ne quis fratrum nostrorum, in propriis saltem locis sine lumine noctibus dormiat. Qui si adeo pauper fuerit ut propriam lucernam in dormitorio suo prouidere non possit, illam que in ecclesia fuerit accipiat, et in dormitorio transferat.«

Huius institutionis causas tres affert Richardus de S. Angelo. Primo, »ut decanus quando accedit uisurus utrum monachi honeste dormiant siue iaceant, ut moris est, aperte ualeat hoc inspicere. Secundo,  ut monachi libere accedant ad requisita uentris cum egent. Tertio, ut ostendatur sub isto typo luminis temporalis illa lux de qua legitur in Ioannis cap. I: Erat lux uera, que illuminat omnem hominem uenientem in hunc mundum.«

uestiti dormiant.] uestitos olim dormiisse monachos constat non solum ex Regula S. Benedicti, sed etiam ex Regula S. Pachomio ab angelo tradita, ex Regula Magistri c. 2, ex Regula Cuiusdam ad uirgines cap. 14, ex Regula Solitar, cap. 50. S. Benedicti statutum renouarunt Gregorius IX et Benedictus XII in suis constitutionibus pro monachis Benedictinis.

Sed queret fortassis aliquis quibus induti uestibus dormirent? Non una fuit omnium hac in re consuetudo; nam in prefata Regula S. Pachomii decernitur, ut »induantur noctibus lebitones lineos, precincti lumbos, habeantque singuli melotem, id est caprinam pellem confectam albam, sine qua neque comedant, neque dormiant.« S. Paternus primum  monachus, postea episcopus, »ueste tantummodo qua in die usus est, ea per noctem contentus est.« ut scribit Fortunatus episcopus in eius uita, n. 9. Similiter S. Fulgentius in episcopatu uitam monachi retinens, »nec deposito saltem cingulo somnum petiuit; . . . et in qua tunica dormiebat, in ipsa sacrificabat; et in tempore sacrificii mutanda esse potius corda quam uestimenta dicebat.« S. Benedictus nichil hoc capitulo definit; sed ex cap. 55 saltem tunica et cuculla indutos quiescere debere monachos Benedictinos colligimus: sufficere enim ait monacho duas tunicas et duas cucullas habere propter noctes et propter lauare ipsas res. Quamuis Turrecremata illum in locum sic scribat: »Licet nobis prima facie ita uideatur, nichilominus quia hoc graue est et durum, antique consuetudini ordinis, que ut interpres legis habenda est, standum in hac parte consulimus.« uerum preterquam quod istud non  decernit S. Benedictus, nisi quia graue est, certum est non unam fuisse ordinis consuetudinem. S. Hildegardis hoc caput exponens: »uestiti, inquit, dormiant, scilicet simplici et sola ueste que proxima ad cutem hominis est, ne nudi iaceant, que lanea fuit, et non duplici ueste induti, quia hoc pati non possent: cincti cingulis aut funibus; ne uestis qua induti dormiunt, ab eis diffluat, et ne ita nudi appareant.« Que explicatio uidetur laxior. Ex lib. Usuum Cistere.  »sine cuculla, tunica, caligis iacere non debent.« 355 Bursfeldenses ita decernunt . »Omnia obseruent que capitulum Regule 22 tradit obseruanda, dormientes uidelicet uestiti, ita tamen ut pro qualitate loci uel temporis huiusmodi possit temperari uestitus; locis uidelicet et temporibus frigidis pluribus; calidis uero paucioribus seu leuioribus utendo indumentis. Pro habitu autem superiori cuculla utantur regulari, clausa sine manicis, nisi fuerint itinerantes, quibus conceditur scapularibus uti dormitionis tempore, non minus tamen  omnes quiescentes tunica et caligis uestiantur sub habitu regulari.« Cassinenses declarant  »hoc modo uestitos dormire fratres, cum scapulari scilicet cum caputio sicut in die super tunicellam propter munditiam, quod habet quasi formam cuculle secundum Clementinam.« Constitutiones Montis Oliueti: »Nocturno tempore inspiciat abbas si monachi cum biretulis laneis induti tunicella, scapulari, cinguloque cincti dormiant; iisque nocturnum scapulare conficiendum curet: secus dormientem primum aqua et pane ieiunare precipiat; secundo arctiori pena emendare procuret.« Paulo laxiores sunt Constitutiones Celestinorum, que solum uolunt  ut »monachi ipsi nudi non dormiant, sed uestiti et cingulo accincti, et sine cultello iuxta Regule dispositionem; et propter euitandam immunditiam, et in estate calorem, lanea saltem interula, et paruo scapulari sint induti;« et Fuliensium , ut »nemo sine cuculla et caputio dormiat   nec discinctus.« Non pretereundi sunt Carthusiani , qui »uestiti cilicio, tunicella, caligis, cingulo, et parua cuculla,« hoc est minimo scapulari dormiunt ex Noua Collectione statutorum. De pedum indumentis audiendus est Hildemarus : »Sciendum est quia, si necessitas est caloris, potest ille monachus sine pedulibus iacere; ita tamen ut ad nocturnas statim ut surgit debeat illos induere, et sic cum illis ire debet in ecclesiam . . . . . Si potest fieri ante debet sine femoralibus iacere, quam sine pedulibus.« Hic uenit in mentem quod de S. Hugone episcopo Gratianopolitano scribit Guigo in eius uita, n. 31 : »Dolebat nonnullos in religioso habitu ad sanctitatis iniuriam tibiis dormire nudatis.«

Et cincti cingulis aut funibus.] Quid sit cingulum, quid funis, explicat his uerbis Hildemarus: »Funis est qui de canaba fit uel lino in rotundum; cingulus autem corrigia est de lana uel lino, sed non in rotundum  sicut funis, sed in latum sicut tricia.« Et reuera S. Stephanus abbas Obazinensis laneo utebatur cingulo ex eius uite l. II, n. 34 .

Et cultellos ad latus suum non habeant dum dormiunt, ne forte per somnum uulnerentur dormientes.] Ergo cultellos seu gladiolos ad latus olim deferrebant monachi per diem, quos ad seram antequam lecto decumberent, deponebant, et mane surgentes resumebant, ut uidere est in antiquis Cluniacensis monasterii Consuetudinibus : »Ad sonitum qui diluculo fieri solet in dormitorio ad excitandos fratres, facit  id ipsum quod ad signum nocturnorum: quantocius surgit . . . . . cultelli sui secum portandi cauet obliuisci.« Et postea: »Quoties  post uesperas cenatur, 356 cena facta, dormitorium ascendit, cultellum deponit, diurnalibus calceis detractis; nocturnales induit, etc.« Quod de paruis cultellis ad panem, aliaque comestibilia, aut aliquid huiusmodi secandum, est intelligendum: nam »magnos gladios nobis habere non licet, inquit Boherius, imo tenentes inter septa monasterii sunt eo ipso excommunicati, nisi licentiam expressam habuerint suorum prelatorum,« ex decretali Clementis u Ne in agro dominico. Porro ad hunc S. Benedicti locum respicit Magister cum dicit : »Bracile fratrem in nocte uti ideo prohibemus, ne dum se regyrat, per somnum exiens per thecam mucro cultelii carni eius figatur.«

Et ut parati sint monachi semper.] Ad opus Dei scilicet. Hec periodus ad superiora uerba refertur uestiti dormiant, et cincti; est enim hic uerborum transpositio, quibus rationem reddit quare uestitos dormire uelit monachos, scilicet ut parati sint semper ad opus Dei festinare. Porro licet unicam hanc  rationem afferat, alio tamen respexisse censent interpretes. Magister tres adducit : 1o »Ideo, inquit, uestitos et cinctos dormire diximus fratres, ut cum hora operis Dei aduenerit, et oratorii index sonauerit, noctu mox consurgant . . . 2o Inde ergo uestiti et cincti debent fratres dormire, quia non licet fratrem nuda membra sua contegere, nam exinde immunditie libidinum in animam ingeruntur, cum membrorum nuditas tactu contingitur, feminarum illico cordi desideria titillantur, unde per somnum coinquinantur membra sorditate. 3o Et maxime ideo uestiti et cincti debent fratres dormire, ne querentes in obscuro res suas, uel cingula, ab ingredientibus oratorium sollicitis, uel paratis fratribus, cum adhuc illi lectos suos per negligentiam in obscuro subuertendo et dissipando reuoluunt, aliquot orationes perdant aut psalmos.«

Et facto signo absque mora surgentes.] Sicuti prescribit Regula S. Pachomii : »Audito signo excitantis, aut uoce psallentis, omnes surgant, currentes  ad orationem.«

Festinent inuicem se preuenire ad opus Dei, cum grauitate tamen et modestia.] Que »notabilem gressum et incessus leuitatem refrenet,« inquit Bernardus Cassinensis.

Adolescentiores fratres iuxta se non habeant lectos, sed permixti cum senioribus.] A quibus grauitatem et honestatem addiscant. Simile aliquid decernit S. Basilius : »Quandocunque capiendi somni causa cubandum, caue ne uestimenta inter se mutuo sibi uestra propinquent, potiusque medius inter uos aliquis senex semper adhibeatur.« Et recte quidem: nam, ut ait Gerardus Belga monachus piissimus: »Sicut carbonis ad carbones, sic incendii motus inter iuuenes; proin misceri oportet  senes, non qui sunt ipsi sicut oleum ad ignes. Illos autem censeo temperate frigidos quos constat uere exsangues esse, uere mortificatos.«

Surgentes uero ad opus Dei, inuicem se moderate  cohortentur propter somnolentorum excusationes.] 357 Nullum tamen uerbum ore proferentes, quia hoc prohibetur cap. 42: »Sed aut sonitu oris, aut pedis in terra, aut tactu lecti absque eo quod dormiens tangatur,« inquit Turrecremata. Apposite autem ad hunc locum Regula Abbatis Isaie : »Si pigritetur corpus tuum dum ad orationem surgendum est, dicito illi: uisne requiem capere modico hoc tempore, deinde abire ad longum supplicium? nonne prestat ut parum hic labores, tum requiescas illic cum sanctis in eternum? tunc enim recedit a te pigritia, et adueniet tibi diuinum auxilium.« Porro quam benigne excitantes nos ad uigilias excipere debeamus, docet S. Basilius in Regul. Breu. interrog. 43 et 44.



CAPUT XXIII. De excommunicatione culparum.


 Si quis frater contumax, aut inobediens, aut superbus, aut murmurans, uel in aliquo [a 1Kb] contrarius exsistens [b 1Kb] sancte Regule, et preceptis seniorum suorum, contemptor repertus fuerit, hic secundum Domini nostri preceptum admoneatur semel, et  secundo secrete [c 1Kb] a senioribus [d 1Kb] suis. Si non emendauerit, obiurgetur publice coram omnibus. Si uero neque sic correxerit, si intelligit qualis pena sit, excommunicationi subiaceat. Si autem improbus est, uindicte corporali subdatur.





COMMENTARIUS


 Si quis frater contumax, aut inobediens, etc.] Sex aut quinque causas casusue pro diuersa lectionum interpunctione assignat, in quibus excommunicationis pena inuri debeat. Prima est, si quis frater contumax sit. Quid uero sit contumax ita exponunt auctores. Hildemarus: »Ille, inquit, est contumax qui contemnit  facere in prima fronte quod imperatur: uerbi gratia cum dicitur illi, Fac hoc, et ille contumax dicit, Non facio.« Bernardus Cassinensis et Boherius: »Contumacia dicitur illa qua quis citatus ut ueniat, non comparet; aut si comparuerit, in iudicio non procedit: hic autem aliter assumitur contumacia, quando uidelicet correptus de aliqua specie mali, superbe respondet, et resistit in facie corrigenti.« Nicolaus de Fractura: »Sciendum 358 est quod multiplex est contumacia, et multipliciter quis dicitur contumax, cum iussus restituere non restituit. Item si citatus ternis edictis, uel uno peremptorio pro omnibus, ad iudicium non uenit; uel si uenit, illicentiatus discessit. Item si iussus respondere, non respondit; uel quia respondit, si obscure respondit; quod idem est ac si non responderet. Item si uenit ad iudicium, et non comparet, seu latitat post columnas, habetur ac si non uenisset. Hic uero aliter accipitur contumacia, uidelicet cum quis secrete correptus  resistere nititur corrigenti.« Richardus de S. Angelo: »Tribus modis aliquis dicitur contumax: 1o si uocatus non uenit; 2o si uenit et non uelit obedire; 3o si recedit illicentiatus.« Ita illi secundum iura. Denique Benedictus Heftenus : »Dictum autem uolunt contumacem siue a contemnendo, siue, ut aliis placet, a tumore, hoc est superbia. Iurisconsultis contumax dicitur, qui tribus propositis edictis, uel uno pro tribus, quod uulgo peremptorium appellatur, iudicisque litteris euocatus, presentiam sui facere contemnit. Apud monachos autem qui non tantum non comparet, sed qui non paret.«

Secunda, aut inobediens. Quem a contumace distinguit Hildemarus, in eo quod omnis contumax est inobediens, sed non e conuerso omnis inobediens est contumax; nam etsi iussionem aut preceptum non impleat, non tamen superbe respondet aut resistit in facie. Hec uero inobedientia qua de hic agit S. Benedictus, »illa est, inquiunt Bernardus  Cassinensis, Nicolaus de Fractura, et Boherius, qua quis non uult facere satisfactionem sibi secrete iniunctam.« Non uero illa, addit Boherius, que contradictione opponitur obedientie professionis, quia per illam totaliter receditur a Deo.« Inobedientem ergo bis secreto admonitum et tertio publice obiurgatum S. Benedictus excommunicari precipit. Econtra S. Pachomius : Si perfecte etatis sit, decies admoneri ut a uitiis desistat; post hec audire nolentem monasterii legibus increpari; S. Basilius : inobedientie rationem nolentem reddere e fratrum contubernio eiici. Simile aliquid habetur apud Cassianum . Et certe Si quis non obedit uerbo nostro per epistolam, inquit Apostolus, hunc notate, et ne commisceamini cum illo  . Sed S. Columbanus  solum decernit, ut »si quis frater inobediens fuerit, duos dies unum paximatium et aquam« tantum accipiat.

Tertia, aut superbus, quocunque superbie genere.

Quarta, aut murmurans, hoc est, qui »non tantum superbo et prefracto animo tacite inobediens est,  sed per apertum murmur uirus suum in alios diffundit, et eorum animos ad contradictionem excitat,« infit Heftenus. Sed Bernardus Cassinensis et Boherius S. Benedictum hic intelligunt de leui et quasi consueto murmurio, non de illo quod alios ad commotionis peccatum trahit. De murmurio quod S. Benedictus excommunicatione ferit, et post eum Regula Magistri c. 12, et Cuiusdam ad uirgin. c. 18, diximus ad cap. 4 et 5, ubi uarias quibus apud ueteres monachos plecteretur penas retulimus.

359 uel in aliquo contrarius existens S. Regule, et preceptis seniorum suorum, contemptor repertus fuerit.] Quintum hic sextumque casum reponit Bernardus Cassinensis, in quibus excommunicationis medela adhibenda est: scilicet quintum: Si in aliquo contrarius existat quis S. Regule; sextum: Si preceptis seniorum suorum contemptor repertus fuerit, sub hac interpunctione Regule textum scribens:  uel in aliquo contrarius existens S. Regule, et preceptis seniorum suorum contemptor repertus fuerit. Cui fauent nonnulli codices mss. et antiqua uersio Gallica, que hunc locum ita reddit, ou qu'il soit contraire en aucune chose à la sainte rieule, et qu'il soit trouuè despisant les commendemens de ses enciens. Sed si ualeret talis interpunctio, non preceptis, sed preceptorum seniorum suorum contemptor legendum esset. Similiter Turrecremata quintum casum, si quis contrarius existat Regule et preceptis; sextum in contemptu seniorum constituit, cum hac interpunctione Regule textum scribens: uel contrarius existens S. Regule et preceptis, seniorum suorum contemptor repertus fuerit; cui concinit uersio Gallica Guidonis Iuuenalis. Sed non ita recte. Melius qui cum Menardo et Hefteno ita legunt: uel in aliquo contrarius existens S. Regule, et preceptis seniorum suorum, contemptor repertus fuerit. Quibus in uerbis unam et quintam excommunicationis causam constituunt. Atque ita S. Columbanus in Penitentiali:  »Qui uero suum prepositum aut Regulam blasphemauerit, foras repellendus est, nisi ipse dicat: Penitet me quod dixi. Si autem non se humiliauerit, quadraginta diebus peniteat, quia superbie morbo detinetur.« Et iterum: »Si quis contradicit mandatum, aut Regulam frangit, duos dies unum paximatium.« Regula uero S. Pachomii ita habet : »Qui contemnunt precepta maiorum, et regulas monasterii, que Dei precepto constitute sunt, et paruipendunt seniorum consilia, corripientur iuxta ordinem constitutum donec corrigantur.« Idem legitur in Regula Orientali cap. 19.

Hic secundum Domini nostri preceptum admoneatur semel et secundo secrete a senioribus suis.] Si tamen honesto et intelligibili animo sit; nam duros corde in  ipso initio peccati durius cercere oportet, ut ex Regule cap. 2 hic obseruat Hildemarus.

Si non emendauerit, obiurgetur publice coram omnibus.] A prelato scilicet, qui solus habet potestatem publice delinquentes corripiendi; aut etiam a senioribus cum eius potestate. Regula Cuiusdam ad uirgines prescribit , ut »secreto a senioribus semel uel bis corripiatur. Si non emendauerit, tunc simul ab omni congregatione obiurgetur.«

Si intelligit qualis pena sit.] Siue, ut loquitur Regula Cuiusdam ad uirgines: Si eius antea intellectus uiguit, excommunicationi subiaceat. Igitur S. Benedictus post trinam admonitionem incorrigibilem excommunicationi subiicit. Eamdem disciplinam instituit S. Basilius in 360 Regulis breu. interrog. 3, in Constitut. Monast. c. 30; Regula Orientalis cap. 32, Regula Magistri c. 12, et Regula Cuiusdam ad uirgines cap. 18.

Quid uero excommunicationis nomine hic intelligat S. Benedictus, ita exponunt commentatores.  Hildemarus: »Cum dicit excommunicationi, subaudiendum est simplici tantum; id est illi excommunicationi subiaceat que a mensa separat monachum.« Similiter Bernardus Cassinensis: »Hec excommunicatio non dicitur maior, neque separatio a sacramentis, sed separatio a mense participatione, de qua dicetur in sequenti capitulo; quia iste culpe non computantur inter grauiores.« Et Boherius: »Nota quod ista excommunicatio non est anathema, que a solo fertur episcopo cum certa solemnitate; nec maior excommunicatio, que separat a corpore Christi et Ecclesia, id est communione fidelium; quia illa non debet fieri pro minoribus culpis, de quibus hic; nec etiam minor excommunicatio, que separat a sacramentis Ecclesie; sed est ista excommunicatio separatio a mensa fratrum, et chori ecclesie communi participatione, de qua loquitur sequenti capite.« Econtra Menardus: »Hec est propria excommunicatio, quam maiorem uocant theologi; nam ex parte excommunicati precedit  contumacia, et contemptus, et grauitas culpe; ex parte excommunicantis trina admonitio.« Cui consentit Ioannes Cresbeeck. uetus uersio Gallica ita reddit textum: Soit excommunié, c'est-à-dire mis hors de la communauté des autres. Sed mea quidem sententia S. Benedictus hoc capite loquitur de excommunicatione in genere, de eadem in specie dicturus duobus capitibus consequentibus. An uero pro grauioribus culpis excommunicatione, que proprie sit ecclesiastica censura, fratres suos inuri uoluerit, discutiendum erit ad caput 25. Interim antiquam excommunicandi formulam ex Regula Magistri accipe : »Cum suggestum fuerit abbati meritum inobedientis, iam non dicendus frater, sed hereticus legis; iam non dicendus filius Dei, sed operarius demonis, qui dissipando sanctorum facta, uelut quedam scabies est procreata in grege. Conuocet eum abbas presentibus suis prepositis, uel cetera congregatione circumstante; et interrogati ab abbate prepositi eius quid peccauerit, uel quoties  monitus de ipso uitio non emendauerit, respondeant quid cum accusant. Quo audito uitio, talem abbatis contra se audiat uocem: O misera anima, quod es responsum datura Deo, quem per inobedientiam quotidie irritas, cum accesseris adorare eum? quare sub dominio Dei seruis potius mammone? quid mentiris Deo, alter Iudas? Ille Iudas iniquitatis pretio iustitiam uendidit, tu Christianum nomen laceras malefactis. Ille Iudas per pacem falsam Domino scandalum generauit, tu sub nomine sancti seruitii Deo magis rebellis existis. Ille Iudas falsus tradidit Magistrum discipulus, tu sub nomine sancto magis diabolum factis sequeris Christianus. Astare enim  habet nostra monitio, uel tuus spiritus, cui cum carne per propriam uoluntatem repugnas, Deo ante tribunal tremendi iudicii dicens: Domine, noluit intelligere 361 ut bene ageret; iniquitatem meditatus est, astitit omni uie non bone, malitiam autem non audiuit, sed magis gloriatus est in ea, potens fuit in iniquitate. Cum hec accusatus fueris in iudicio, post nostram simul et ipsius tremendi iudicis audias uocem dicentis tibi: Tu es qui odisti disciplinam, et proiecisti sermones meos post te. Si uidebas furem, simul currebas cum eo, et cum adulteris portionem tuam ponebas. Os tuum abundauit malitia, et lingua tua concinnauit dolum. Sedens aduersus fratrem tuum detrahebas, et ponebas scandalum. Tota die iniustitiam cogitauit lingua tua: sicut nouacula acuta fecisti dolum; dilexisti malitiam super benignitatem; iniquitatem magis quam loqui equitatem. Dilexisti omnia uerba precipitationis in lingua dolosa. Hec fecisti et tacui: Existimasti iniquitatem quia eram tibi similis; arguam te, et statuam illam contra faciem tuam, ut  destruat te Deus in finem: euellet te, et emigrabit te de tabernaculo tuo, et radicem tuam de terra uiuentium. Tunc etiam et omnes iusti de sua gloria in iudicio uidebunt te, cum ab eis fueris sequestratus ad sinistram inter hedos, et super te ridebunt ipsi dicentes: Ecce homo qui non posuit Deum adiutorem sibi, sed preualuit in uanitate sua, et non fuit timor Dei ante oculos eius; quoniam dolose egit in conspectu eius, et dixit ut insipiens in corde suo: Non requiret Deus, auertit faciem suam ne uideat usque in finem. Et ignorauit quia inimici qui mentiuntur Domino, erit tempus eorum in penam eternam. Quid ad hec dicturus es Deo? quas afferre ei habes miser excusationes in peccatis? cum tua te primo impugnauerint mala, et gehenna exspectauerit ut incendat. Post hanc increpantis uocem ante congregationem abbatis, statim exigi iubeatur ab oratorio et communi mensa; et extraneus deputetur: et cum inimicus Dei designatur, non debet ex illa hora iam  fratribus esse amicus.«

Sin autem improbus est.] Improbus Bernardo Cassinensi est »proteruus, aut in malitia perseuerans;« Boherio, »improbus dicitur faciens contra legem, uel importunus, uel in malo perseuerans;« Ioanni Cresbeeck, quem nec opprobria, nec anime pericula mouent. Ioannes de Précis abbas S. Germani Parisiensis hunc locum Gallice ita reddit: S'il ne l'entend, et est rebelle. uersio ms. S. Petri Conchensis: S'il est obstiné. uersio Guidonis Iuuenalis: S'il est deshonté ne tenant conte de cela. Recentiores: S'il est endurci.

uindicte corporali subdatur.] »Quod duobus modis intelligitur: id est ieiuniis nimiis, aut certe flagellis,« inquiunt Hildemarus, Bernardus Cassinensis et Boherius. Ieiunii autem nomine omnis corporalis castigatio capienda est ex S. Hildegarde, que hunc locum ita exponit: »uindicte corporali subdatur, id est uerberibus, aut aliis corporalibus castigationibus castigetur.« Et merito quidem; nam, ut ait Ioannes  Cresbeeck: »Improbi quos nec opprobria, nec anime pericula mouent, non excommunicatione, sed uerberum acerbitate ad instar irrationabilium pecorum, que nullo rationis iudicio ducuntur, sed flagello impelluntur, cogendi sunt; ut qui 362 malitia sua excecati et obdurati nullis rationibus cedunt, illos corporum afflictio et cruciatus commoueat et ad mentem reuocet.« Consonat Regula Magistri: »Excommunicati uero fratres, si ita superbi exstiterint, ut in superbia cordis perseuerantes, in tertia die hora nona satisfacere abbati noluerint, custoditi usque ad necem cedantur uirgis; et si placuerit abbati, de monasterio expellantur, etc.«



CAPUT XXIu. Qualis debeat esse modus excommunicationis.


 Secundum modum culpe excommunicationis uel discipline mensura debet extendi: qui culparum modus in abbatis pendeat iudicio [a 1Kb] . Si quis tamen frater in leuioribus culpis inuenitur, a mense participatione priuetur. Priuati [b 1Kb] autem a mense consortio, ista erit ratio: ut in oratorio psalmum, aut antiphonam  non imponat neque lectionem [c 1Kb] , recitet, usque ad satisfactionem. Refectionem autem cibi [d 1Kb] , post fratrum refectionem [e 1Kb] solus accipiat [f 1Kb] . Ut si, uerbi gratia, fratres reficiunt [g 1Kb] sexta hora, ille frater nona; si fratres nona, ille uespera [h 1Kb] , usque dum satisfactione congrua ueniam consequatur.





COMMENTARIUS.


 Secundum modum culpe excommunicationis uel discipline mensura debet extendi.] De excommunicatione quasi in genere dixit superiori capite S. P. Benedictus, de eadem uelut in specie isto et sequenti, in quibus agit de leuioribus et grauioribus culpis; neque enim unam eamdemque omnium culparum penam uult esse, uti contendebant olim Stoici, qui cum omnia hominum peccata esse equalia assererent, equali etiam uindicta censebant esse perstringenda; quorum errorem a Iouiniano heretico postea suscitatum confoderunt S. Hieronymus l. II aduersus Iouinianum, et S. Augustinus epist. 167; quorum etiam doctrinam secutus S. Benedictus 363 ait: Secundum modum culpe, id est iuxta quantitatem aut qualitatem culpe; a quibus pene modum repetendum esse docent Hildemarus, Bernardus Cassinensis, Nicolaus de Fractura, Richardus de S. Angelo, et Boherius. Excommunicationis uel discipline debet extendi mensura. Id est quantitas uel qualitas pene; ut tandiu maneat excommunicatus, quandiu deliquit, idque  maiori uel minori excommunicatione pro delicti grauitate. Et bene S. Pater ait excommunicationis uel discipline, quas licet idem esse asserat Richardus, ab excommunicatione tamen disciplinam distinguunt Hildemarus, Bernardus Cass. et Boherius: nam discipline nomine uirgam intelligit Hildemarus; ieiunium et uirgam simul Bernardus et Boherius.

Qui culparum modus in abbatis pendeat iudicio.] Que uerba non sic capienda sunt, quasi ex abbatis penderet iudicio, ut culpa leuis sit grauis, aut grauis leuis; tales sunt enim eo ipso quo commisse sunt independenter ab eius iudicio: sed quod eius sit prudentie et iudicii discernere et estimare an talis culpa, tali aut tali circumstantia affecta, grauis sit aut leuis. Item non sic capienda quasi ex abbatis penderet uoluntate pro suo libito culpis penas iniungere; sed quod eius sit agnoscere et diiudicare qualis sit culpa, grauis an leuis; qua semel cognita, indictam a S. Benedicto inferat penam, non aliam.  Atque ita S. P. Benedictum explicare uidetur Hildemarus. Porro huc referri posset quod statuit etiam S. Basilius : »Illius qui in aliquo delicto deprehensus fuerit pena sit secundum modum peccati: scilicet ut uel non permittatur cum aliis interesse ad psalmodiam, uel non suscipiatur ad communionem orationis, uel repellatur a participatione mense; qua in re qui erit communis discipline moderator penam etiam commetietur.«

Si quis tamen frater in leuioribus culpis inuenitur, a mense participatione priuetur.] S. Benedictus ne leuissimas culpas inultas reliquit, ne forte neglecte tandem graues euaderent; nouerat enim quod ait S. Chrysostomus : »Parum deficiens, multum in progressu deficiet; etenim si corpus gladio uulnus accipit, corrumpitur; edificium si parum  dehiscit, dissoluitur; si radix parum scinditur, inutilis est; quare hoc parum non est parum, sed prope totum est. Cum igitur parum deliquerimus uel torpuerimus, ne spernamus illud parum, quoniam id quod neglectum est magnum fit: uestimentum frangi incipiens et neglectum, tandem scinditur; et tectum cum pauce regule ceciderunt, neglectum integram domum pessumdat: hec igitur considerantes nunquam parua spernamus, ne in magna dilabamur.« Ut autem S. Benedicti mentem plenius attingamus, inquirendum est quenam leues culpe censeri debeant; nam grauiores sequenti capitulo inuestigabimus. Itaque »leuioris culpe reus est, inquit S. Isidorus , qui otiosus esse dilexerit, qui ad officium, uel ad collationem, uel ad mensam tardius uenerit; qui in choro horis riserit fabulisue uacauerit; qui relicto officio uel opere, extra necessitatis 364 causam foras discesserit, qui torporem aut somnum amauerit, qui sepius iurauerit, qui multiloquus fuerit, qui ministerium cuiuslibet operis iniunctum sibi sine benedictione  susceperit, ac peracto opere benedictionem minime postulauerit, qui iniunctum opus negligenter et tardius expleuerit, qui casu uas aliquod fregerit, qui damnum rei parue intulerit, qui codice negligenter usus fuerit, qui alicubi ad momentum secesserit, qui occulte litteras ab aliquo uel quodlibet munus acceperit, uel epistolam suscipiens occultauerit, qui sine abbatis consensu rescripserit, uel quemlibet parentum uel secularium sine iussu senioris aut uiderit, aut cum eo locutus sit; qui seniori inobediens fuerit, qui contumaciter seniori responderit, qui erga seniorum linguam non represserit, qui lasciuus in lingua fuerit, qui inhoneste incesserit, qui iocauerit, qui satis riserit, qui cum excommunicato locutus fuerit, orauerit, aut comederit; qui illusionem nocturnam Patri non patefecerit. Hec igitur et similia triduana excommunicatione emendanda sunt.« His fere similia sunt ea que refert Cassianus l. Iu, cap. 16.

 Hildemarus uero et Bernardus Cassin. inter leuiores culpas spiritualia peccata recensent; inter grauiores carnalia. Spiritualia autem peccata uocant ea que superiori capite retulit S. Benedictus, contumaciam, inobedientiam, superbiam, murmurium, etc.; carnalia, fornicationem, adulterium, et his similia.

Boherio leuiores culpe sunt peccata uenialia; Turrecremate, »transgressiones regule aut constitutionum quoad ea que non sunt de essentia religionis, nec ad actus pertineant uirtutum, sed que ad ceremonias pertineant, ut est fractio silentii, tarde uenire in chorum et refectorium, et similia; aut sunt de numero eorum que de suo genere sunt leuia peccata, sicut est uerbum otiosum, uaniloquium, risus immoderatus, et similia.« Certe de S. Benedicto Anianensi  abbate referunt , quod »tanta erat eius sollicitudo, ut si uel modica grana leguminum, uel exigue porri come, cauliumque folia ab eo neglecta inuenirentur, mox digna excommunicationis animaduertebatur sententia cuius probaretur esse delictum.« Qualis autem esset illa excommunicationis sententia pro leuioribus, explicat S. Pater, scilicet a mense participatione priuetur, non autem ab oratorio; nam dum fratres in refectorio comedunt, ipse sit in ecclesia, ex statutis Lanfranci cap. 17. Eiusdem pene meminerunt S. Basilius in serm. 1 de Institutione monach.; S. Cesarius in Regul. ad uirg. c. 11; Regula Cuiusdam ad uirg., c. 19; et Regula Magistri, cap. 13.

Priuati autem a mense consortio ista erit ratio.] Id est rationabiliter isto modo procedetur, inquit Bernardus Cassinensis, siue, ut ait Hildemarus, Rationabilis causa est.

Ut in oratorio psalmum, aut antiphonam non imponat.] Sed neque aliquid simile, ut sunt responsoria,  hymni, etc., quia idem iudicium est in ipsis, infit Boherius.

365 Neque lectionem recitet.] Neque missam celebret, si presbyter; neque ad eam offerat, si solum monachus sit, ut post Hildemarum docent Bernardus Cassin., Nicolaus de Fractura et Boherius, Quia, inquiunt, cui minus prohibetur, prohibetur et maius; quorum sententiam confirmant Statuta Lanfranci his uerbis: »Ad leuis culpe satisfactionem adiudicatus frater a communi mensa separatur . . . In ecclesia missam non celebret, epistolam, uel lectionem, euangelium non legat, responsorium non canat, antiphonam super psalmos non imponat, nec aliquid huiusmodi nisi cum ceteris agat, ad candelabrum, uel ad thuribulum non se reuestiat, ad offerendam, uel ad pacem non accedat.« Et Ceremoniale Bursfeldensium : »Missus in culpam leuiorem ita se habere debet quemadmodum ipsa sibi regula prescribit. In quam tamen nullus mittatur, nisi tale quid commiserit,  quod pro sui enormitate uideatur districtiori animaduersione puniendum. Itaque existens in penitentia huiusmodi, antiphonam aut psalmum non imponat, lectionem non recitet, neque inuitatorii officium faciat, non osculetur textum Euangelii, nec communicet, aut celebret, uel ministret publice in conuentu, que tamen in priuato facere non prohibetur.« Antique Consuetudines Cluniacensis monasterii apud Udalricum l. II, c. 18, et ms. S. Benigni Diuionensis c. 32, solum habent: »Non offert, non osculatur textum euangelii, non accedit ad pacem.« Sed ab hac penitentia abstinebant in festis duodecim lectionum, ex predictis Lanfranci statutis, Cons. Cluniac. et S. Benigni, donec priuati dies redirent; in quibus priuatis diebus etiam priuatim missas celebrare poterant, ut habet Cerem. Bursfeldensium, et docet Petrus Boherius in primo commentario.

Usque ad satisfactionem.] Id est donec ab excommunicatione  soluatur; quomodo autem solueretur dicemus postea ad cap. 44.

Refectionem autem cibi post fratrum refectionem solus accipiat.] Id est, sine seruitore sibi ministrante, sine consortio fratris secum comedentis, in aliquo diuersorio a communi fratrum refectorio separato, uel in communi refectorio post fratrum refectionem, uti exponit Bernardus Cassinensis. Ex antiquis etiam definitionibus Cisterc. : »Extra refectorium ubi abbati uisum fuerit secundum regulam comedant. Nec post refectionem seruitorum cum aliis eant ad biberes.« Et tamen Hildemarus asserit quod S. Benedictus non tollit illi locum in ordine, quod non de refectorio intelligendum puto, sed de choro, in quo tandiu debet in loco suo stare, inquit Hildemarus, usque dum fratres genuflectunt ad supplicationem litanie: quo tempore in deputatum ab abbate locum pergens, ibidem prostratus iacet dum completur opus Dei, ut dicemus infra ad cap. 44, quamuis Lanfranci Statuta decernant , ut »in monasterio; et  in capitulo, in loco ubi solet esse, sit aut ultimus omnium, aut inter utrumque secundum quod culpa fuerit, et abbas preceperit.

Editi fere omnes addunt: Mensura, uel hora qua preuiderit abbas ei 366 competere. Quia si improbus sit, non solum uirgis castigandus, sed nimiis etiam ieiuniis affligendus: alioquin si uere sit delicti penitens, eodem cibo et potu, quo alii reficere debet: neque enim S. Benedictus »tollit illi locum in ordine, inquit Hildemarus, uel cibum, aut potum, preter si ille iam ex hac excommunicatione non se emendauerit.« Unde et Statuta Lanfranci : »Ad leuis culpe satisfactionem adiudicatus frater a communi mensa separatur, usurus cibo et potu quibus alii fratres, nisi ei nominatim fuerit interdictum.« Et Boherius in primo commentario asserit talem uino non esse priuandum; in secundo uero ita scribit ad cap. 25: »In leuiori autem culpa ciborum non mutatur mensura, sed hora retardatur.«

 Ut si, uerbi gratia, fratres reficiunt sexta hora, ille frater nona; si fratres nona, ille uespera.] Similiter Regula Magistri : »Quod si forte propter leuitatem culpe non ei uoluerit abbas duplicare ieiunia; si fratres sexta reficiunt, ille ad nonam horam de uno pulmento, et panis cibarii sibi fragmentum et aque a preposito suo pro misericordia porrigatur. Si inculpabiles fratres hora nona reficiunt, illius supradicta refectio protrahatur in uesperum, ut sentiat quid ei malorum culpa contulit, quid per negligentiam bonorum amisit.«

Usque dum satisfactione congrua ueniam consequatur.] Congrua autem satisfactio ex Hildemaro et Smaragdo tunc erit, quando secundum modum culpe peracta fuerit penitentia; qua in re semper attendendum est qua intentione, aut quomodo deliquerit, aut quo animo peniteat; citius absoluendus, si humiliter ac uerecunde satisfacit; tardius, si negligenter ac tepide.



CAPUT XXu. De grauioribus culpis.


 Is autem frater qui grauioris culpe noxa tenetur, suspendatur a mensa simul et ab oratorio. Nullus ei fratrum in ullo [a 1Kb] iungatur consortio neque in colloquio. Solus sit ad opus sibi iniunctum, persistens in penitentie luctu, sciens illam terribilem Apostoli sententiam dicentis, traditum [b 1Kb] huiusmodi hominem  Satane [c 1Kb] in [d 1Kb] interitum carnis, ut spiritus saluus sit in die Domini [e 1Kb] . Cibi autem refectionem solus percipiat mensura uel hora qua preuiderit [f 1Kb] 367 abbas ei competere. Nec a quoquam benedicatur transeunte, nec cibus qui ei datur.





COMMENTARIUS


 De penis quibus excommunicati pro grauioribus culpis plecterentur dicturis ante uidetur inquirendum quenam grauiores pene censeri debeant. Et quidem eo in numero primum reponi posse eas existimo quas ueteres monachi plagis emendabant, aut expulsione purgabant, quasque refert Cassianus his uerbis : »Residua uero que apud nos indifferenter admissa, a nobis quoque reprehensibilius sustinentur; id est aperta conuicia, manifesti contemptus, contradictiones tumide, libera et effrenata processio, familiaritas apud feminas, ire, rixe, simultates, et iurgia, operis peculiaris presumptio; philargyrie contagio, affectus atque possessio rerum superfluarum, que a ceteris fratribus non habentur, extraordinaria ac furtiua cibi refectio, et his similia, non illa increpatione quam diximus, spiritali; sed uel plagis emendantur, uel expulsione purgantur.

Secundo, quas enumerat in Regula S. Isidorus sic scribens : »Grauiori autem culpe obnoxius est, si temulentus quisque sit, si discors, si turpiloquus,  si feminarum familiaris, si seminans discordias, si iracundus, si alte et erecte ceruicis, si mente tumidus, uel iactanti incessu immoderatus, detractor, susurro, uel inuidus, si presumptor rei peculiaris, si pecunie contagio implicatur, si aliquid preter regularem dispensationem superfluum possideat; si fraudator rei accepte, uel commisse sibi, aut minus commisse. Inter hec si se de rebus secum allatis extulerit; uel de iis per inobedientiam murmurauerit, si rei maioris damnum intulerit, si furatus fuerit, si periurauerit, si falsum dixerit, si contentiones et rixas amauerit, si manifestum conuicium fratri intulerit, si personam innocentis falso crimine maculauerit, si contumaci animo seniorem despexerit, si rancorem aduersus fratrem tenuerit, si peccanti in se et postea supplicanti ueniam non concesserit, si cum paruulis iocauerit, si cum altero in uno lecto iacuerit, si extra communem mensam priuatim uel furtim quippiam sumpserit, si alicubi extra consultum prepositi uel  abbatis discedens medio die uel amplius commoratus fuerit, si ut otiosus sit falsam infirmitatem pretenderit. Hec et similia iuxta arbitrium Patris diuturna excommunicatione purganda sunt, ut qui grauiter peccare noscuntur, acriori seueritate cerceantur.«

Tertio., si Regule commentatores consulamus, Hildemarus in cap. 22 et 24 grauiores culpas docet esse peccata carnalia, ut sunt fornicatio, homicidium, furtum et similia; et in cap. 25, mortalia delicta, criminalia peccata. Similiter Smaragdus, Bernardus Cassinensis, Nicolaus 368 de Fractura, Turrecremata et Guido Iuuenalis per grauiores culpas intelligunt peccata mortalia, quia nullus secundum canones, nisi peccato mortali obnoxius, maiore excommunicatione feriendus est; nichilque addunt specialius, nisi quod Bernardus Cassinensis ait: »Ego tamen sic teneo quod indistincte hic loquitur Pater de illis mortalibus peccatis que per actum et perpetrationem cognoscunt, et que iudicat abbas non leuiores,  sed grauiores esse culpas.«

Denique Ioanni Cresbeeck, »grauiores culpe sunt trium uotorum monasticorum uiolatio, et alia grauiora peccata, que hominem eterne mortis reum constituunt, cuiusmodi multa recenset Apostolus : Manifesta sunt autem, inquit, opera carnis, que sunt fornicatio, immunditia, impudicitia, luxuria, idolorum seruitus, etc.«

Tales ergo culpe quomodo emendande sint, declarat hoc capitulo S. Pater his uerbis:

Is autem frater qui grauioris culpe noxa tenetur, suspendatur.] Id est excommunicetur.

A mensa simul et ab oratorio.] Id est Sacramentis et hominum pariter participatione, inquit Boherius in 2 comm.: ex cuius mente dicendum foret S. P. Benedictum non regulari simpliciter et monastica,  sed uere ecclesiastica excommunicatione percutere uoluisse grauioribus culpis obnoxios: quam quidem opinionem sequentibus argumentis quis confirmare posset.

Primo, S. Benedictus eodem prorsus modo quo Ecclesia aduersus excommunicandos procedit; nam ex parte excommunicandi requirit contumaciam, contemptum, et grauitatem culpe; ex parte excommunicaturi trinam monitionem preuiam, ut patet ex Regule c. 23; quamuis, ut notant aliqui commentatores, non semper precedere debeat trina monitio; nonnulla enim sunt crimina in quibus lapsus ipso facto est excommunicatus.

Secundo, S. Benedictus excommunicatum hoc presertim capite iisdem omnino priuat, quibus ecclesiastica ligati excommunicatione priuantur; qua forte ratione asseruit Hildemarus sacros canones, qui hominem ab Ecclesia separant, ex hoc capite tractos fuisse. Et certe excommunicato negat communem mensam, oratorii ingressum, fratrum  colloquium, benedictionem transeuntium, alicuius consortium, siue cohabitationem; a quibus excommunicatione nodatos prohibet Ecclesia; ut patet ex duobus hisce uersibus, quos refert S. Thomas.

Si pro delictis anathema quis efficiatur,
Os, orare, uale, communio, mensa negetur.
Et licet communio, quatenus sacramentorum participationem inuoluit, minus expresse hoc nominetur in capitulo, ab ea tamen satis priuari intelligitur, cum ab oratorio in quo solet suscipi suspenditur. Et plane si pro leuioribus culpis excommunicati nec celebrare nec communicare publice poterant, ut superiori capite uidimus ex Hildemaro, Statutis Lanfranci, Bernardo Cassin. etc., a fortiori maiori perculsus excommunicatione 369, nec publice, nec priuatim, celebrare aut communicare poterit.

Tertio, de excommunicatione tanquam de maxima omnium pena loqui uidetur S. Benedictus cum ait  : Si intelligit quanta sit pena, excommunicationi subiaceat.

Quarto, huiusmodi traditum Satane in interitum carnis asserit. Quid uero sit tradi Satane explicat S. Augustinus his uerbis: »Omnis Christianus qui a sacerdotibus excommunicatur, Satane traditur. Quomodo? Quia extra Ecclesiam diabolus est, sicut in Ecclesia Christus; ac per hoc quasi Satane traditur qui ab ecclesiastica communione remouetur; unde illos quos tunc Apostolus Satane traditos predicat, excommunicatos a se esse demonstrat.«

Quinto, cum excommunicato communicantem similem cum eo excommunicationis uindictam sortiri uoluit, quod tantum cauendum constat cum maiori excommunicatione deuincto.

Sexto, accedit communis commentatorum aliorumque sententia, qui S. Benedictum hoc presertim capite de ecclesiastica excommunicatione locutum censent. Ita Hildemarus, Bernardus Cassin., Boherius in utroque comm., Turrecremata, Guido Iuuenalis,  Matthias Lambertus in cap. 25, Ioannes Cresbeeck in cap. 23, Alardus Gazeus in comment. ad Cassiani lib. II, c. 16; Antonius Perezius, in cap. 25; Theophilus Raynaudus, lib. de Monitoriis eccles. p. II, c. 1, n. 6; Hugo Menardus ad Concord. Regul. c. 30, § 1, et c. 32, § 1, et c. 34, § 1; Benedictus Heftenus lib. uIII, tract. 4, disq. 1, quibus addere potuissemus S. Bernardum, serm. 44 in Cant., in quorum omnium referendis testimoniis nimius essem: unus omnium ad instar sufficiet Hildemarus, ut pote antiquissimus; nec infimus inter Regule commentatores. Itaque scribens in hoc caput sic loquitur: »Hoc capitulum generauit illam sententiam Pauli apostoli, in qua dicit: Tradite huiusmodi hominem Satane in interitum carnis; inde etiam sacri canones qui hominem ab ecclesia separant tracti  sunt.« Et iterum: »Sciendum est quia istud capitulum de canonica auctoritate tractum est; nam in ueteri Testamento ita precipitur, ut si leprosus fuerit, maneat extra castra; si autem non fuerit, maneat in castris. Illa lepra significat illa peccata pro quibus extra Ecclesiam fieri debet. Similiter et pollutio maiorum peccatorum tenet figuram sicut lepra; per castra autem intelligitur Ecclesia.« Et ad cap. 27: »Magnum studium debet esse abbati de illo excommunicato, ne contingat ante mori, quam reconcilietur; quia si ante, quod absit, mortuus fuerit, secundum canonicam auctoritatem pro eo sacrificium offerri non debet, etc.« Quod confirmari posset exemplo sanctimonialium quas S. P. Benedictus excommunicauit.

Econtra tamen S. Hildegardis, Columbanus Uranx in ms. comm., Siluanus Razzi Camaldulensis monachus, Iulianus Parisius in libro de Prima uiuendi Ratione Cisterc. part. II, c. 6, sect. 1; Nicolaus Brauus, Ioannes Bona cardinalis de Diuina Psalmod, c. 3,  § 4, n. 1, censent 370 S. Benedictum non de ecclesiastica, sed de regulari tantum excommunicatione locutum fuisse, his precipue nixi fundamentis.

Primo. S. Benedictus, licet non presbyter, excommunicasse legitur in lib. II Dialogor. S. Gregorii pape. Sed hoc non urget, cum simplex abbas etiam non presbyter nec benedictus, modo sit legitime institutus et confirmatus, possit excommunicare. Quid quod simplex monachus Theodosium Iuniorem imperatorem excommunicasse legitur ? cuius excommunicationem certe non contempsit imperator, licet omnino eam improbet S. Odo abbas Cluniacensis lib. I Collat.

Secundo. Regula S. Benedicti non fuit ab initio approbata ab Ecclesia, cuius est huiusmodi excommunicandi potentiam dare. Huic argumento respondet Heftenus tacite approbatam fuisse ab Ecclesia Regulam S. Benedicti, nec opus fuisse tunc expresso  apostolice sedis diplomate, quod necdum hoc sibi reseruasset Ecclesia, sed satis fuisse episcopi in cuius diecesi monasteria edificabantur approbationem. Certe longe alia est hodierna Ecclesie disciplina a disciplina illorum temporum.

Tertio. Grauior esset monachorum conditio, si pro quauis grauiori culpa, hoc est pro quouis mortali peccato excommunicentur. Sed non eo ipso quo quis in grauiorem culpam incidisset, nisi forte ob materie grauitatem, excommunicatione feriebatur; nam triplex ex parte excommunicantis precedere debet monitio; et ex parte excommunicandi contumacia et contemptus. Deinde hoc statuto non preceptum abbati dedit S. Pater, sed potestatem, qua ille cum summa discretione ac prudentia debet uti, nec pro quolibet peccato mortali statim excommunicare, maxime cum olim eo ipso quo fuisset quis excommunicatus, ad sacerdotium inhabilis euaderet. Quapropter abbatem monet Hildemarus prudenter attendere, num ille qui deliquit sit presbyter, aut possit tandem  aliquando ad sacerdotium euectus, aliquam Ecclesie conferre utilitatem; eo enim casu, nisi forte talis esset eius culpa, que redderet inhabilem ad sacrum ordinem, abstinere deberet ab excommunicatione, »quia, inquit, si in maiori culpa excommunicatus fuerit, si presbyter est, non debet missam cantare; si autem non est presbyter, nec debet esse.« Idem docet in cap. 23.

Quarto. S. Benedictus tam sanctimonialibus quam monachis Regulam scripsit, quarum tamen abbatisse non possunt excommunicare. Sed non omnia que Regula sancta prescribit sanctimonialibus conueniunt, ut sunt ea que de sacerdotibus et de excommunicatione leguntur, quod tamen non impedit quominus ea que suo statui conueniunt, in delinquentes decernere queant earum abbatisse, ut sunt priuare a mensa, a sororum consortio excludere, et cetera huiusmodi, que in Bethleemitico monasterio Paulam  egisse memorat S. Hieronymus his uerbis : »Quam linguosam, garrulam, procacem, rixisque perspexerat delectari, et sepius commonitam nolle conuerti, inter ultimas, et extra conuentum sororum ad fores triclinii orare faciebat, et separatim cibum sumere, ut quam obiurgatio non correxerat, emendaret 371 pudor.« In Regula Cuiusdam ad uirgines decernitur , ut »he sorores que pro grauibus culpis in penitentia detinentur, in ecclesia cum ceteris que communicant non stent, sed in alia ecclesia secrete cursum cantent.« Sed de his satis. Utriusque sententie argumenta proponimus, ut liberum sit unicuique quam uoluerit amplecti sententiam. Ad Regule textum reuertor.

Nullus ei fratrum in ullo iungatur consortio neque in colloquio.] Nam »cum inimicus Dei designatur, non debet ex illa hora iam fratribus esse amicus,« ut loquitur Magister . Ita etiam S. Aurelianus : »Nulli liceat loqui cum illo qui fuerit excommunicatus, preter eum quem S. abbas custodem  dederit.« S. Isidorus : »Ad excommunicatum nulli liceat ingredi citra imperium senioris: cum excommunicato neque orare, neque loqui cuiquam licebit.« S. Fructuosus Bracarensis episcopus in prima Regula : »Cum excommunicato nullus loquatur, neque qualibet eum compassione uel miseratione refoueat.« Et in secunda : »Absque ullo solatio uel colloquio fratrum iaceat, nisi quem abbatis uel prepositi cum eo preceperit auctoritas ut loquatur.«

Solus sit ad opus sibi iniunctum.] Solus, inquit, et quidem incarceratus; hanc enim inter alias delinquentium grauiter penas fuisse, ut peccans carceri manciparetur, constat ex Iustiniani imperatoris nouella 133. »Si quis delinquat, hunc quidem si mediocre delictum sit, et admoneto, et seorsim includito, tempusque illi penitentie assignato; ut meliore ratione percepta ad se ipsum redeat, neque depensos iam et exhaustos labores amittat; sin uero maior  lapsus fuerit, pro modo peccati adhibetor etiam emendationis diligentia, et item uehementiorem admonitionem, et fortiorem penitentiam expetito;« ex S. Ioanne Climaco cuiusdam monasterii carcerem ita describente : »Locus erat ab ipso monasterio uno duntaxat lapide seu milliari seiunctus, carcer dictus, omni consolatione destitutus: nullus ibi culine fumus cernebatur, non uinum, non oleum in cibum adhibebatur; non aliud quid preter panem et minuta oluscula. In hoc qui post religiosam professionem in peccatum prolapsi erant, ita concludebat  ut pedem efferre nunquam possent; nec plures simul iungebat, sed singulos seorsim, aut ut plurimum binos, manebantque ibi, donec preses de singulis diuinitus edoceretur.« Idem constat ex Regula S. Cesarii ad monachos : »Qui pro aliqua culpa excommunicatus fuerit, in una cella recludatur, et cum uno seniore ibi legat, donec iubeatur ad ueniam uenire;« ex Regula monastica communi S. Fructuosi episcopi : »Cum excommunicatur  aliquis pro culpa, mittatur solitarius in cellam obscuram in solo pane et aqua:« ex Regula Cuiusdam ad uirgines : Excommunicata uero soror, que culpis grauioribus existentibus, aut cellula recluditur, aut a consortio congregationis separatur;« ex concilio Aquisgranensi , in quo decernitur ut his qui quolibet modo, tamen grauiter delinquunt, »domus semota . . . . . habeatur, qua in hieme 372 ignis possit accendi, et atrium iuxta sit in quo ualeant quod eis iniungitur operari;« ex Statutis Lanfranci , que prescribunt ut grauioris culpe reus accepta disciplina, deposito cultello, capite caputio cooperto, ad locum huic negotio deputatum pergat, precedente fratre qui clauem ipsius loci seruat; ex Petro uenerabili, de Mattheo priore S. Martini de Campis et postea episcopo Albanensi ita scribente : »Delinquentes Cluniacensi more, prout iustum uidebatur,  sanguinolentis uerberibus, ferro, compedibus, et diuersi generis uinculis cercebat; tenebroso plerosque carceri mancipabat, fame ualida et siti, carnis ac spiritus superbiam conterebat; aliquando quoque, quod semel tantum, quia sic oportuit, fecisse dicitur, sepultura perpetua cohibebat. Hoc tunc fecit quando cuidam spiritaliter mortuo caueam subterraneam uelut sepulcrum parauit, in quo concludens eum, etc.;« ex Bernardo Cassinensi sub finem huius capitis: »In nonnullis monasteriis frater qui sic excommunicatur pro grauioribus culpis, in aliquo loco includitur, et nulli eundi ad eum patet accessus, et talem locum carcerem appellant, excommunicatis taliter deputatum.« Idem ex eo scribit Boherius in primo comment., additque: »Apud nos uero non omnes sic excommunicatos incarceramus, nec omnes non excommunicatos a carceribus eximimus; sed cum uidentur huiusmodi culpabiles esse incorrigibiles, uel fugitiui, eos incarceramus aliquando, uel in perpetuum, uel in longum, uel in breue tempus.«

 Ne tamen interim manerent otiosi, sic inclusis aliquid operis iniungebatur, sicuti statuit concilium Aquisgran. can. 40, patetque ex S. Ioanne Climaco loco a nobis supra relato, hec addente : »Prefecit autem eis uirum quemdam eximium cui Isaacus nomen, qui a sibi commissis precum assiduarum pensum exigebat, et prope nunquam a uotis cessare permittebat. Suppeditabat eis magnam palmarum copiam, e quibus ad uitandum otium calathos texebant.« Et ex Regula Magistri : »Ab hac excommunicationis hora soli posito et sequestrato ei aliqua opera propter otiositatem a preposito suo consignetur . . . . . Quidquid uero extra opus assignatum peculiariter uel ultro effecerit, dispergatur, uel dissipetur.« Ita Hugo Deruensis monachus propter fugam ab aliis semotus iussus est formam crucis dominice . . . . formose componere, ex lib. Mirac. S. Bercarii abbatis n. 22. Et hoc est quod S. Benedictus ait: solus sit ad opus sibi iniunctum.

Persistens in penitentie luctu.] Luctum penitentie  iungit S. Pater, ut cognoscatur, inquit Bernardus Cassinensis, quia illa est penitentia fructuosa, qua quis lacrymis et gemitibus lauat peccata.

Sciens illam terribilem Apostoli sententiam dicentis traditum huiusmodi hominem Satane in interitum carnis, ut spiritus saluus sit in die Domini.] Cuius sententie tres affert expositiones Hildemarus. Prima est eorum qui tradi Satane intelligunt detrudi in carcerem; eo quod Satane 373 contrarius interpretetur, et carcer omnino carni contrarius cognoscatur. Secunda eorum qui dicunt Apostolus huiusmodi hominem tradidisse in potestatem diaboli, ut illius uexandi haberet potentiam. Tertia eorum qui tenent Paulum hominem illum iussisse occidi. Ex quibus sola secunda ad mentem Apostoli esse uidetur; nam interitus carnis, hic non mortem, sed afflictionem ac penalitatem significat, ut docet Bernardus Cassinensis.

Cibi autem refectionem solus percipiat, mensura uel  hora qua preuiderit abbas ei competere.] Mensura hic non pro quantitate solum, sed etiam pro qualitate ciborum accipienda est; solebant enim grauiter delinquentibus  et excommunicatis non solum de annona aliquid subtrahere, sed et alios a communi fratrum refectione uiliores cibos prebere, puta panem et aquam. Ita S. Pachomius  facilem ad detrahendum, et secundo monitum, non se corrigentem septem diebus cum pane et aqua separat a fratrum conuentu. S. Isidorus decernit  ut »cuius biduana uel triduana fuerit illate excommunicationis suspensio, sola panis et aque in uespertinum sit adhibenda refectio.« S. Fructuosus in prima Regula : »Trium mensium spatio excommunicationis uindictam suscipiens, sub penitentie districtione solus recludatur in cella, de uespere in uesperi ex hordeacei panis sex unciis, et aque mensura paruula sustentandus.« Et in secunda Regula : »Cum excommunicatur aliquis pro culpa, mittatur solitarius in cellam obscuram in solo pane et aqua, ut in uespera post cenam fratrum medium accipiat paximatium, et non ad satietatem aquam.« Regula Magistri : »Quod si forte propter  leuitatem culpe non ei uoluerit abbas duplicare ieiunia, si fratres sexta reficiunt, ille ad nonam de uno pulmento, et panis cibarii sibi fragmentum et aqua a preposito suo pro misericordia porrigatur.« Concilium Tarraconense I : »Si uero religiosus uel monachus in cella monasterii inclusus penitentie lamentis incumbat, ubi singulari afflictione panis et aque uictum et abbatis ordinatione percipiat.« Ex quibus omnibus colligitur consuetam excommunicatorum refectionem fuisse in solo pane et aqua; solo, inquam, pane, ex quidem uili, cibario, hordeaceo, aqua uero permodice, idque ad uesperam solum.

Nec a quoquam benedicatur transeunte.] Similiter Regula Magistri : »Tacito omnium pertranseatur aspectu, petenti benedictionem nullus respondeat: Deus.«

Nec cibus qui ei datur.] Ita etiam Magister : »Quidquid ei porrigitur a nullo signetur.« Et S. Fructuosus in Regula monastica communi : »Medium accipiat paximatium, et non ad satietatem  aquam, et hoc ab abbate exsufflatum, non sanctificatum.«

He sunt pene precipue quas in delinquentes S. Benedictus infligi uoluit. Fuere in usu et alie apud monachos quam plurime, ut sunt flagellatio, et e monasterio eiectio, de quibus postea; abrasio corone seu capitis decaluatio, conspurcatio sputamenti in facie, ut in Regula 374 S. Fructuosi Bracarensis episcopi cap. 16. Imo notat Mabillonius noster  quosdam exstitisse abbates qui cum eorum iudicio Regula culparum remedia credat ac penas, errata monachorum suorum orbatione oculorum ac membrorum mutilatione punirent; unde Carolus Magnus in capitulari anni 789 pro monachis edito, cap. 16, precepit, »ut disciplina monachis regularis imponatur, non secularis; id est non orbentur, non mancationes alias habeant, nisi ex auctoritate regule.« Et concilium Francofurtense anno 794, cap. 18: »Abbates qualibet culpa a monachis commissa, nequaquam  permittimus cecare, aut membrorum debilitatem ingerere, nisi regulari discipline subiaceant.«



CAPUT XXuI. De iis qui sine iussione abbatis [a 1Kb] iunguntur [b 1Kb] excommunicatis.


 Si quis frater presumpserit sine iussione abbatis fratri excommunicato quolibet modo se iungere, aut  loqui cum eo, uel mandatum ei [c 1Kb] dirigere, similem sortiatur excommunicationis uindictam.





COMMENTARIUS.


 Inter alias quas superiori capite descripserat excommunicatorum penas, S. Benedictus dixerat, ne quis ei fratrum in ullo iungeretur consortio, neque in colloquio. Igitur ne quis falsa pietate, aut commiseratione indiscreta motus contra aliquid presumeret, sapienter subiunxit:

Si quis frater presumpserit sine iussione abbatis fratri excommunicato quolibet modo se iungere, aut loqui cum eo, uel mandatum ei dirigere, similem sortiatur excommunicationis uindictam.] Quod ex antiqua ueterum monachorum disciplina desumpsit. apud quos, »si quis, ut ait Cassianus , pro admisso quolibet delicto fuerit ab oratione suspensus, nullus cum eo prorsus orandi habet licentiam, antequam submissa in terram penitentia reconciliatio eius, et admissi uenia coram fratribus cunctis publice fuerit ab abbate concessa; ob hoc namque tali obseruantia semetipsos ab orationis eius consortio segregant atque secernunt, quod credunt eum qui ab oratione suspenditur, secundum Apostoli sententiam  tradi Satane; et si quis orationi eius antequam recipiatur a seniore inconsiderata pietate permotus communicare 375 presumpserit, complicem se damnationis eius efficiat, tradens scilicet semetipsum uoluntarie Satane, cui ille pro sui reatus emendatione fuerat deputatus, in eo uel maxime grauius crimen incurrens, quod cum illo se uel confabulationis, uel orationis communione miscendo, maiorem illi generet insolentie fomitem, et contumaciam delinquentis in peius enutriat.« Idem etiam postea statuit Magister in Regul. c. 13, eamdemque Ecclesia seruauit seueritatem aduersus communicantes cum excommunicatis, ut patet ex can. apostolorum, ex Callixti pape epist. 2 ad Episcopos Gallie, ex concilio Antioch. an. 341, can. 2; ex conc. Carthag. Iu, can. 74; ex conc. Later. sub Innocentio II, can. 3. uide Grat. II, q. 8.

Notat uero Hildemarus quinque modis fieri posse ut aliquis cum excommunicato communicet: 1o ignorans  eum esse excommunicatum; 2o ignorans legem prohibentem communionem cum excommunicato; 3o ei participans animo prouocandi eum ad humilitatis satisfactionem; 4o communicans cum eo, ut eum in malitia confirmet; 5o ut det illi fugiendi consilium, et medium exsequende fuge subministret. Ex quibus casibus qui primo et secundo modo participant, ut immunes a culpa, ita etiam immunes esse debent a pena; sic tamen ut nouitiorum magister, qui probationis tempore legem non edocuit discipulos, indictam hic pro illis subeat penam. Qui uero tertio modo cum excommunicato participauit, si presbyter est aut esse potest, in minori culpa iudicari debet . Sin minus eamdem excommunicationis uindictam sortiri debet; sed ita ut paucis diebus, uerbi gratia, duobus uel tribus maneat excommunicatus. Qui uero quarto et quinto modo communicant, eamdem omnino excommunicationis  uindictam sustineant; hoc est tandiu excommunicentur, quandiu ille, quocum communicauerunt, fuit  et debet esse excommunicatus, ita ut illo excommunicationis uinculo soluto, ipse remaneat ligatus. Ita Hildemarus temporis sui disciplinam representans. Similiter Bernardus Cassinensis et Boherius obseruant tribus modis aliquem participare cum excommunicato: 1o Simpliciter cum eo loquendo, bibendo, comedendo, consedendo, operando; 2o ut communicet ei cooperatione et consilio; 3o ut communicet ei auctoritate uel defensione. Quibus duobus postremis modis qui participant excommunicato, eamdem sortiuntur excommunicationis uindictam; qui uero primo tantum modo, minorem dumtaxat incurrit excommunicationem. Sed in hoc illi loquuntur secundum recentiora iura; nam tempore S. P. Benedicti nulla nisi maior agnoscebatur excommunicatio, a qua posteris seculis nonnichil relaxauit Ecclesia, predicto casu minorem tantum inferens excommunicationem, que nec a suffragiis, nec a consortio fidelium, nec a conferendis alteri sacramentis excludit, sed a sola sacramentorum participatione.  Imo alia etiam accessit ex concilio Constantiensi moderatio, ut excommunicationi etiam minori non sit locus ex participatione cum excommunicato, nisi ille fuerit publice et nominatim denuntiatus.

376 Nec mirum uideri debet Ecclesiam aut monachos tantam in communicantes excommunicatis adhibuisse seueritatem; hoc enim exigebat rectus ordo discipline, siue ad incutiendum aliis excommunicationis timorem, siue ad excommunicatos rubore suffundendos, atque hac confusione ad humilitatis satisfactionem prouocandos. Alioquin si aliorum perfrui possent consortio, magis ac magis indurati excommunicationis penam spernerent, imo alios sibi communicantes peruertere possent. »Perniciosum namque solatium tribuens, inquit Cassianus , cor eius magis ac magis faciet indurari, nec humiliari eum sinet, ob quod fuerat segregatus: et per hoc uel increpationem senioris  non magni pendere, uel dissimulanter de satisfactione et uenia cogitare.«

Notat tamen in secundo comment. Boherius hanc legem a S. Benedicto non sic latam fuisse, quasi uellet ut iungens se excommunicato excommunicationis penam ipso facto incurreret, »sed, inquit, ostendit textus qua pena reus dignus sit, et plecti merito possit.« Similiter Richardus de S. Angelo. »Non credo, ait, quod ipso facto incurrat ipsam dictam uindictam excommunicationis, cum istud uerbum sortiatur tempus futurum designet; propter quod dico quod debet excommunicari per abbatem.« Addit tamen: »uel dicas quod ipso facto incurrat ipsam uindictam, ut magis timeantur que hic dicuntur.«

Sunt etiam nonnulli casus in quibus licite quis potest participare cum excommunicato, qui hoc comprehenduntur uersiculo:

Utile, lex, humile, res ignorata, necesse.
 Cuius explicationem uidere est apud auctores qui ea de re tractauerunt.



CAPUT XXuII. Qualiter debeat abbas sollicitus esse circa excommunicatos.


 Omni sollicitudine curam gerat abbas circa delinquentes fratres; quia non est opus sanis medicus, sed male [a 1Kb] habentibus . Et ideo uti debet omni  modo, ut sapiens medicus, immittere quasi occultos consolatores [b 1Kb] sympectas [c 1Kb] , id est seniores sapientes fratres, qui quasi secrete consolentur fratrem fluctuantem,  et prouocent eum [a 1Kb] ad humilitatis satisfactionem. Et consolentur eum [b 1Kb] , ne abundantiori 377 tristitia absorbeatur: sed, sicut ait idem apostolus, confirmetur in eo caritas, et oretur pro eo ab omnibus .

Magnopere enim debet sollicitudinem gerere abbas, et omni sagacitate et industria curare [c 1Kb] ne aliquam de ouibus sibi creditis [d 1Kb] perdat. Nouerit enim se infirmarum curam suscepisse animarum, non super  sanas tyrannidem: et metuat prophete comminationem per quem dicit Deus [e 1Kb] : Quod crassum uidebatis assumebatis, et quod debile erat proiiciebatis . Et Pastoris boni pium imitetur exemplum [f 1Kb] qui relictis nonaginta nouem ouibus in montibus, abiit unam ouem que errauerat querere : cuius infirmitati in tantum compassus est, ut eam in sacris humeris suis dignaretur imponere [g 1Kb] , et sic reportare ad gregem.





COMMENTARIUS.


 Omni sollicitudine curam gerat abbas circa delinquentes fratres.] Propter delictum excommunicatos, ut apposite supplet Richardus de S. Angelo. Attendant hic abbates quanta sollicitudine S. P. Benedictus uelit eos fratris excommunicati salutem curare, circa quam non simpliciter curam aut sollicitudinem habere precipit, sed, uti post Hildemarum et Bernardum Cassinensem obseruat Boherius, omnem omnino sollicitudinem exhibere, idque »per se, per alios, uerbis, exemplis, monitionibus, terroribus, blandimentis, afflictionibus, consolationibus, remissionibus spiritualibus et temporalibus, ne nimis remisse tractatus similia uel peiora iterum committendi materiam habeat, aut nimis crudeliter afflictus de misericordia desperare contingat,« inquit Bernardus Cassinensis.

Quia non est opus sanis medicus, sed male habentibus.] Hic ostendit S. P. Benedictus abbates aliosque prelatos non tam propter bonos quam propter peruersos  imperfectosque monachos, imo fere unice propter tales esse superiores; et in hoc precipuum eorum onus esse, quod talibus prefecti sint, uti egregie docet S. Bernardus ad Rainaldum abbatem de prelationis munere nimis anxium scribens in hec uerba : »Hoc autem onus animarum est et infirmarum; nam que sane sunt portari non indigent, ac per hoc nec onus sunt. Quoscunque igitur de tuis inueneris tristes, pusillanimes, murmurosos, ipsorum te patrem, ipsorum te noueris esse abbatem. Consolando, exhortando, increpando agis opus tuum, portas onus 378 tuum, et portando sanas quos sanando portas. Si quis uero ita sanus est, ut magis iuuet te quam iuuetur a te, huius te non patrem, sed parem; comitem, non abbatem cognoscas. Quid igitur causaris te aliquorum qui tecum sunt magis grauari consortio quam frui solatio, cum solus omnium datus sis solatium tanquam omnibus sanior, omnibus fortior, qui omnibus sufficias per Dei gratiam solatiari, et a nemine omnium indigeas confortari. Denique  in quantum grauaris, in tantum lucraris; in quantum iuuaris, in tantum tua tibi premia minuis, etc.«

Et ideo uti debet omni modo ut sapiens medicus.] Eamdem comparationem instituit S. Basilius in Regulis breu., interrog. 23. Sapiens uero medicus, inquit Boherius, ille reputatur, »si morbos nouerit preuidere, et qui propter multiplicata recidiua in desperationem patientem huiusmodi non inducit; et qui secundum diuersitatem personarum et temporum diuersam medicinam nouit propinare, quia nouis morbis noua conuenit antidota proparari.«

Immittere quasi occultos consolatores sympectas.] Sympecta uox obscura et explicatu difficilis, qua in in exponenda uariant commentatores. Nonnulli enim uulgatam lectionem retinentes, senipetas intelligunt senium petentes, sicuti Romam proficiscentes Romipetas uocat Callixtus papa q. 24, c. 3; et demones  noctipete dicuntur in uita S. Posthumii. Quam expositionem confirmare uidetur S. Pater cum subiicit: Id est seniores sapientes fratres. uerum cum huic lectioni refragentur omnes codices mss. antiqui, qui non senipetas, sed senpectas, sempectas, simpectas legunt, et celebriores Regule commentatores, Smaragdus, Bernardus Cassin., Boherius in utroque comment., qui uocem hanc non Latinam, sed Grecam esse asserunt: manifestum est in recentioribus editis corruptum esse Regule textum, idque inscitia aut incuria amanuensium, qui cum ignorarent quid sit sympecta, siue, ut legitur in mss., sempecta, existimauerunt ex duabus litteris ni unicam a scriptoribus m factam fuisse, quod facile credi potuit ex nonnullis mss. in quibus m uix distinguitur a ni; cumque nescirent quid sibi uellet senipectas, additam fuisse litteram c existimauerunt, legeruntque senipetas. uerum senipeta non est uerbum Grecum, sed sympecta.

Quid uero per sympectas intelligit S. Benedictus,  »nec alibi quoque positum aut expositum ualui reperire,« inquit Boherius. Attamen uox Greca interpretatur collusor, cuius mentio est apud Palladium in uita Serapionis Sindonite: »Narrant uero Patres quod assumens quemdam sympectem monachum , uendidit se in quadam ciuitate mimis gentilibus.« Ex quo loco Benedictus Heftenus infert  S. P. Benedictum uoluisse »submitti aliquos socios et familiares, cum quibus olim forsitan colludere fuerat solitus , et qui actionum eius fuerint consortes, ut ita grati et amici efficaciorem ei exhibeant consolationem.« Sed hec parum concinere uidentur sequenti S. Patris expositioni, id est seniores sapientes 379 fratres. Rectius forsan per sympectem aliquis intelligeret seniorem aliquem fratrem qui cum abbate conspiraret ad excommunicatum colludendum, dolo bono capiendum, et ad debitum officium reducendum: atque ita intelligit Paulus Augustinus a Ianua. Porro ex Ingulfi Historia quinquagenarius  in ordine sempecta uocandus est.

Id est seniores sapientes fratres.] Ita nimirum uocem illam S. Pater interpretatur, persone potius quam uocis rationem habens; quia, inquit Menardus, hoc nomen quocunque modo legatur, non potest hec tria nomina significare. Immittat ergo seniores sapientes fratres, ut maturitas sit in sene, amor in fratre, cautela debita siue discretio in sapiente, ut aiunt Bern. Cass. et Boherius.

Qui quasi secrete consolentur fluctuantem fratrem.] Iulianus Paris in lib. de Prima uiuendi Ratione Cisterc.  eam tradit fuisse consuetudinem, ut cum aliquis pena culpe grauioris plecteretur, abbas omnibus indiceret faciendam pro eo orationem, designaretque unum aut alterum qui eum uisitarent, consolarentur, et ad humilitatis satisfactionem prouocarent. uerum huic consuetudini, que fuit Cisterciensium, repugnant antiqui Regule  commentatores, Hildemarus, Bernardus Cassin., Boherius, qui hec uerba quasi secrete exponunt tanquam ab abbate non missi: »Quasi non ab abbate, sed a se ipsis uenisse illi fratri excommunicato loquantur,« inquit Hildemarus. Et Bernardus Cassinensis: »Istud secrete hic importat quod non uideantur ab ipso missi specialiter abbate, ne forte nimis de misericordia presumens in sua duritia perseueret.« Idem fere iisdem uerbis habet Boherius. uerum cum haud lateat excommunicatum neminem nisi ex abbatis licentia secum loqui posse, ne de abbatis clementia presumat, huiusmodi sympecte erit discretionis pie ac sapienter decipere incautum. »Potest autem, inquit Bernardus Cass., dicere sic: Frater, ego multum compatior tibi, et multum desiderarem salutem anime tue, et diligo te in Christo Iesu; et ideo compatiendo tibi ego obtinui a domno abbate quod liceat me loqui tibi. Hec autem que dicturus sum dico ex me, et rogo te quod si tu aliquando loquaris abbati reconciliatus, sibi non dicas quod tibi dixerim uerba  ista; et tunc incipiat suas consolationes et alia uerba ad animam lucrandam apta.« Hanc autem sollicitudinem cellerario, si prudens sit, committi posse asserit Hildemarus, in cuius monasterio illius erat excommunicatis cibum ministrare.

Et consolentur eum, ne forte abundantiori tristitia absorbeatur.] Ne sic desperans in eternum pereat.

Sed, sicut ait Apostolus, confirmetur in eo caritas.] Quod Bernardus Cassinensis exponit eum caritate firmare. Similiter Heftenus : »Ita, inquit, in caritate confirmetur, ut non uacillet circa statum suum immutandum, aut a bono proposito deficiat, et prefracte rebellis efficiatur: que ex consolationis defectu suboriri possunt. »Sed hec expositio supponit excommunicatum esse in caritate, 380 quod esset probandum. Rectius Hildemarus: »Confirmetur in eo caritas,« inquit, id est habeatur et teneatur erga illum caritas, ne frangatur; siue, ut ait Richardus de S. Angelo, confirmetur  in eo caritas »diligendo fratrem, et non ipsius uitia;« et Boherius in secundo comm.: »Confirmetur in eo caritas, scilicet fraternitatis, ut dignus sit aliorum consortio.« Hanc caritatem erga illum nos habere demonstrabimus, si quod sequitur exsequamur.

 Et oretur pro eo ab omnibus.] Ut conuertatur ad Dominum, quam orationem distinctam ab illa de qua sequenti capite S. P. Benedictus, asserunt Hildemarus, Bernardus Cass., Boherius. Ita etiam Heftenus : »Id non de publica oratione, sed de priuata intelligendum, aut uult ut omnes pro excommunicato apud prelatum intercedant, ut ab excommunicatione absoluatur.«

Porro sicut immittebantur ad consolandum excommunicatum seniores fratres, ita etiam aliquando ad increpandum, et probandum si uera esset eius penitentia, ut patet ex Regula S. Fructuosi episcopi, cap. 14.

Magnopere enim debet sollicitudinem gerere abbas circa delinquentes fratres.] Ut cognoscant abbates quanti redemptas pretioso Christi sanguine facere debeant animas, repetit quod huius capitis initio dixerat: Omni sollicitudine curam gerat abbas circa delinquentes fratres.

Et omni sagacitate et industria curare, ne aliquam  de ouibus sibi creditis perdat.] Ac proinde si de alicuius fuga timeat, eam in carcerem mittat, catenis, compedibus aut uinculis stringat, ut ex hoc loco infert Hildemarus. Notat autem Bernardus Cass. quosdam codices non curare, sed currere scribere; et reuera ita legunt codex Anglicanus, Smaragdus Floriacensis, Hildemarus et Boherius, et quidem recte: nam proprium pastoris est post ouem errantem currere; debet autem »non corpore, sed mentis et intelligentie gressibus currere, ne aliquam de ouibus suis perdat per suam negligentiam, tarditatem, uel segnitiem,« ut loquitur Smaragdus.

Nouerit enim se infirmarum curam suscepisse anirum, non super sanas tyrannidem.] Ita etiam de prelatis Ecclesie S. Augustinus : »Non enim sanatis magis quam sanandis hominibus presunt.« Additque: »Perpetienda sunt uitia multitudinis ut curentur, et prius toleranda quam sedanda pestilentia.« Et S. Bernardus bonos  describens prelatos : »Medicos se, non dominos agnoscentes, parant confestim aduersus phrenesim anime non uindictam, sed medelam.«

Et metuat prophete comminationem, etc.] Hec non indigent expositione.



CAPUT XXuIII. De uis qui sepius correpti non emendauerint [a 1Kb] .


 381 Si quis frater frequenter correptus pro qualibet culpa, si etiam excommunicatus, non emendauerit, acrior ei accedat correptio, id est, ut uerberum uindicta in eum procedat. Quod si nec ita correxerit, aut forte  in superbiam [b 1Kb] elatus  etiam defendere uoluerit opera sua, tunc abbas faciat quod sapiens medicus.

Si exhibuit fomenta, si unguenta [c 1Kb] adhortationum, si medicamina Scripturarum diuinarum, si ad ultimum ustionem [d 1Kb] excommunicationis, uel plagas  uirgarum [e 1Kb] , etiam si uiderit nichil suam preualere industriam: adhibeat etiam  suam et omnium fratrum pro eo orationem: ut Dominus, qui omnia potest [f 1Kb] , operetur salutem circa infirmum fratrem. Quod si nec isto modo sanatus fuerit, tunc  iam utatur abbas ferro abcissionis, ut ait Apostolus: Auferte malum ex uobis . Et iterum: Infidelis si discedit, discedat: ne una ouis morbida omnem gregem contaminet [g 1Kb] .





COMMENTARIUS.


 Si quis frater frequenter correptus.] Hoc est bis secrete monitus, et tertio publice obiurgatus, ut exponunt Hildemarus, Bernardus Cass. et Boherius. Licet  ex Nicolao de Fractura, frequentia in duabus uicibus consistere uidetur.

Pro qualibet culpa.] Minori scilicet uel maiori, ut  loquuntur Bern. Cass., Richardus de S. Angelo, et Boherius. Leuis enim culpa, ut ait Bernardus, per contemptum grauis efficitur

Si etiam excommunicatus.] Minori aut maiori sententia, inquit Boherius in 4 comment., et indicare uidentur ista uerba, pro qualibet culpa.

Acrior ei accedat correptio.] Ubi querunt interpretes, 382 quomodo excommunicato acrior accedere possit correptio, cum maxima omnium pena sit excommunicatio. Quam difficultatem duobus modis soluere possumus. 1o Dicendo uerberum uindictam una cum excommunicatione acriorem esse penam, quam solam excommunicationem: et hoc uoluerit Bernardus Cassinensis, cum ait: »Quidquid additur acrius, iudicatur; non quod sic periculosius, uel maius, sed quia magis timentur diuerse pene quam una.« 2o Quia »uerberum uindicta est acrior, et sensibilior corpori,« inquit Boherius; siue, ut ait Richardus de S. Angelo, »dicas quod S. Benedictus uertit se ad conditiones delinquentium, qui magis dolent si percutiuntur  externis, id est in corpore, quam si percussi sunt internis, id est anima per excommunicationem.«

Id est ut uerborum uindicta in eum procedat.] De uerberibus, siue, ut nunc loquuntur, de disciplina diximus in lib. II de Antiq. monach. Ritib., c. 11.

Quod si nec ita se correxerit, etc., tunc abbas faciat quod sapiens medicus.] Hic obseruat Hildemarus sapientis prudentisque esse medici non statim mutare aut multiplicare temere remedia; sed iisdem semper uti donec inutilia reddantur, atque ad alia transeundi cogat necessitas. Ex quo infert abbati tanquam sapienti animarum medico non ita propere transeundum ab uno gradu ad alium, nec uerbi gratia statim ut aliquem priuatim monuit, hunc publice obiurgare debere; aut ut publice obiurgauit, statim excommunicare; sed aliquandiu exspectare, si forte sua patientia delinquentem ad penitentiam adducat.

Si exhibuit fomenta, si unguenta exhortationum, etc.]  Quosdam hic ueluti gradus describit per quos ad ferri precisionem, hoc est ad eiectionem e monasterio medicus spiritalis tandem ascendere debeat. Sex precipue numerant Hildemarus, Bern. Cass. et Boherius , scilicet 1o binam admonitionem secretam, 2o publicam obiurgationem, 3o excommunicationem, 4o ieiunium, 5o uerberum uindictam, 6o orationem: quos omnes hic assignatos esse asserunt. Primum gradum his aiunt uerbis contineri, Si exhibuit fomenta, si unguenta exhortationum; nam fomenta leuia sunt medicamenta, que sepe cum oleo fiunt; similiter et unguenta, que odorem reddunt, unde hic pro monitionibus secretis, que nichil asperi, nichil duri, nichil nisi leue continent, ponuntur: »Castigationes cum pietate et mansuetudine recte fomenta uocantur; exhortationes uero cum dulcedinis lenitate unguenta dicuntur,« inquit Smaragdus. Sed tamen Richardus de S. Angelo per fomenta medelam, quam pro grauioribus culpis c. 25 prescribit sanctus Benedictus, per unguenta exhortationum consolationes  per immissos sympectas, qui prouocent ad humilitatis satisfactionem, intelligit, hoc est lenitatem cum asperitate.

Si medicamina Scripturarum diuinarum.] Hec quia terrent non incongrue obiurgationem publicam significant, secundumque gradum representant.

383 Si ad ultimum ustionem excommunicationis.] En tertius gradus, quem sanctus Pater ustionem excommunicationis appellat, qui reuera urit animam; »sed ustio ista a peccati rubigine humilem purgat animam, superbam uero in plumbi conuertit naturam,« inquit Smaragdus. De triplici hoc gradu ita discurrit sanctus Bernardus : »Necessarium habet spiritalis medicus etiam uinum feruidi zeli cum oleo mansuetudinis, cui sane conuenit non modo consolari pusillanimes, sed etiam corrigere inquietos: si enim uiderit illum qui uulneratus est, id est qui peccauit, blandis ac lenibus hortamentis,  que in eum prerogata sunt, minime emendatum, magis autem abutentem sua mansuetudine, et patientia negligentiorem fieri, et in peccato suo etiam securius obdormire; frustrato tam suauium oleo monitionum, oportebit sane mordacioribus uti medicamentis, et uinum compunctionis infundere, duris uidelicet cum eo increpationibus agere; et si causa requirit, et duritia tanta est, etiam censure ecclesiastice baculo percellere contemptorem.«

In tertio autem gradu quartum scilicet ieiunium contineri docent, et certe una cum excommunicatione solet iungi; nam S. P. Benedictus excommunicatos cibi refectionem mensura uel hora qua preuiderit abbas eis competere sumere precipit.

uel plagas uirgarum.] En quintus gradus, de quo in lib. II de Antiquis monachorum Ritibus.

Adhibeat etiam quod maius est suam, et omnium fratrum pro eo orationem.] Sextum gradum tanquam efficacissimum omnium remedium prescribit orationem omnium fratrum, quia, ut ait S. Leo , »Plenissima peccatorum obtinetur abolitio, quando totius Ecclesie una est oratio et una confessio: si enim duorum uel trium sanctorum pio consensu omnia que poposcerint Dominus prestanda promittit, quid negabitur multorum millium plebi unam obseruantiam pariter exsequenti, et per unum Spiritum concorditer supplicanti?«

Eosdem fere gradus correctionis offendes in Regula Cuiusdam ad uirgines cap. 20. uide Regulam Orientalem cap. 32 et sequentibus.

Quod si nec isto modo sanatus fuerit, tunc iam utatur abbas ferro abscissionis.] Ita etiam sanctus Basilius : »Qui ad obediendum mandatis Dei segniter est affectus, principio tanquam infirmo membro condolendum est ab omnibus, et a preposito tentandum an suis ipsum laudibus ab ea infirmitate restituere ualeat; perdurantem uero in ea inobedientia emendationemque respuentem seuerius coram omnibus fratribus arguere oportet, et cum omni adhortatione  ut medelam suscipiat inducere. Quod si post multam correptionem nec pudorem induerit, nec seipsum curauerit, tanquam  sui ipsius corruptorem, et ueluti corruptum, ac prorsus inutile membrum multis cum lacrymis ac lamentis ad exemplum medicorum a communi corpore amputetur; etenim illi si 384 quod membrum incurabili morbo corruptum inuenerint, ne ad ulteriora malum illius proserpat, propter uicinitatem proxima queque corrumpens, incisionibus illud et ustionibus auferre solent; quod et nobis erga eos necessario faciendum est, qui inimico animo prediti, ut impedimento sint mandatis Domini, iuxta mandatum Domini dicentis: Si oculus dexter tibi obstaculo fuerit, erue cum et proiice abs te.«

Ut ait Apostolus; Auferte malum ex uobis.] Apostolico confirmat testimonio quod hic statuit, eiusque uerba suo proposito adaptat: Auferte malum ex uobis, eiiciendo scilicet extra monasterium: ita enim placuerat antiquis illis uite monastice Patribus, eos  qui nulla arte emendari poterant, expellere e monasterio, ut patet ex loco sancti Basilii modo relato, et ex Regul. breu. interrog. 44, et ex Cassian. l. Iu, c. 16. Ita etiam Regula Orientalis decernit , ut »Si quis fuerit tam durus, tam alienus a timore, ut tot castigationibus et tot remissionibus non emendet, proiiciatur de monasterio.« Regula sancti Fructuosi : »Si se corripere non permiserint, foras proiiciantur.« Et iterum : »Quod si in malo perseuerans perdurauerit, et propria uoluntate penitentiam agere noluerit, et sepe ac sepe contumax, et murmurator patule contra seniorem uel fratres in facie perstiterit, et cum propinquis se uindicare maluerit, in collationem deductus exuatur monasterii uestibus, et induatur quas olim adduxerat secularibus, et cum confusionis nota a monasterio expellatur.« Et item : »uerberatus denuo carceri mancipetur, aut si penitere noluerit, foras proiiciatur.«  Regula tertia S. Augustino attributa : »Conuictus debet emendatoriam sustinere uindictam; quam si ferre recusauerit, etiamsi ipse non abcesserit, de uestra societate proiiciatur; non enim hoc fit crudeliter, sed misericorditer, ne contagione pestifera plurimos perdat.« Ita etiam Iustinianus imperator : »Si delictum atrocius sit quam quod medela reparari possit, tunc prorsus e monasterio ipsum expellito.« Denique Gregorius papa Iu in epist. ad episcopos Gallie, etc., De priuilegiis Floriacensis monasterii : »Permittimus etiam ut, si alicuius de ipsis fratribus onerosa conuersatio fuerit, ipse potius cum suo detrimento discedat quam alios inquinet.« Huiusce rei praxim uidere est in uita S. Sabe n. 41 et 44, tom. III Monum. Eccles. Grec.; in uita sancti Aigulfi abbatis et martyris, n. 13, sec. II Bened., et alibi passim apud auctores. Imo, iuxta sextam synodum cap. 12, abbas uitiosus e monasterio eiici poterat.

 Porro circa eiusmodi eiectionem duo ueniunt obseruanda. Primum non eam semper fuisse perpetuam, sed aliquando solum ad tempus, ut notat Menardus noster ad Concord. Regul. c. 31, § 5. Secundum eiectum eiusmodi monachum sub episcopi cura remansisse, uti prescribitur in concilio Meldensi can. 59: »Monachus de monasterio sine consultu et prescientia episcopi aut uicarii eius ad hoc regulariter deductus non eiiciatur; cuius dispositione et auctoritate de cetero uita et conuersatio 385 eiecti, ne perditus perpetuo fiat, si aliquo modo saluari potest, ordinari debet atque decerni.«

Nunc uero alia uiget in monasteriis consuetudo, scilicet non eiiciendi rebelles incorrigibilesque monachos, sed solum incarcerandi; id quod olim prescripserat sanctus Isidorus his uerbis : »Quamuis frequentium grauissimorumque uitiorum uoragine sit quisquam immersus, non tamen a monasterio proiiciendus; sed iuxta qualitatem delicti  cercendus est; ne forte qui poterat per diuturnam  penitudinem emendari, dum proiicitur, ore diaboli deuoretur.« Et Regula Cuiusdam ad uirgines : »Quod si nec sic corrigi uoluerit, intra septa monasterii sub penitentie tenore ab omnibus preter custodibus segregata, tandiu castigetur diuersis correctionibus, usque dum eius humilitas omnibus uera credulitate patefiat, quoniam et inuitis sepe salus prestatur.« Idem approbasse uidetur S. Gregorius, seu quiuis alius in libros Regum , ita scribens: »Quo sunt in monasteriis tepidi, medendi sunt quasi egri, non sunt eiiciendi ut mortui.« Accedunt noua statuta Cartus anorum : »Nullus pro quocunque crimine de ordine expellatur, sed pro modo criminis et delicti, carceri perpetuo uel ad tempus intrudatur.« Atque ita Paulus seculo XI abbas S. Albani in Anglia, »contumacibus carcerem tetrum et fortem constituit preparari,« ut scribit Matth. Paris. in lib. de uit. uiginti trium abbatum S. Albani. Eadem lex fuit sanctimonialibus posita, quarum cum una ex monasterio  Metensi S. Petri, detracto uelo, eiecta esset, recipi iussa est, et intra monasterium in ergastulo poni decreto synodi Metensis anni 888, can. 9. Possunt tamen etiam nunc incorrigibiles, seruatis seruandis, ex bulla Urbani uIII expelli ex monasteriis.

Et iterum infidelis, si discedit, discedat.] Hec dicit Apostolus de infideli cum coniuge fideli matrimonio coniuncto, quam si propter fidem relinquat, discedere permittit. Eius uerba suo proposito S. Benedictus adaptat: Infidelis si discedit, ut sponte de monasterio egrediens, aut inuite proiectus, uti exponit Hildemarus, discedat.

Ne una ouis morbida totum gregem contaminet.] Siue, ut loquitur Iustinianus imperator : »Ut cum seipsum a melioribus ad deteriora contulerit, ipse solus improbitatis sue fructum capiat, neque uitiorum suorum aliquid ceteris contagione affricet, quemadmodum peste laborantia et incurabiliter  egrotantia solent pecora.«



CAPUT XXIX. Si debeant iterum recipi fratres exeuntes de monasterio.


 386 Frater qui proprio uitio egreditur aut proiicitur de monasterio, si reuerti uoluerit, spondeat prius omnem emendationem uitii pro quo egressus est; et sic in ultimo gradu recipiatur, ut ex hoc eius  humilitas comprobetur. Quod si denuo exierit, usque tertio ita recipiatur. Iam postea sciens omnem sibi reuersionis aditum denegari.





COMMENTARIUS.


 Frater qui proprio uitio egreditur aut proiicitur de monasterio.] Cum nullus sit adeo scelestus, aut tam grandis peccator, quem uictrix tandem gratia ad meliorem frugem reuocare non possit, quemque uere reuertentem ad Deum omnino abiicere, non modo durum, sed et impium foret: cum superiori capite  S. P. Benedictus incorrigibiles expelli e monasterio prescripsisset, statim docet, an, quoties et quomodo recipi debeant qui proprio uitio egrediuntur aut proiiciuntur de monasterio. Proprio autem uitio egredi, Richardo de S. Angelo idem est ac propria uoluntate; Boherio in secundo comm.: Sua quidem uitiosa uoluntate occasione proprietatis in eius forsan pectore bullientis; minus quidem, uti uidetur, proprie: melius et rectius in primo comment.: »Scias, inquit, quod ideo dicit proprio uitio, ut excludatur egressus uirtuosus, qui fit quando petita licentia, licet non obtenta, quando spiritu Dei ducitur frater ad arctiorem religionem intrandam; et ut excludatur transitus a monasterio in eremum: sed loquitur quando frater timore discipline, uel animi inconstantia, uel leuitate, uel propter mundanas uoluptates  egreditur sine licentia de monasterio ad seculum redeundo, ut se celet abbati, et talis dicitur fugitiuus.« Aliter Hildemarus proprium uitium exponit, quod ita fugitiuo aut proiecto est proprium, ut nulli sit alteri commune: »Proprium, inquit, uitium est illud, ubi cum perpetratur, alius non intermiscetur,  sed solus unus illud malum peragit.« Si enim uel alterum secum uitii conscium habeat, iam non erit proprium, sed commune: atque ideo a Bernardo Cassinensi contagiosum appellatum, de quo ex eodem Bernardo et Hildemaro tacet hoc capite sanctus Benedictus. Hic nimirum quinque distinguit causas, pro quibus aliquis egredi de monasterio potest. 1o Quidam propter relaxatam in proprio cenobio 387 uite regularis disciplinam exeunt, ad aliud obseruantie strictioris transituri. 2o Alii, studio maioris perfectionis aut contemplationis, eremum appetunt. 3o Alii leuitate et inconstantia, aut timore discipline egrediuntur. 4o Alii propter superbiam, contumaciam aut aliud uitium proiiciuntur, aut propria temeritate exeunt. 5o Denique propter uitium contagiosum, hoc est commune, pro quo cum alto expelluntur.  Et primi quidem et secundi non solum, si reuertuntur, suscipiendi, sed etiam cum honore et amore amplectendi, ut eorum exemplo alii edificentur. Tertii et quarti eo modo recipiendi, quem hic describit S. Benedictus. De contagiosis omnino silere S. Benedictum docent Hildemarus et Bernardus Cassinensis: de quibus idem ferendum iudicium, etsi id non scribat sanctus Pater, ac de tertio egressis, aut proiectis: hoc est, ut etiam post primam egressionem aut eiectionem reuertentes non recipiantur; aut si motus abbas misericordia suscipiendos censuerit, recipiat quidem, sed habitaturos in tali loco, hoc est in monte, aut locis ubi haud queant alios ad peccatum trahere et maculare, et »si ita uoluerint agere, inquit, ut supra diximus, recipiantur tandiu, donec possit illos cognoscere abbas, et eis credere sine difficultate: »alioquin, si ita noluerint, nec recipiantur. Fatetur tamen idem Hildemarus maximam monasteriorum Francie partem hunc locum aliter intellexisse, nec inter proprium aut commune  uitium distinxisse, sed simpliciter pro qualicunque uitio egressos usque tertio recepisse, nec eos quos post secundam aut tertiam fugam reciperent, in ea qua ante fugam digni erant, penitentia detinuisse. »Sed tamen, addit, illi faciunt melius, qui secundum priorem sensum faciunt; eo quod sapientiores et acutiores sunt qui ita intelligunt; nam et ego ita facio in nostro monasterio, et ita hortor ut ceteri faciant, sicuti sapientiores intelligunt et faciunt.«

Porro crimina capitalia propter que meretur monachus, si non emendauerit, e monasterio eiici, ex Nicolao de Fractura sunt, »sacrilegium, homicidium, adulterium, fornicatio, falsum testimonium, rapina, furtum, superbia, auaritia, concupiscentia; et si longo tempore tenetur iracundia; et ebrietas, si assidua sit, in eorum numero computantur.« Carthusienses in antiquis statutis »confessum coram testibus uel conuictum de incontinentia, de manu uiolenta, de furto, de proprietate, rebellione, inobedientia,  infamatione criminis, quod quis obiicit alteri, nec probare potest, de magisterio conspirationis, nec non de frequenti seminatione discordie,« etiam professum a toto ordine faciunt alienum.

Spondeat quidem omnem emendationem uitii pro quo egressus est.] Isthec autem »omnis emendatio comprehenditur specialiter in duobus, ut debita fiat satisfactio, et uitii non sit iteratio,« inquit Bernardus Cassinensis. Idem habet Hildemarus. uult ergo S. Benedictus non simplicem in redeunte uite in melius de cetero in tituende sponsionem, sed etiam sinceram pro culpis ante 388 et post fugam aut eiectionem commissis satisfaciendi uoluntatem: unde Hildemarus hunc locum exponens: Spondeat omnem emendationem uitii pro quo egressus est, idem esse asserit »ac si diceret, in ipsa penitentia suscipiatur, quam dignus erat habere quando proiectus est, uel egressus est,« etc. Imo etiam maiori propter fugam et delicta que eam comitari solent.

Et sic in ultimo gradu recipiatur, ut ex hoc eius  humilitas comprobetur.] Ita etiam Regula S. Pachomii : »Qui absque commonitione fratrum recesserit, ac postea penitentia uenerit, non erit in ordine suo absque maioris imperio.« Regula sancti Fructuosi : »Si certe ipsi apostate ab omnibus fuerint expulsi, et huc illucque uagantes, diuersis locis instabiles atque uacillantes, suo monasterio reuerti se petierint necessitate compulsi, in fornace probentur; et cum probati fuerint, suo monasterio reformentur; et non prima, sed ultima cathedra recipiantur.« Regula Cuiusdam ad uirgines : »In extremo loco inter penitentes recepta tandiu examinetur, usque dum probabilis eius uita inueniatur.« Statuta Guigonis : »Si quis habitatorum loci huius uel aufugerit, uel pulsus fuerit, et ductus penitentia redierit, promittens suarum  emendationem peruersitatum, et eius proprie uitii propter quod pulsus fuerat uel aufugerat, tractabit prior causam eius communi consilio, et sicut uel fratrum numerus, uel domus utilitas, uel etiam salus ipsius postulare uidebitur, faciet ei: et si consilium recipiendi placuerit, ad probationem humilitatis in ultimo constituetur loco.« Antiqua statuta Carthusianorum : »Omnes autem criminosi clerici uel laici postquam reconciliati fuerint, omnium quos inuenerint semper ultimi erunt, sine spe restitutionis in primum gradum.« Paulo indulgentiores in Noua Collectione statutorum : »Qui cum semel reconciliati fuerint, inquiunt, amittent quantum ad locum annos quos extra ordinem nostrum expenderunt; illique tantum anni quos in ordine fecerunt, reddentur eis. Si autem bis reconciliati fuerint, omnium quos inuenerint ultimi semper erunt.« Instituta capit. general. ord. Cisterc. : »Fugitiuus, si infra undecim dies redierit, restituti potest in  ordine quem prius habuerat; si uero ultra undecim dies redierit, recipi quidem potest, ita tamen quod in eo gradu in quo ultimus recipitur, semper permanebit.« Hanc multam nonnichil augent Institutiones cap. gener. eiusdem ord., in quibus hec lego : »Omnes fugitiui qui modo extra ordinem sunt uel a modo exierint, nisi infra septem dies post egressum redierint, omnium quos inuenerint ultimi semper erunt; et monachi qui bis exierint, nunquam promoueantur in abbates. Fugitiui uero qui infra septem dies redierint, ultimi erunt ad minus per annum.«

Quia uero hic agitur de receptione fugitiuorum sponte reuertentium, haud erit fortassis ingratum lectoribus antiquum ordinem eos in monasterio recipiendi hic referre, quem tam ex mss. libris quam ex editis depromemus.


Ex mss. Consuetudinibus Romani S. Pauli et Farfensis monasterii.

 389 Frater fugiens de monasterio, dum reuerti uoluerit, nudus et discalciatus ueniat in capitulum, in brachia tenens cucullam, et manu uirgam ferens; acceptoque iudicio [a 1Kb] , eat foras in aliquo loco, et uestiat se, et calciet, reuertensque in capitulum, petat ueniam ante abbatem, et ipso iubente, eat sedere sicut regula precipit. Si abbas deest, ipsi reseruetur iudicium. Cum autem uentus fuerit, ipse frater subducat se a conspectu eius donec tali in loco ueniat ubi petat ueniam suam satisfaciendo, et quod ei preceperit, id faciat: una nocte iaceat in hospitale antequam recipiatur. Si fugerit de aliqua cella, et ibi reuersus fuerit, recipiatur ut est supradictum; et quando uenerit ad caput monasterii, similiter id faciat. Si fugerit de aliqua cella, et ibi non reuersus fuerit, et uenerit ad caput monasterii, recipiatur ut est superius prenotatum, donec uocetur prior de cella, et audiantur querele amborum, et ubicunque fuerit culpa inuenta, emendetur; post hec, si priori  uidetur, reuertatur ipse frater ad ipsam cellam.


Ex mss. Consuetudinibus S. Benigni Diuionensis, cap. 32.

Fugitiui uero monasterii cum redierint, hoc modo debent satisfacere: si ueniunt post capitulum, debet eleemosynarius eos suscipere donec in crastino fratres fuerint in capitulo: quibus congregatis, postquam aliquantulum de ordine suo locuti fuerint, mittitur eleemosynarius, ut eos adducat. Illi autem in auditorio nudati et discalciati, cuculla plicata in sinistra, acceptoque manipulo uirgarium in dextera, sic debent uenire in medium capituli, positisque cucullis ad sinistram, et uirgis ad dexteram, coram domno abbate uel priore humiliter uenias petant in medio eorum. Deinde, dicto eis ut surgant, sedent ad terram resumptis cucullis tantum super genua;  tunc si domnus abbas adfuerit, quale illi iudicium placuerit dabitur eis; si uero non adest, non dabitur eis iudicium, sed dicet eis, qui tenet capitulum: Istud iudicium domni abbatis est, ille exspectandus est: ite, et circumdate uobis uestimenta uestra, ac redite. Quo facto, petunt iterum uenias suas, et precipitur eis ut eant sessum ultimi omnium; et sic semper sunt et in choro, et in capitulo, et in omnibus locis, extremi uidelicet omnium, etiam nouitiorum, quousque domnus abbas faciat eis misericordiam. Qui autem habitum abiecerunt, eodem quidem modo suscipiuntur, excepto quod habitum secum in capitulo non deferunt, sed ponitur ante pedes eius qui tenet capitulum; et postquam, ut dictum est, nudi satisfecerint, dicitur eis a presidente, ut si uolunt habitum, quem uoluntate propria reliquerunt, sponte sua accipiant. Quando autem domnus abbas uenerit, si, ut dictum est, eo absente suscepti sunt, tam illi quam isti non debent 390 uenire in presentia illius, donec ipse precipiat; sed uel in infirmaria, uel in alio  loco manere, donec ipse pro eis mittat; et tunc non nudantur, neque discalceantur, sed staminias  suas preparant, ut si domno abbati placuerit, nudi suscipere iudicia parati inueniantur. Cum autem capitulum ingrediuntur, non ad sedes suas, sed recto tramite ante domnum abbatem gradiuntur, et uenias petere non morantur.

Eadem fere leguntur in mss. Consuet. Cluniac.


Ex ms. libro Usuum Beccensium.

Quando frater qui proprio uitio egressus fuerat, uel de monasterio proiectus, penitens reuertitur; si abbas et conuentus eum suscipere uoluerint, quandiu foris erit, in eleemosyne hospitio erit, de cellerario uictum habebit. Si pannos non habet, camerarius inueniet. Cum uero recipi debuerit, in capitulum ueniet nudus et discalceatus, succinctus staminia, ferens cucullam plicatam super sinistrum brachium, et uirgas in manibus. Et accipiens ueniam prostratus,  ponet ex una parte uirgas, ex altera cucullam: iussus ab abbate surgat, statimque redibit ad suscipiendam disciplinam, et trahet cucullam super genua sua. Post iudicium uestiet staminiam suam et cucullam; et reducetur ubi induatur ceteris uestimentis suis: postea reuestitus reuertetur in capitulum ad locum ubi fuit prius, et accipiet plures uenias prostratus toto corpore per singulas dicens: Mea culpa, donec abbas dicat, Sufficit. Tunc suscipiet sententiam grauis culpe, et exibit capite operto capitio. Et frater sibi deputabitur, qui eum ducet ad locum ad hoc destinatum, ubi erit quandiu abbas secundum modum culpe iudicauerit: quando uero uocatus in capitulum uenerit, nichil cuiquam dicet, nec quisquam sibi; sed accipiet ueniam, et surget iniussus; et mox preparabit se ad suscipiendum iudicium, et sic reducetur in priorem locum. Die quo in capitulum ueniet, habebit omnes cibos quos conuentus habuerit; si non uenerit, non habebit preter panem et aquam, nisi abbas iusserit. Ad omnes horas nocte et die sedebit  foris ad ostium oratorii, et in fine hore iacebit in terra, sicut S. Benedictus iubet, operto capite, pronus omnium pedibus exeuntium. Similiter faciet ad prandium et ad cenam, quando conuentus uenerit de refectorio, et quando post uersum exirit de oratorio; et cum omnes exierint, reuertetur in locum suum. Ad capitulum et ad collationem non satisfaciet, nec ad introitum, nec ad exitum; sed erit in loco suo usque in sequentem horam. Cum uero abbas de tam graui pena dimiserit, ueniens in capitulum, accipiet ueniam, et queret iudicium. Post hec cum abbas dixerit quod dimittet eum de graui culpa, accedens frater discooperiet caput, et corruet ad pedes eius; et absolutus sedebit ultimus in capitulo et choro; et erit in leui culpa: antiphonam non imponet, responsorium non cantabit, lectionem non leget, nec manducabit cum fratribus; ad omnes canonicas 391 horas prostrabit se in choro ante gradus, ubi benedictio  accipitur, dum incipitur Kyrie eleison, et surget sacerdote dicente in fine collecte Per Dominum. Festis duodecim lectionum, si concedat abbas, non faciet satisfactionem istam. Quando uero domnus abbas eum de leui culpa in capitulo dimiserit, prosternet se ad pedes eius, et denuo absolutus sedebit ubi abbas iusserit. Si ultimus fuerit inter benedictos fratres, et eos si qi sunt qui nondum sunt professi, sedebit quandiu abbas iusserit. Hoc totum de utraque culpa fiet de fratre qui in monasterio uel extra fecerit quod talibus penis debet emendari. Si autem abbas tam longe abfuerit a prouincia, ut eius reditus ad presens non expectetur, et aliquis frater huiusmodi redierit, prior consilio fratrum poterit eum suscipere eo ordine quo dictum est. Nam aliter non debet absque notitia et iussu abbatis presumere cuiquam grauis uel leuis culpe penam imponere. Nullus alius hoc ullo modo attentare audeat, nec fratrem quilibet uerberari a duobus iubere debet, nisi solus abbas, et hoc in presentia sua.


Ex Statutis Lanfranci, cap. 17.


Fugitiuus de monasterio monachus, si reuersum ad monasterium suscipiendum eum esse abbas iudicauerit, hoc modo suscipiatur. In hospitali domo aliquantis diebus primum maneat; ad claustrum, uel ad officinas claustri, uel ad monasterium nisi iussus nullatenus accedat, ut interim penitudinis sue, et humilitatis, et patientie aliquod documentum ostendat. Nullus frater secum conuersetur, nullus ei in aliquo consortio uel colloquio coniungatur, nisi ei ab abbate, uel a priore, uel ab eo qui seruat ordinem, iubeatur. Ea uero die qua in capitulum intraturus est, in locutorio uestimentis suis se exuat; staminia, si habitum non reliquit, circumposito cingulo se circumcingat, sinistro brachio cucullam plicatam, et in dextera manu uirgas sumat; et sic nudis pedibus, nudo desuper corpore, ducente eum fratre cui iniunctum fuerit, in capitulum ueniat. Quo ingressus  in loco ubi prosterni solet, statim se prosternat. Interrogatus more solito, culpam dicat; dehinc sedens corporalem disciplinam ad imperium abbatis suscipiat: qua suscepta, cuculla tantum ibi induta, sicut uenit, sed non ferens uirgas, in locutorium redeat, ibi se calceet, et regulariter induat, et in capitulum rediens, tandiu se prosternat donec ab abbate dicatur ei: Sufficiat. Iniungatur ei satisfactio grauis culpe, et in ipsa satisfactione habeat se, sicut superius dictum est, cum de graui culpa ageretur. Si abiectis monachi uestimentis in seculari habitu ad monasterium redit, seruatis circa eum ceteris, que superius dicta sunt, seculari ueste, in qua reuersus est, circumcinctus, sicut supra de staminia dictum est, et non portans cucullam, capitulum ingrediatur, et post susceptam disciplinam, cuculla a camerario ante ipsum posita ab eo suscipiatur, et ibi statim induatur.


Ex Constitutione Benedicti pape XII, cap. 24.

 392 Ad ecclesias etiam, uel monasteria, seu loca huiusmodi redeuntes, ad communionem aliorum monachorum seu fratrum donec satisfactionem huiusmodi fecerint, nullatenus admittantur; que subiicitur esse talis, uidelicet quod a porta regulari, parlatorio, seu alio loco consueto per claustrum cum magistro nouitiorum, uel alio ad hoc deputato, ad capitulum ueniat in staminia, uel nudus, secundum quarumdam ecclesiarum, monasteriorum, et locorum religiosorum morem, femoralia et caligas sine pedalibus tantum habens; cucullam, seu scapulare uel flocum in brachiis, ac ferulam in manibus suis ferens, cum quibus, ibi prius uenia recepta, et sua recognita culpa, coram omnibus publice uerberetur. Demum uero per abbatem uel alium prelatum principalem, si sit ibi, aut priorem, uel alium post abbatem, seu per principalem prelatum huiusmodi penitentia seu pena leuis aut grauis culpe sibi qualitate demeriti  imponatur secundum morem cuiuslibet ecclesie, monasterii, seu loci laudabiliter obseruatum. Prouiso attentius, quod modum peccati modus correctionis nequaquam excedat.


Ex antiquis Carthusiensium Statutis, part. II, cap. 31, num. 30.

In reconciliatione fugitiuorum qui non sunt criminosi, talis forma seruetur: Redeuntes in primis clament culpam suam presente conuentu misericordiam postulantes, et emendationem promittentes, et tam monachi quam conuersi, si infra quinque dies redierint, statim reconcilientur ordini et conuentui, et quindecim in capitulo recipiant disciplinas, et quindecim diebus comedant ad terram in refectorio super asserem nudum, cum exceptionibus supradictis, et sint nouitii: prior tamen suus cum consilio conuentus possit eos restituere, quando sibi uidebitur, in pristinum gradum. [* 1Kb] Si uero ultra quinque dies redire distulerint, ad minus per hebdomadam sustententur  extra cellam et extra conuentum: qua completa, prior cum consilio conuentus poterit eos, quando sibi placuerit, conuentui plenarie reconciliare. Porro isti a prima die sustentationis per quadraginta dies sustineant in uictualibus 393 disciplinas; postquam uero conuentui sociati fuerint, per uiginti dies disciplinentur: monachi scilicet post uesperas, laici diebus ferialibus post matutinas, et festiuis post uesperas, ut dictum est de criminosis, et per uiginti dies comedant ad terram in refectorio, sicut criminosi, et per annum sustineant predictam generalem ordinis disciplinam, nec habeant obedientiam, nec uocem in conuentu, nec contra aliquem, ut supra dictum est de criminosis, donec per capitulum generale concedatur. Qui cum semel reconciliati fuerint, amittent quantum ad locum annos, quos extra ordinem nostrum expenderunt, illique tantum anni, quos in ordine fecerant, reddentur eis. Si autem bis reconciliati fuerint, omnium, quos inuenerint, semper ultimi erunt. Post tertiam reconciliationem, sciant  omnes tam clerici quam laici, omnem sibi reconciliationis aditum secundum B. Benedicti dicta denegari.


Ex mss. Statutis S. Stephani Grandimontensis, aliorumque eius successorum pastorum a Guillelmo Pellicerii primo abbate Grandimontensi collectis, cap. 11.

Quicunque frater ordinis nostri ultra dies tres exiuerit de ordine, nunquam recipiatur ulterius in ordine, nisi per capitulum generale. Et nouitii, qui infra annum sue probationis a nostro ordine exiuerint, ulterius in nostro ordine minime admittantur, nisi de consensu capituli generalis. Fugitiui ab ordine per annum uerberentur in capitulo omnibus diebus dominicis, et in omni sexta feria sint in pane et aqua, et sedeant in solio [f. solo] refectorii refectionis tempore, et in ecclesia ad horas, et in capitulo dum capitulum tenebitur, in inferioribus sedibus stent per annum.


Ex ms. Constitutione Clementis u pape pro ordine Grandimontensi.


Fugitiui autem de dicto ordine, si ad ordinem ipsum reuersi fuerint, per triennium ad aliquam administrationem uel officium in eodem ordine habere non possint, nec prior uel definitores secum super hoc durante dicto triennio ualeant dispensare.


Ex Constitutionibus Fuliensium cap. 29.


Quod si redire uoluerint, sic accipiantur: carcere conclusi per quantum tempus superiori congregationis uisum fuerit, triduum singulis hebdomadis in pane et aqua ieiunent, et semel quaque hebdomada uirgis cedantur. Egressi uero de carcere ad infimum locum abiiciantur; si clerici sunt, clericorum; si conuersi, conuersorum, omni precisa spe restitutionis in pristinum locum, et simul iure suffragii 394 quinquennium priuentur. Quas penas superior congregationis pro ratione circumstantiarum et persone possit augere uel mitigare, etc.

Ex dictis hactenus de ordine suscipiendorum eiectorum aut fugitiuorum, constat: 1o aliquod ante tempus in eleemosynaria aut hospitio exegisse, quam in monasterium admitterentur, 2o admissos in capitulo nudos uirgarum plagas excepisse, 3o grauioris culpe penas postea sustinuisse, ac proinde aut in carcere, aut in cella saltem a communi fratrum consortio semota permansisse; cuius rei praxim uidere  est in uita S. Sabe, qui Iacobo cuidam, quem ut homicidam sui, eo quod sibi tentationis superande gratia testiculos amputasset, laura eiecerat, postea tamen penitenti »in mandatis dedit, ut in propria cellula quietem silentiumque teneret, nunquam prodiret, neque neminem reciperet, cum nemine congrederetur, nisi cum uno illo qui ei ministraturus esset;« in lib. Mirac. S. Bercarii, abbatis Deruensis, in quo Hugonem monachum, monasterio fuga elapsum et reuersum abbas cum fratribus »in remoto diuersorio cum sibi necessariis manere constituerunt, ubi ad uotum cuncta ei, etiam superflua, quod dictu graue est, ministrantes, formam crucis dominice iubent, ut nouerant eum posse, formose componere;« et ex lib. I Mir. S. Bertini, cap. 3, ubi de quodam monacho Beniamin dicto refertur , quod post fugam, penitentia ductus, ad portam ecclesie humiliter accedebat quotidie; »at Pater monasterii, uidens eius humilitatem, a Domino cor eius  intellexit uisitatum, et ad portam eum collocauit, prebendo uictum quotidianum.« Postea uero, probata eius penitentia sinceraque uirtute ex miraculo sancti Bertini, fratres »statim sine mora eum in priorem reuocauere locum.

Porro licet habitu monastico statim ut redierant reuestitos fuisse appareat, aliquibus tamen saltem in locis eis denegabatur, ut patet ex prefato lib. Mir. S. Bercarii, ubi predictus Hugo, Deruensis monachus, tandem morbo correptus, »auxilium fratrum statim reuocare cepit, ut eum quam citissime habitu monastico renouarent.« Antiqua etiam Cartusiensium statuta decernunt , ut »omnibus expulsis et fugitiuis, si fieri potest commode, habitus auferatur, uel ad minus detruncetur, exceptis fugitiuis, qui ad alium ordinem litteras accipiunt de non repetendo: clericus ergo cucullam, laicus caputium deponat et barbam.« Sed ex tertia statutorum compilatione  »apostate ante omnia ad reassumendum habitum ordinis compellantur.«  In synodicis etiam canonibus Nicephori PC. decimus quartus ita habetur : »Monachum, qui habitum dimisit, et postea conuertus est, oportet iterum uestimento monachali, quod exuit, induere absque precibus constitutis.«

Queret aliquis quid de rebus ab huiusmodi in seculo acquisitis faciendum esset? Rem definit Iustinianus  ad monasterium pertinere; sed Petri abbatis Cauensis exemplum proponere malumus. Hic, ut scribit uenusinus abbas in eius uita, n. 24, monachum apostatam reuertentem 395 cum magno gaudio recepit; ea uero omnia, que attulit, contempsit; ingentem foueam fieri iussit, in qua delata omnia igne concremauit.« Sed de his satis: ad Regule textum reuertor.

Quod si denuo exierit, usque tertio recipiatur; iam uero postea sciat sibi omnem reuersionis aditum denegari. Idem habetur in Regula Cuiusdam ad uirgines, cap. 21. Hec lex fugitiuum quidem constringit, non abbatem; ita ut ille quartam receptionem exigere non possit, licet illam ei misericorditer concedere iste queat. Atque ita docent explicantque sanctum Benedictum Hildemarus, Bernardus Cass., Boherius in secundo comm., Turrecremata, Theobaldus Artaldus, Matthias Lambertus, Ioannes Cresbeeck, Nicolaus Brauus, quibus accensendus est Petrus uenerabilis, qui ad sanctum Bernardum scribens idem argumentum  fuse et eleganter prosequitur, ac tandem relato Regule textu, Sciat sibi omnem reuersionis aditum denegari, ita concludit : »Non, inquit, denegatur: sed sciat sibi denegari. In qua sententia cum nichil precepti inueniatur, non obicem misericordie posuisse, sed terrorem temerariis in tentasse cognoscitur. Ergo desinite talia loqui, et non Scripturas uestro sensui, sed sensum uestrum Scripturis applicate, et conuerti ueraciter cupientes absque ulla retractatione etiam millies suscipite, alioquin Deo contrarii, et Regule aduersarii inueniemini.« Sed hec subtiliora existimat Menardus, simpliciorem que S. Benedicti sensum esse, ut ei qui tertio de monasterio exiuerit, reuertenti omnino negetur ingressus; id quod confirmat ex Regula Magistri, qui S. Benedicti mentem explicans ait: »Frater, si exierit frequenter de monasterio, usque ad tertium reuersus resuscipiatur: amplius non iam, quia talis apud Dominum eius agnoscitur diuini seruitii fides,  qualis apud homines pedum instabilitas constitit: et utquid in monasterio iam opus sit, quem Deus non possidet? Ideoque post tertiam correptionem iuste monasterio sit ut ethnicus et publicanus.« Et ex Petro Blesensi, qui epist. 88 asserit S. Benedictum misericordiam ad ternarium numerum coarctasse. Eamdem sententiam sequitur Benedictus Heftenus l. uIII, tract. 4, disq. 8. Id quod obseruant etiam nunc Carthusienses, quorum in Statutis ita legitur : »Decernimus et declaramus, apostatas criminosos post tertiam apostasium non esse amplius requirendos, sed nec in ordine recipiendos.« Eremite sancti Augustini ex eorum Constitut. p. 6, c. 14, Carmelite discalceati ex eorum item Constitut. part. III, c. 35, n. 9. Nec misericordie ianua huiusmodi reuertenti omnino precluditur, cum abbas possit post trinam remissionem eiecto fratri caritatis officia extra monasterium exhibere, inquit Menardus, maneatque eiectus sub cura episcopi, qui salutem illius curare debeat. Cistercienses  tamen recipiebant quidem, sed non ad habitum: »Fugitiui, inquiunt institutiones Capit. gener. ord. Cisterc. , qui iuxta Regulam usque tertio recipiuntur, si plus quam ter exierint, nullatenus ad habitum monachi uel conuersi admittantur in ordine. Abbas transgressor huius sententie 396 omni sexta feria sit in pane et aqua usque ad capitulum generale, et inde ueniam perat.« Et antique Definitiones eiusdem ordinis : »Fugitiui, qui iuxta Regulam usque tertio recipiuntur, si plus quam ter apostatauerint, et penitentes redire uoluerint, et satisfacere pro delicto, omnino recipiantur uel in domibus propriis, uel in locis aliquibus earum, si aliud canonicum non obsistat, semel tantum ad uictum, et non ad habitum regularem; sed ad alium sicut abbati uisum fuerit expedire, quem quidem habitum si recipere noluerint aut portare, eisdem temporalia denegentur. Si uero suscepto illo  habitu, iterum ad seculum regressi fuerint, uel aliquid tale commiserint, pro quo monachus teneatur emitti, nullus eis de ordine teneatur ulterius prouidere. Eis autem in habitu sibi constituto uel tradito existentibus, horis uigiliarum uenire teneantur ad ecclesiam extra chorum, et ieiunia conuentus prosequantur. Conuersi uero in familiarum habitum redacti teneantur ad obseruantias conuersorum.« Atque ita etiam recipiendos esse asserit Boherius: »Intellige, inquit, quod hic dicitur de non recipiendo fugitiuum ultra tertiam uicem, scilicet in communi consortio fratrum, sed bene in ergastulo.«

Hactenus de fugitiuis aut eiectis monachis sponte redeuntibus: quid uero de obstinatis, in peccato perseuerantibus, et reditum ne quidem cogitantibus? De his nullum hic protulit uerbum S. P. Benedictus: unde apparet hanc in illos seruari legem uoluisse, quam superiori capite sanciuit: Infidelis si discedit, discedat. Et certe si putride carnes abscissionis ferro sunt resecande, multo minus repetende uidentur.

 Constat nichilominus iam olim ab ipso fere S. Benedicti tempore, ne dicam antea, requisitos et ad proprium monasterium reductos fuisse: »Fugitiuum monachum, inquit sanctus Ferreolus , deserentem disciplinam et perdentem se, uelut contemptorem placuit reuocare. »Et S. Fructuosus :« Cum aliquis per uitium elapsus fuerit a monasterio, in aliud non recipiatur cenobium, neque in humanitatis caritatem, neque in pacis osculum; sed continuo uinctis post tergum manibus reducatur proprio.« Ita quoque Iustinianus imperator : »Si quis monachus monasterium reliquerit, et ad secularem uitam transierit, hic militia primum et honore, si quem habet, denudatus, per locorum episcopum, et prouincie presidem in monasterium remittitor, et res quas postea habere monstratus fuerit, ad monasterium in quod immittitur, pertinento. Si denuo quoque monasterium relinquat,  tunc preses eum prouincie in qua inuentus fuerit, detineto, et subiecte sibi cohorti connumerato.« Idem decernunt concilia, Aurelianense II »Ipsi autem monachi, qui fuerint peruagati, ubi inuenti fuerint, cum auxilio episcopi tanquam fugaces sub custodia reuocentur; et reum se ille abbati futurum esse cognoscat, qui huiusmodi personas non regulari aduersione distrinxerit, uel etiam qui monachum susceperit alienum;« Toletanum uII: »Quicunque ex sacerdotibus 397 uel ministris uagantes monachos repererit, aut si fas est, in propriis locis cenobio suis rectoribus eos reformet, aut si difficile est, pro sola honestate uigore sue potestatis erudiendos inclinet.« Constantinopolitanum II: »Si quis qui preest monasterio, eos qui ei subiecti sunt monachos cum multa diligentia non requirat, uel inueniens non recipiat statuit synodus eum segregationi subiici.« Quem canonem de fugitiuis intelligit Balsamon. uide concilium Lambethense an. 1281, apud Spelmannum. His adde Gregorii pape IX constitutionem pro monachis Benedictinis:  »Statuimus ut presidentes capitulis celebrandis secundum statutum concilii generalis, seu Patres abbates, seu priores fugitiuos et abiectos de ordine suo requirant sollicite annuatim. Qui si in monasterio suo recipi possunt, secundum ordinem regularem abbates seu priores eorum, monitione premissa, ecclesiatica censura compellantur ad receptionem eorum, salua ordinis disciplina. Quod si hoc regularis ordo non patitur, auctoritate nostra prouideatur ut apud idem monasterium in locis competentibus, si absque graui scandalo fieri poterit; alioquin ex aliis religiosis domibus eiusdem ordinis ad agendam ibi penitentiam talibus uite necessaria ministrentur. Si uero huiusmodi fugitiuos inobendientes inuenerint, eos excommunicent, et tandiu faciant ecclesiarum prelatis excommunicatos publice denuntiari, donec ad mandatum ipsorum humiliter reuertantur.« Denique Constitutiones Richardi episcopi  Sarum anno 1217 edite : »Cum quidam apostate salutis sue immemores, abiecto timore Dei, de ordine suo egredi sine licentia suorum prelatorum, et in seculo seculariter conuersari, abiecto religionis habitu, non uerentur; precipimus archidiaconis, decanis etiam, monitione premissa competenti, ut tales ad claustrum per ecclesiasticam censuram redire compellant: quod si nec sic ad reassumendam religionem induci possint, iubemus eos comprehendi, et ad penitentiam  in carcerem retineri.« Tandem canones Synodici Nicephori P. C. n. 25 : »Si monachus, habitu sancto deposito, carnem comederit, uxorem duxerit, oportet eum conuerti, nolentem anathemati submitti, et inuitum monasticis uestibus indui, atque in monasterio concludi.« Ceterum antiquam huius rei praxim uidere est apud Ioannem Diaconum in lib. I de uita sancti Gregorii pape, cap. 14, et apud Ardonem in uita S. Benedicti Anianensis n. 24.



CAPUT XXX. De pueris minori etate, qualiter corripiantur.


 Omnis etas uel intellectus proprias debet habere mensuras. Ideoque quotiens pueri, uel adolescentiores etate, aut qui minus intelligere possunt quanta pena  sit 398 excommunicationis; hi tales dum delinquunt, aut ieiuniis nimiis [a 1Kb] affligantur, aut acribus [b 1Kb] uerberibus cerceantur, ut sanentur [c 1Kb] .





COMMENTARIUS.


 Omnis etas uel intellectus.] Hic notat Menardus etatem ab intellectu seu capacitate intelligendi distingui: nam etsi pueris mens sit immaturior, sunt tamen nonnulli grandiores, aut dure ceruicis, aut imbecillioris intellectus, quos uirga agere solet, non ratio, nec excommunicationis uis.

Proprias debet habere mensuras.] »Id est iudicii disciplina non uniformiter est omnibus exhibenda, sed secundum uniuscuiusque etatem uel intellectum cum magno est moderamine inferenda. Aliter enim paruuli, aliter adolescentes et iuuenes, aliter senes, aliter uero in decrepita positi debent iudicari etate,« inquit Smaragdus.

Ideoque quotiens pueri.] Pueritia a septimo anno incipit, et decimo quarto completo desinit.

uel adolescentiores etate.] Adolescentia ab anno decimo quarto ad uigesimum octauum peragitur. Porro acute notat hic Bernardus Cassinensis S. P. Benedictum duas hic etates comprehendisse, integram unam, scilicet pueritiam, inceptam alteram, nempe  adolescentiam; nec simpliciter dixisse adolescentes, sed adolescentiores, quia etas pueritie proxima de pueritie leuitate magis retiret.

Aut qui minus intelligere possunt quanta pena sit excommunicationis.] »Ille, inquit Hildemarus, non intelligit qui non uerecundatur, nec turpitudinem habet pro excommunicatione.« Ubi S. Pater »omnem comprehendit etatem, uti obseruat Bern. Cass., et istos in capite 23 supra improbos appellauit, quos uindicte corporali subiacere decreuit.«

Hi tales dum delinquunt.] Et delictum exigit.

Aut ieiuniis nimiis affligantur.] Quod ex Hildemaro duobus modis fieri potest: aut aliquid de cibo et potu subtrahendo eadem qua ceteri hora reficientibus, aut eamdem quam alii sumunt refectionem in uesperam,  aut alterum diem differendo. Additque quosdam esse qui nimium ieiunium »intelligunt mediam libram ponis solummodo, et unum staupponem aque in hieme, in estiuo tempore duos; alios uero quartam partem libre panis et aquam sicut super ores. Sed isti, inquit, qui quartam partem libre panis dicunt, non bene discernunt.« uerum istud nimiis non stricte pro excessu in ieiuniis 399 accipiendum reor; sed late, quasi diceret duris ieiuniis, seruata tamen discretione.

Aut acribus uerberibus cerceantur.] Ita etiam sanctus Pachomius : »Omnes pueri qui non timent confundi pro peccato, et correpti uerbo non emendauerint, uerberentur quandiu disciplinam accipiant, et timorem.« S. Isidorus : »In minori etate non sunt cercendi sententia excommunicationis, sed pro qualitate negligentie congruis emendandi sunt plagis, ut quos etatis infirmitas ea culpa non reuocat, flagelli disciplina compescat.« Magister : »Infantulus usque ad quindecim annos non excommunicari, sed precipimus uapulati  pro culpis. »S. Fructuosus : »Quod si in aliquo, que diximus deprehensi fuerint, continuo ab ipso suo decano uirga emendentur.« Sed S. Basilius pueros ita puniri prescribit : »Cibum, inquit, usurpauit intempestiue? maiore diei portione ieiunus maneat. Immodeste et turpiter comedit? tempore refectionis cibo prohibitus, cogatur alios scite uescentes contueri, ut et abstinentia puniatur, et grauitatem discat. Otiose quid locutus est? Conuicium dixit proximo suo? mentitus est? aut aliorum quid eorum dixit que prohibita sunt? et ieiunio et silentio castigetur.«

Ut sanentur.] Nam, ut ait Scriptura, Stultitia colligata est in corde pueri, et uirga discipline effugabit eam .



CAPUT XXXI. De cellerario monasterii qualis sit [a 1Kb] .


 Cellerarius [b 1Kb] monasterii eligatur de congregatione sapiens, maturis moribus, sobrius, non multum edax [c 1Kb] , non elatus, non turbulentus, non iniuriosus [d 1Kb] , non tardus, non prodigus, sed timens Deum,  qui omni congregationi sit sicut pater. Curam gerat de omnibus, sine iussione abbatis nichil faciat. Que iubentur custodiat: fratres non contristet. Si quis frater ab eo forte aliqua irrationabiliter postulat,  non spernendo eum contristet, sed rationabiliter cum humilitate [a 1Kb] male petenti deneget.

Animam suam custodiat, memor [b 1Kb] semper illud apostolicum, quia qui bene ministrauerit, gradum bonum sibi acquirit . Infirmorum, infantium, hospitum pauperumque cum omni sollicitudine curam gerat, sciens sine dubio quia pro his 400 omnibus in die [c 1Kb] iudicii rationem redditurus est. Omnia uasa monasterii cunctamque substantiam, ac si altaris uasa sacrata conspiciat. Nihil ducat negligendum; neque auaritie studeat, neque prodigus sit, aut exstirpator [d 1Kb] substantie monasterii: sed omnia mensurate faciat, et secundum iussionem abbatis.

Humilitatem ante omnia habeat: et cui substantia  [e 1Kb] non est que tribuatur, sermo responsionis porrigatur [f 1Kb] bonus, ut scriptum est: Sermo bonus super datum optimum . Omnia que ei iniunxerit abbas, ipsa habeat sub cura sua; a quibus prohibuerit, non presumat. Fratribus constitutam annonam sine aliquo typo [g 1Kb] uel mora offerat, ut non scandalizentur, memor diuini eloquii, quid mereatur qui scandalizauerit unum de pusillis [h 1Kb] . Si congregatio maior fuerit, solatia ei dentur, a quibus adiutus et ipse equo animo impleat officium sibi commissum. Horis competentibus dentur [i 1Kb] que danda sunt, et petantur que petenda sunt; ut nemo perturbetur neque contristetur in domo Dei.





COMMENTARIUS.


 Cellerarius monasterii.] Ita nimirum S. Pater uocat eum cui curam et administrationem rerum temporalium committit, a cella, seu cellario, in quo reseruantur ac celantur ea que ad uite sustentationem pertinent. Nonnulli cellarium custodem cellarii appellant, alii economum, quidam prouisorem, aliqui procuratorem nominant, cuius uocis fit mentio in Tripartito libro Mir. S. Roberti abbatis Case Dei, auctore Bertrando, dist. 1, n. 3.

 Eligatur.] Non ait: ponatur ad libitum abbatis; sed eligatur, id est constituatur, qui melior ex omnibus repertus fuerit; alias personarum esset acceptio, non electio: »Quid est enim electio, inquit Hildemarus, nisi separatio optimi a meliore, uel melioris a bono, aut boni a malos«

De congregatione.] Quia, ut ait idem Hildemarus, non aliunde debet eligi:« Ubi »laicos excludit, et illos qui mores et 401 actus religionis et fratrum ignorant,« inquit Bernardus Cassinensis, atque, ut addit Nicolaus de Fractura, »clericis ac religiosis oppido sunt infesti.« Nihil tamen uetat aliquando piis laicis ac Deum timentibus uti ad exsequenda seruorum Dei extra monasterium negotia, ut non sit necesse cellerariis toties progredi foras, et cum secularibus conuersari, quia non omnino expedit animabus eorum. uide uitam S. Ioannis abbatis Gorziensis, n. 85 et 86, sec. u.

Sed queret aliquis a quo fieri debeat huiusmodi cellerarii electio, quando, et quomodo? Respondet  Boherius: »Per abbatem pariter et conuentum, cum huius officium sit de precipuis causis.« Atque ita Regula S. Fructuosi : »Eligatur cellerarius bone patientie probatus, quem communis elegerit collatio.« Sed Bernardus Cassinensis hanc electionem asserit fieri non debere »secundum ordinem iuris, sed secundum discretionem abbatis, conuocato aliquo concilio seniorum aliquorum.« Eodem modo Nicolaus de Fractura, Turrecremata, Matthias Lambert, Ioannes Cresbeeck maturo dicunt iudicio ab abbate eligendum cum consilio saltem seniorum. Sicque obseruant Cassinenses, ad uerbum eligatur ita declarantes : »A prelato scilicet de consilio seniorum Patribus proponendus; sit autem decanus, et omnino moribus grauis.« Sed Constitutiones Montis Oliueti prescribunt , ut cellerarii monasteriorum eligantur in banchetto per uota secreta, de consensu maioris partis  ipsius. Generalis uero abbas pro quolibet monasterio ad hoc munus duos idoneos nominabit, ex quibus electus censeatur qui plura uota habuerit.«

Isthec autem electio singulis olim annis apud nostros celebrabatur, ut docet nos Mabillonius his uerbis : »Officium istud  in annum committi antiquus mos est in ordine nostro usitatus.« Cuius sententiam confirmat anonymus in uita S.  Salaberge : »Famulaque Christi, cui obedientie causa eodem anno iuxta tenorem Regule ad cellarium custodiendum sororibusque ministrandum ordo euenerat.« Idem colligitur ex uita S. Ioannis Gorziensis n. 73. Auctor est tamen Hildemarus, decanos et cellerarios plures in annos continuari debere: »Cellerarius, inquit , et decanus non dicit ut per uicem sibi succedant, sed usque dum non potest meliorem inuenire, semper ille debet esse in decania sua, aut ille in cellario suo, etiamsi per decem annos meliorem non potest inuenire, ille solus agat illud ministerium.« Bernardus etiam Cassinensis et Boherius docent cellerarios, decanos prepositosque non sibi succedere per uices. Sed ex Constitutionibus Cong. Montis Oliueti cellerarius »per quadriennium tantum duret, quo elapso, per alios quatuor annos idem munus in eodem monasterio exercere non possit.« De aliis obedientiis dicemus sequenti capite.

Electionis modus erat omnino solemnis: eadem  enim benedictione qua prior ordinabatur absoluebaturque cellerarius, ut patet ex Udalrico, l. III, c. 18, et ex mss. Consuet. S. Benigni, c. 38.

402 Sapiens.] Ut domus Dei a sapientibus sapienter administretur, ubi sapiens ex Bernardo Cassinensi, »et prudentiam, et scientiam, et intelligentiam importat, nec solummodo debet esse sapiens in rebus ordinandis humanis, sed et maxime philosophus, id est amator sapientie in diuinis.« Quid uero sit esse philosophum in diuinis, ita explicat Hildemarus: »Philosophia celestis est discernere inter uitia et uirtutes; deinde amare uirtutes, et odire uitia, ac deinceps ipsas uirtutes, quas cognouit, operibus exercere studeat, eo quod nichil ualet sapere, et cognoscere bonum, et illud non diligere, atque amando non operari: talis enim est qui sapit bonum et illud non diligendo operatur, qualis est ille qui portat panem et uinum, et exinde nec manducat, nec  bibit.« Et tamen Richardus de S. Angelo ait: »Non credo quod requiratur in isto scientia diuinarum Scripturarum, sed scientia solummodo naturalis, ut sit maturus moribus, et sobrius, prout hic sequitur.«

Maturus moribus.] Moribus, inquit, non etate; quia, ut hic notant Bernardus Cassinensis et Nicolaus de Fractura, cum cellerarius per monasterium frequenter discurrere debeat, et singulas eius officinas perlustrare, egre iniunctum sibi officium impleret, si multa foret grauatus etate. Ex Constitutionibus uero Montis Oliueti  debet esse »saltem uiginti octo annorum, et decem ante annos in religione professus.«

Sobrius.] Sobrius Smaragdo »intelligitur cautus, uel consideratus, in cibo et potu frugalis et parcus, uerbo et opere temperatus;« a Boherio »temperatus in uictu et in aliis;« a Menardo »non temulentus.« Aliter Hildemaro: »Ille dicitur sobrius, qui temperatus est, id est nec plus nec minus quam  oportet agit.« Eodem modo S. Benedictum interpretantur Bernardus Cassinensis et Nicolaus de Fractura. Et certe quod parcitatem in cibo et potu S. P. non hic intelligat ex sequentibus uerbis, non multum edax, colligitur. Sit ergo cellerarius sapiens, maturus moribus, et sobrius, »ut per sapientiam cuncta disponat, per maturitatem morum leuitatem indebitam fugiat, et per sobrietatem seipsum temperet in actibus et in uerbis,« inquit Bernardus Cassinensis.

Non multum edax.] Et hoc potissimum uitium in cellerario uitari uolebant ueteres monachi; unde Regula SS. Serapionis, Macarii, Paphnutii et alterius Macrii: Abbas, inquit , »decernere debet quomodo debeat esse qui cellarium fratrum contineat; debet talis tantummodo eligi, qui possit in omnibus gule sue suggestionibus dominari, et euangelico ordine fratribus suis uictum gubernare.« Et Regula Magistri : »Cellerarius uero  ipse frater ordinatur, qui probatus fuerit ab abbate fidelis et abstinens esse, quem numquam uicit aliquando aliqua desideriorum gula, uel qui non multum amat manducare aut bibere.« Id tamen maxime uitare debet, cum extra monasterium cum secularibus manducat: qua de re uide Ioannis Gorziensis exemplum.

403 Non elatus.] Elatus dicitur in superbia eleuatus, audax, iactans et arrogans,« inquit Smaragdus. In hoc tamen superbiam ab elatione distinguit Hildemarus, quod elatio in spiritalibus, superbia in spiritalibus simul et temporalibus fiat.

Non turbulentus.] Turbulentus ex Hildemaro, »dicitur obscurus, non sincerus, non hilaris, furibundus; ueluti er dicitur turbulentus cum non est serenus, id est lucidus. Siue aqua dicitur turbulenta cum non est limpida et lucida; ita homo dicitur turbu entus cuius uultus obscurus est, id est non hilaris aut suauis.« Eodem fere modo Bernardus Cassin.,« Nicolaus  de Fractura et Turrecremata.

Non iniuriosus.] Ad iniurias inferendas contumeliasque irrogandas promptus.

Non tardus.] »In obediendo scilicet mandato superioris, nec in constitutam annonam fratribus etiam tribuendo,« inquit Boherius.

Non prodigus.] Id est, nimis largus, aut profusus, consumptor et dilapidator bonorum monasterii, ne forte ex eius profusione totius monasterii ruina manaret. Ita autem se gerere debet, ut annui sumptus monasterii non excedant reditum; quin imo nec totum expendat, ut semper supersit aliquid pauperibus erogandum, fortuitisque casibus opportune possit occurri.

Sed timens Deum.] Quod est ueluti antedictorum corollarium, ad quod illa omnia referri debent. Qui enim Deum timuerit, predicta omnia facili negotio obseruabit.

 Qui omni congregationi sit sicut pater.] Ut cum caritate cuncta administret, omnes fratres tanquam filios diligat, eisque necessaria affatim subministret, nullum negligens, nullum spernens; et quia patris est omnium que familiam spectant curam suscipere, apposite subiungit:

Curam gerat de omnibus, sine iussione abbatis nichil faciat.] Que duo, licet inter se pugnare uideantur , facile tamen conciliantur ex consequentibus.

Que iubentur custodiat.] »Quod idem est, inquit Smaragdus, ac si diceret: Quod superius dixi de omnibus illum curam agere; de his, que custodire iussus fuerit, curam gerat; de ceteris uero rebus sine iussione abbatis nichil faciat.« Eodem modo ratiocinatur Boherius in secundo comm. Quenam uero sint illa quorum curam abbas cellerario committere debet, colligi potest ex Regula S. Isidori, in  qua hec scribuntur : »Ad eum qui cellario preponitur pertinebit sollicitudo eorum que in promptuari sunt. Iste prebebit hebdomadariis quidquid necessarium est uictui monachorum, hospitum et infirmorum. Isto presente dispensantur ea que mensis deferenda sunt. Is etiam quidquid residuum sumptui fuerit pro pauperum usibus reseruabit. Huic quoque hebdomadarius, expleta hebdomada, uasa sibi tradita exhibebit, ad perspiciendum utique si negligenter habita non 404 sunt; ac denuo succedenti hebdomadario coram isto tradantur. Ad hunc quoque pertinent horrea, greges ouium et pecorum, lana et linum, auiaria; sollicitudo cibaria administrandi pistoribus, iumentis, bobus et auibus; industria quoque calceamentorum, cura pastorum seu piscatorum.« Et ex Regula Orientali que decernit , ut cellerarius »omnia utensilia, que in monasterio sunt, id est uestem, uas, ferramentum, et quidquid usibus quotidianis necessarium est, custodiat, et unamquamque rem proferens cum fuerit  necessarium, ab eo iterum ad reponendum cui utendo consignauerit recepturus. Ad uictum uero fratrum proferat et tradat septimanariis, ad condiendos cibos det necessaria secundum quotidiane expense consuetudinem, neque profuse, neque auare; ne uitio ipsius uel monasterii substantia grauetur, et fratres patiantur iniuriam. Sed et necessitatem infirmorum fratrum ac laborem considerans, nichil egrotantium desideriis neget ex his que habuerit, quantum illis necesse fuerit: aduenientibus diuersis fratribus escas parabit. Hec erit cura custodis cellarii, recurrens semper ad seniorum consilium, et requirens de omnibus, et precipue de his que proprio intellectu non potuit adimplere.« Que postrema uerba hunc sancte Regule locum illustrant, ut scilicet in his que dubia sunt, nec proprio potest adimplere intellectu, siue, ut loquitur Lanfrancus , in maioribus causis, sine abbatis iussione nichil faciat. Optimum quoque erit quod ait Bernardus  Cassinensis, si scripturam ei tradat, in qua distincte contineantur ea quorum ei curam committit, siue, ut loquitur Hildemarus, que curare habet, »debet illi abbas constituere isto modo, u. g.: Sub cura tua sint infantes, hospites, infirmi, pauperes; serui etiam, qui ad usum horti, uel coquine sunt deputati, fleostomati, et illa generalitas monachorum. Deinde debet illi constituere hospitum curam isto modo, u. g.: Si uenerint episcopi, aut abbates, aut comites, tali modo illis seruire stude: si autem uenerint clerici, canonici, tali modo seruitium eis exhibe. Si certe uenerint monachi, tali modo illos recollige. Et postremo debet illi dicere: Si in his tibi dubietas uenerit, me interroga, etc.« Additque, si talis sit cellerarius, qualem hic describit S. Benedictus, posse abbatem cuncta eius arbitrio committere.

Ut autem possit abbas agnoscere an que iubentur fideliter custodiat cellerarius, debet ab eo certis  temporibus rerum gestarum et administrate substantie rationem repetere; id quod singulis mensibus faciendum prescribit sanctus Fructuosus: »Quod per singulos menses expensum fuerit, per omnium capita mensium rationem suo abbati faciat , et hoc cum tremore, et simplicitate, et uera cordis humilitate tanquam redditurus Domino rationem.« Et instituta Capitul. gener. ord. Cisterciensis : »Maior cellerarius semel in mense, uel sepius, si abbas uoluerit, de omnibus, que accipit, abbati, uel quibus iusserit, computet.« Sed Institutiones eorum indefinite tantum decernunt, 405 ut »maior cellerarius, quando abbas uoluerit, de omnibus que accipit et expondit, abbati uel quibus iusserit computet.« Cassinenses uero uolunt ut quilibet cellerarius computa, rationes, debita, et credita monasterii quater in anno, hoc est per singulos quosque tres menses ostendat prelato et superioribus, qui omnes eadem manu sua subscribant.  Idque iuxta Gregorii pape IX constitutionem, in qua hec lego: »Ut domorum status certior habeatur, singulis tribus mensibus coram abbate seu priore, si ibi non est abbas, et senioribus reddant officia es de suis officiis rationabilem computationem de omnibus expensis, et fideliter facientes abbates et priores bis in anno, scilicet in calendis Octobris, collectis annuis fructibus; et in calendis Aprilis, statum domus sue in capitulo, uel coram senioribus, et etiam coram uisitatoribus cum uenerint plenarie manifestent. Abbas autem, uel prior, siue prepositus, qui in predictis ratiociniis grauia debita suppresserit fraudulenter, ab administratione quam obtinet penitus repellatur.« Ex constitutione etiam Benedicti pape XII, cap. 3, abbates, priores, seu administratores singulis annis in capitulo generali rationem debeat reddere; cellerarii uero et alii officiales ter in anno coram abbate et conuentu. Simile aliquid habetur in Statutis Nigrorum Monachorum anno 1238 Londini editis. uide Ottobonis legati in Anglia Constitutiones  apud Spelmannum ad annum 1248. Ad Regule textum reuertor.

Fratres non contristet.] Quod ita exponit Hildemarus: »Nulli debet acrius responsum dare, sed eis bonum sermonem in omnibus tribuere;« siue, ut ait Bernardus, »Nihil faciat uel dicat per quod possint rationabiliter contristari:« uerbi gratia, »In denegando que debet dare, uel in dando tardius quam debeat,« ut loquitur Boherius.

Si quis autem frater ab eo forte aliquid irrationabiliter postulet, non spernendo eum contristet, etc.] Ita S. Benedictus, in monasterio S. Sequani cellerarius, et postea abba Anianensis , »iuxta preceptum Regule totis uiribus sese componere, ac licita petentibus sine mora studebat largiri; male petentibus denegare, impossibilia exquirentibus blande excusare.« Et ante eum sanctus Leobinus factus cellerarius , »ita se reddidit prouidum, ut nec superpetenti daret aliquid  superfluum, nec indigenti congruum subtraheret alimentum.« Quid autem siue petendo, siue distribuendo obseruari deceat, docent sequentes uersiculi ex Boherii in primo comm.:

In poscente nouem, sex in donante notanda,
Causa, fides, modus, locus, et penuria, tempus,
Aetas, nobilitas, cum conditione petentis,
Mens hilaris, festina manus, adsitque facultas
Dulcior affatus, discretio dantis, et ordo.

Animam suam custodiat.] Que uerba ita exponit Smaragdus: »Non offendat in his que non sunt danda dando, aut que respondenda 406 non sunt respondendo.« Cui concinere uidetur Bernardus Cassinensis his uerbis: »Hoc attinet ad fidelitatem specialiter, ut uidelicet sit fidelis conseruator et dator; alias enim animam suam male custodiret.« Additque: »Preterea animam suam bene custodit,  quando nec ipse in officio sibi commisso peccat, nec alios peccare permittit. Hoc autem uerbum ad omnia illa que contra Deum sunt uitanda, et cum Deo sunt facienda, large potest extendi.« Unde etiam Cassinenses in suis declarationibus ad hec uerba: »Cellerarii, inquiunt, non sic se immergant temporalibus, quin uacent spiritualibus; sed sic transeant per bona temporalia, ut non amittant eterna.« Et Bursfeldenses : »Cellerarius quamuis exemplo Marthe, cuius suscepit officium, circa multa sollicitari et turbari necesse habeat, non tamen se prorsus a conuentualibus alienare, aut silentium et quietem celle penitus abiicere et abhorrere; sed potius quantum sinit opportunitas, necessariis expeditis ad opus Dei et conuentum, sed et ad cellam quasi ad quietissimum et tutissimum portus sinum recurrat, ut legendo, orando, meditando, turbulentos animi sui motus ex cura et dispositione exteriorum surgentes sedare possit, et spiritualibus consolationibus refrigerari.« Similiter Constitutiones Fuliensium :  »Ne cura temporalium rerum sic obrui se sinat cellerarius, ut in spiritualibus langueat; cum ille his tanquam administre ancillari debeant. Quare det operam ut quam rarissime absit a choro et officio diuino, a meditatione et aliis exercitiis regularibus, que quidem illius officium non impediant.« Eadem ratione Regula Magistri prescribit , ut »quotidie cellerarius cum septimanariis coram abbate in oratorio cum congregatione communicet,« ne forte pretextu rerum gerendarum a celesti pane sumendo abstineret; quo magis omnibus indiget, ut in fortitudine cibi illius ambulet feliciter per inuia et inaquosa rerum temporalium, neue contabesceret cor illius intra se, si obliuisceretur comedere panem suum.

Memor illius apostolici, quia qui bene ministrauerit gradum bonum sibi acquirit] Ita etiam Regula SS. Serapionis, Macarii, Paphnutii et alterius Macarii: »Studere debet qui huic officio deputatur, ut audiat,  quia qui bene ministrauerit, bonum gradum sibi acquirit, et anime sue lucrum facit.«

Infirmorum, infantium, hospitum pauperumque cum sollicitudine curam gerat.] Quatuor hic potissimum cure ac sollicitudini cellerarii S. P. Benedictus committit. Primo infirmos, quorum curam ante omnia et super omnia adhiberi uoluit, ut sicut reuera Christo, ita eis seruiatur; precipitque abbatem attendere ne a cellerariis aut seruitoribus negligantur. Eadem mente Orientalis Regula prescribit  ut cellerarius »nichil egrotantium desideriis neget, ex his que habuerit, quantum necesse fuerit.« Et antique Cluniacensis monasterii consuetudines apud Udalricum : »Si quis fratrum adeo est infirmus ut de lecto surgere non possit, ad hunc 407 quotidie summo diluculo simul cum infirmario uenit cellerarius, et de omnibus que habere potest sciscitatur ab eo, quid sit, quod sibi uideatur, ut preparet ad eius recreationem.« Et iterum : »Si quis dederit nobis decem solidos, aut pauciores, hi semper  cellerario sunt deputati ad hoc tantum ut fratribus infirmioribus uel aliquantulum delicatis, absque hoc quod generaliter omnibus datur, aliquam possit impendere caritatem.« Mirum prorsus est quanta sollicitudine hanc regule partem obseruaret B. Raingardis in Marcinianensi monasterio olim sanctimonialis et celleraria, que, ut scribit uenerabilis eius filius Petrus abbas Cluniacensis , »Scripserat in mente sua quo unaqueque corporali incommodo laboraret, et morbos earum uel qualitatem sollicita adnotauerat, ut posset unicuique absque errore subuenire, cum nichil eam talium contingeret ignorare. Nouerat eas ut nobiles et delicatas, ut fragiles et infirmas, pro sexu, pro loco, pro usu multis egere; et ideo mentem, ne quid eis deesset, multo sollicitabat angore. Occupabat eam seruilium cura officiorum, et ancillarum Dei se famulam esse gauisa, uilia queque ministeria procurabat. uariabat  in corde suo diuersos apparatus ciborum, et talium inexperta coquine disciplinam addiscere cogebatur. Huic assa, illi elixa, salsa isti, insulsa alteri prouidere, sollicita circa frequens ministerium satagebat; preparabat ipsa, coquebat ipsa, inferebat ipsa; et ut nichil sibi de mercede periret, nichil sibi de labore imminui patiebatur. Collegerat uno suo in corde animos singularum, et quod unaqueque magis affectaret agnoscens, effectu operis omnium affectibus consonabat.«

Secundo, infantes, »ut considerans in eis etatis fragilitatem, et corporis teneritudinem, que necessaria sunt paterno ministret affectu,« uti loquitur Smaragdus.

Tertio, hospites, quibus aduenientibus escas parabit ex Regula Orientali cap. 25. Siue, ut prescribit S. Isidorus , »ipse prebebit hebdomadariis quidquid necessarium est uictui monachorum hospitum et infirmorum.« Obseruat etiam hic Hildemarus moris fuisse apud ueteres monachos ut cellerarius  hospitum curam gereret; successu uero temporis propter nimiam eorum multitudinem, alios ad id muneris constitutos fuisse, illudque, quod Regula S. Benedicti cellerario iniungit de cura hospitum, intelligendum esse quando dicuntur in refectorio manducaturi. Cuius sententiam confirmare uidentur Statuta S. Adelardi lib. II, cap. 3.

Quarto, pauperes, quibus ex Regula S. Isidori quidquid residuum fuerit reseruabit. Sed et iuxta Regulam Magistri , »Cellerarius eleemosynam faciat cum iussu abbatis in presentia eius. In absentia uero liceat ei petenti pauperi eleemosynam exhibere, propter preceptum Domini, quod dicit: Omni petenti te tribue; et item: Da, ne cui non dederis, ipse sit Christus.«

Utrorumque autem et hospitum et pauperum omni prorsus admiratione dignam sollicitudinem gerebat B. Raingardis , »Hos honorifice 408 suscipiens, istis sollicite prouidens;  ut nec illis congrua, nec istis deessent necessaria. Cura tamen propensior circa pauperes erat, quorum egestas in corde mulieris sancte preponderabat, ut quos maior premebat indigentia, maior illis adhiberetur pre aliis diligentia. Ea de causa si quid de commissa obedientia superesse poterat, in usus eorum deuote expendebat. Erogabantur frequentes eleemosyne, uestes pro posse parabantur, aut emebantur noue, aut ueteres sororibus subrepte dabantur, omnibus secundum Euangelium petentibus absque questione quidquid cibi uel indumenti undequaque corrodere poterat, tribuebat: quosdam uero, quos filios ludens uocabat, quotidiano uictu et sumptibus reficiebat: pausabat in eis mens dedita Deo, et uelut ab antiquis mundi laboribus requiescebat, nunc tandem reputans inuenisse se locum Domino, tabernaculum Deo Iacob; quidquid enim in pauperes dispergebat, sibi totum congregari gaudebat, sciens proprium lucrum esse, quod ab aliis credebatur substantie detrimentum.« Egregium  plane caritatis in pauperes sancte mulieris exemplum quod utinam bene imitentur cellerarii.

Omnia uasa monasterii cunctamque substantiam, ac si altaris uasa sacrata conspiciat.] Hec uerba non secundum omnimodam similitudinem accipienda esse docent antiqui Regule commentatores, Hildemarus, Bernardus Cassinensis, et Boherius, sed respectiue, ut sic tractentur secundum sui ualorem, sicut sacra uasa secundum sui dignitatem. uerum, ut mihi uidetur, non ita recte ad mentem S. P. Benedicti ueterumque monachorum, qui res monasterii habebant non tanquam indifferentes, sed ut sanctificatas ac Deo uere sacratas, sicuti patet ex Regula SS. Patrum Serapionis, Macarii, Paphnutii et alterius Macarii: »Nosse debent etiam fratres, quia quidquid in monasterio tractatur, siue in uasis, siue in ferramentis, uel cetera omnia esse sanctificata. Si quis de fratribus aliquid negligenter tractauerit, partem  se habere nouerit cum illo rege qui in uasis domus Dei sanctificatis cum suis bibebat concubinis, et qualem meruit uindictam.« Ita etiam S. Basilius ad interrogationem , »Quomodo qui opus faciunt, curam gerere debent instrumentorum sibi commissorum?« respondet: »Ut eorum que dedicata et consecrata sunt Deo.« Et ad interrogationem . »Si quid ex incuria amiserit aliquis, aut ex contemptu abusus fuerit?« respondet: »Prorsus qui ab sus fuerit tanquam sacrilegus: qui uero amiserit, tanquam sacrilegii auctor iudicetur, cum omnia Domino sint dedicata, et Deo consecrata.« Eadem omnino meus erat aliorum Aegyptiorum monachorum, qui, referente Cassiano , »non solum seipsos non esse suos; sed et omnia que sua sunt, credunt Domino consecrata; propter quod si quid fuerit monasterio semel illatum, ut sacrosanctum cum omni decernunt reuerentia debere tractari:« et item utensilia ac uasa coquine »tanta sollicitudine curaque suscipientes  custodiunt, ne quid ex eis imminuatur et pereat, ut credant pro minimis quibusque uasis tanquam pro sacrosanctis rationem non solum dispensatori presenti 409, sed etiam Domino reddituros, si forte aliquid eorum negligentia fuerit imminutum.« Hec omnia confirmat concilium Aureliane se can. 7 : »Omnia que Deo offeruntur consecrata habentur in uineis, terris, siluis, utensilibus, uestimentis, peroribus et reliquis possessionibus; et que ecclesiis, sine dubio Christo, qui sponsus earum est, offeruntur.« Ex hac porro doctrina recte infertur quod sequitur.

Nihil ducat negligendum.] Ex uasis substantiaque monasterii tanquam paruum nulliusue momenti. Certe uix cogitari potest quam religiosi fuerint in rebus minimis prisci monachi, quod uel uno exemplo a Cassiano relato stupebit aliquis. Narrat siquidem  quod cum quidam frater coquine ministerio deputatus, tria lenticule grana ad terram  decidere siuisset, ad abbatem delatus ab economo, »uelut inuersor neglectorque sacri peculii iudicatus, ab oratione suspensus sit.« Nec minus profecto mouet quod de Benedicto Anianensi abba e scribit Ardo eius discipulus : »Tanta erat eius sollicitudo, ut si uel modica grana leguminum, uel exiguum porri come, cauliumque folia ab eo neglecta inuenirentur, mox digna excommunicationis animaduertebatur sententia, cuius probaretur esse delictum. Sin autem quis ei aquam ad lauandum porrigeret, et ut solet largius quam decet effunderet, peccatum incurrere fatebatur, eo quod discretionis non incederet calle.« Simile aliquid legimus de sancto Stephano abbate Obazinensi in eius uita lib. II, n. 53 : »Si uero per porticum ambulans, uel in quocunque loco olera siue legumina per incuriam elapsa, terreque sparsa conspiceret, mox ea incuruus granatim, quantumque modica colligebat, uocatisque quorum culpa deciderunt, pro sua eos negligentia durius arguebat.«

 Neque auaritie studeat.] Huc spectat quod in concilio Francofordiendi sub Carolo Magno decernitur : »Ut cellerarii in monasteriis auari non eligantur, sed tales electi sint quales Regula S. Benedicti docet.« Huc etiam referri potest quod prescribit Regula SS. Serapionis, Macarii, Paphnutii, et alterius Macarii: »Cellerarius debet talis eligi, qui possit in omnibus gule sue suggestionibus dominari, et euangelico ordine fratribus suis uictum gubernare, qui timeat Iude sententiam, qui ab initio fuit fur.«

Neque prodigus sit aut exstirpator substantie monasterii.] Dando que dare non debet.

Sed omnia mensurate faciat.] Media incedens uia auaritiam inter et prodigalitatem, ut etiam prescribit Regula Orientalis : »Ad uictum uero fratrum proferat ac tradat septimanariis ad condiendos cibos, det necessaria secundum quotidine expense  consuetudinem, neque profuse, neque auare, ne uitio illius uel monasterii substantia grauetur, uel fratres patiantur iniuriam.« Regula Cuiusdam ad uirgines : »Auaritie et cupiditatis pestem omnino fugiat. Similiter sicut non auara, sic non sit prodiga, id est sicut dono omnipotentis Dei sub auaritie uitio occultando subtrahere non debet; sic nec sine iusta 410 dispensatione nimis fenerando communem substantiam non debet diripere, sed omnia per discretionem temperando pessare.« Denique Petrus Damiani : »Cellerarius debet officium sibi commissum tanta dispensationis arte peragere, ut manum et aperiendo substringat, et stringendo discretus aperiat: quatenus in eo et parca sit largitas, et parci as larga. Summopere cauendum est ne paruitatem tenacitas, largitatem effusio mentiatur; sepe enim uitium uirtutis se specie palliat; quantoque quasi bonum esse quod malum est cernitur, tanto difficilius emendatur. Bonus autem administrator sic dispensat necessaria corporum, ut saluti  etiam consulat animarum, quia et parcendo sobrietatem nutrit, et largiendo murmurationis uitium ne oriatur obsistit.«

Humilitatem ante omnia habeat.] Cuius ut exemplum aliquod omnibus demonstraret, antiqua fuit ordinis nostri consuetudo, ut cum in capitulo hoc regule caput legeretur, cellerarius pronus coram omnibus ueniam peteret de omnibus excessibus in commissa sibi obedientia perpetratis: »Lecta uero in capitulo et exposita predicta sententia, inquit Lanfrancus , cum dictum fuerit a priore, loquamur de ordine nostro, statim prostratus in loco ubi mos est dicat: Istam obedientiam que mihi iniuncta est, mea culpa negligenter et tepide, et multa aliter quam oportet tracto, et in ea in multis offendo Dominum et nostros seniores, mea culpa, et requiro inde absolutionem uestram et seniorum. Quo dicto absoluat eam qui capitulum tenet de his offensis quas ibi enumerauit, et de omnibus reliquis que in eo sunt, ad cuius  absolutionis finem responso ab omnibus cum omni deuotionis affectu, ut mos est, amen, uadat ad pedem eius, et deinde iubeatur ire sessum, etc.« Idem sed in sequenti capitulo prestabant Cluniacenses, ut patet ex Udalrico: »In sequente rursus capitulo ueniam petit, seque reum de multis negligentiis per occasionem obedientie confitetur. Absoluit eum prior, et imporat ut psalmum quinquagesimum cum collecta pro eo ad sanctam Mariam communiter ab omnibus cantetur.« Eodem fere modo loquuntur mss. Consuetudines S. Benigni Diuionensis c. 38.

Et cui substantia non est que tribuatur, sermo responsionis porrigatur bonus.] Idem prescribit Regula Cuiusdam ad uirgines, cap. 4, et sanctus Dorotheus in doctrina 4, n. 46; et merito quidem, »quia sermo superbus et malus etiam bonos uiros conuertit ad malum, sermo uero humilis et bonus etiam malos mutat in melius,« ut dicebat abbas Macarius . Debet ergo cellerarius mansuetus esse et lenis, ut libera sit omnibus ad  eum accedendi facultas; multi enim maxime iuniores sunt timidi, qui ad morosum et iracundum uix auderent accedere, ac proinde multam rerum necessariarum penuriam ferre cogerentur. Egregium huiusce lenitatis exemplum prebuit B. Raingardis : nam »cum sepe paupertas caritatis eius diuitiis non responderet, tristabatur, dolebat; et quia satisfacere uniuersis pro uoto non poterat, magno tormentorum supplicio torquebatur: 411 et cum a non habente multa exigerentur, secundum Regulam patientiam seruabat in corde, mansuetudinem referebat in sermone; nec inanis ab ea recedere poterat, quam mentis hilaritate ac uerborum iucunditate replebat. In qua uirtute ita precelluit, ut sorores omnes ea defuncta attestarentur, nunquam per uiginti fere annos, quibus inter eas conuersata est, uerbum aliquod durum ab eius ore uel leuiter se audisse. Sic semper hilaris, semper iucunda, non  solum nichil nubilum preferebat; sed et si quas tristitie nebulas in perturbatis mentibus aliquando offendisset, sereno uerborum lumine exturbabat.« uide uitam S. Antonini abbatis Surrentini n. 8, sec. Iu. Porro in Regula Cuiusdam ad uirgines prescribitur , ut »quamuis quod petitur non sit unde tribuatur, nullatenus respondeat se non habere, sed dicat fideli uoce: Dominus dabit.«

Sermo bonus super datum optimum.] Quod cum mala uoluntate, aut cum tristitia, uel iracundia tribuitur.

Fratribus constitutam annonam.] Quid hic sit annona explicat Smaragdus his uerbis: »Annonam dicit alimoniam ciborum, et omnem uictum monachorum: hora enim nona ueteres comedere solebant, et ideo a tempore ipso hore none, quo illi cibos sumebant, omnis uictus hominis non incongrue nomen accepit annona; ab actu enim et tempore multa deriuantur nomina.« Eodem fere modo loquuntur Hildemarus, Bernardus Cassin., Petrus Diaconus, citatus ab Augustino  a Ianua; Richardus et alii.

Sine aliquo typo et mora offerat.] Typus, siue, ut legit Hildemarus, »typhus dicitur lanugo, id est herba uiridis, aque que supernatat, que neque in radicibus, neque in cremento aliquid habet, sed tantummodo aspectum habere dignoscitur, uel ostenditur;« et que, ut ait Smaragdus, »se ab aqua inflat, unde etiam ambitiosorum et sibi placentium tumor typus uocatur.« Typus etiam, si uim nominis attendamus, idem est ac figura: » enim Grecus est sermo quem nos figuram dicimus, seu formam,« inquit Smaragdus. Et Hildemarus: »Interpretatur tumor uel figura.« Ex quibus Bernardus Cassinensis ita infert: »Considerari possunt tria, uidelicet quod non debet cum tumore seu inflatione superbie; et quod non debet sub aliqua indecenti figura uerborum; et quod moram noxiam, uel notibilem, uel scandalizantem in dando euitet. Hoc enim est sine typo et mora dare.« In Regula etiam  SS. Pauli et Stephani statuitur, ut »hi quibus in singulis rebus custodia commissa est, conuenienti deuotione et carissima humilitate que necessaria sunt sine mora et fastidio iubente seniore ministrent; nec per superbam inflationem differendo occasiones faciant querelarum, per quas murmuratio contra eorum laborem, qui nobis in assignatis rebus caritate deseruiunt, non debet excitari.« Typi etiam dicuntur febres frigide; eoque forte respexit uersio Gallica que Constitutionibus sanctimonialium uallis Gratie premittitur, hunc locum ita reddens, sans agir auec fro deur chagrine et 412 dédaigneuse; Guido Iuuenalis uertit, sans fascherie; altera uersio, sans chagrin; alia uero, sans arrogance. Non desunt etiam qui typum hic pro excusatione interpretantur; alii qui typum et moram idem esse existimant.

Memor diuini eloquii, quid mereatur, qui scandalizauerit unum de pusillis.] Nimirum expedit ei ut suspendatur in collo eius mola asinaria, et demergatur in profundum maris. Terribile prorsus iudicium! quamuis  haud minus terrere debeat quod respondet sanctus Basilius  ad interrogationem »Quid si ex negligentia res necessarias fratri non tribuerit?« Scilicet »Perspicuum est hoc iudicium ex uerbis Domini cum dixit: Discedite a me, maledicti, in ignem eternum, qui preparatus est diabolo et angelis eius: esuriui enim, et non dedistis mihi manducare; sitiui, et non dedistis mihi potum, et que sequuntur, et quoniam maledictus qui facit opus Dei negligenter.«

Si congregatio maior fuerit, solatia ei dentur.] Ita etiam Regula Tarnatensis: Ubi utilitas poposcerit, solatium non denegetur. Solatium hic uocat adiutores fratres, unum aut plures, a quibus nonnichil leuaminis accipiat cellerarius. Hic in statutis S. Adalardi l. II, c. 3, cellerarius iunior appellatur. Apud Cluniacenses cellerarius tres quatuorue habebat suffraganeos, ut patet ex Udalrico: »Hi sunt quos cellerarius suffraganeos  habet. Primus, qui per omnia uices agit eius absentis, et de omnibus respondet, de quibus solet et ipse respondere. Secundus est qui annonam recipit quem et granatarium uocamus.« Et cap. sequenti: »Tertius est suffraganeus eiusdem cellerarii, qui uinum recipit et custodit.« Et sequenti capite: »Et hortulanus debet cellerario esse subiectus.« Eodem fere modo loquuntur mss. Consuetudines S. Benigni Diuionensis , scilicet: »Hi autem sunt quod habet suffraganeos: granetarius, custos panis et uini, et hortulanus. Est quoque primus horum quidam frater, qui ad solatium ei datus est, et per omnia uicem agit ipsius absentis; et de omnibus respondet, de quibus et ipse solet respondere. Frater etiam, qui pisces comparat, sub eo est. Hic potest post uesperas de monasterio exire, et ad obedientiam illam ire, que huic negotio deputata est. Hi omnes nequaquam debent obsistere precepto et uoluntati cellerarii, nisi tale quid precipiat, quod sit damnum ecclesie.« Horum omnium officia descripta  habes tum in predictis Consuetudinibus, tum apud Udalricum.

Horis competentibus, etc.] Hore competentes Smaragdo sunt »hore conuenientes, et congruentes, quando utrumque licet utrisque, id est, et petenti petere, et dare donanti. Nam quando uel lectioni, uel orationi debent uacare, silentiumque tenere  nisi causa necessitatis nec petere uni, nec donare licebit alteri.« Simili fere modo Bernardus Cassinensis horas competentes uocat, »quando fratres non sunt in aliis ualde necessarius occupati; non enim sunt 413 hore competentes ad petenda necessaria de nocte; uel quando fratres psalmodie uel lectioni uacant; unde illis horis, nisi necessitas urgeat, non debet cellerarius aut alii officiales inquietari.« Additque: »Dicunt antiqui Patres nostri quod cellerarius debet habere certam sedem, et ibi debent eum inuenire subofficiales sui, ut non queratur per monasterium.« Ubi respicere uidetur ad illa uerba Hildemari:  »Ferunt quia apud antiquos mos fuerit, quia cellerarius in cathedra in loco suo noto sedebat, et  habebat discipulos, quos dirigebat ad singulis aliquid dandum. Ideo enim in uno loco sedebat, ut omnes qui necesse habebant aliquid ab illo petere, semper presentem inuenirent.« Apud Cluniacenses ille dicebantur competentes hore quibus animi relaxandi gratia mutuis sese colloquiis fratres recreare debebant. Ita discimus ex Udalrico, cuius hec uerba : »Quoties loquuntur in claustro, camerarius, uel eius iunior, qui clauem camere portat, nunquam debet deesse; tunc enim auditurus est a singulis quid ille, aut ille opus habeat; et nec ad ipsos pueros uenire negligit, ut ab eis si quid sit quo indigeant, sciscitetur. Ergo ea uice dat quidquid est dandum, ne si fratres, qui ab eo ad aliam horam, qua silentium est, quesierint, silentium tenere non possint.« Et alibi agens de his que non licet facere nisi ad horam loquendi, ita habet : »Si quid opus habet a camerario querere, tunc maxime querit.« Idem prescribunt Diuionenses S. Benigni Consuetudines c. 43. Quod nec obscure insinuant  Hildemarus et precitati Smaragdus et Bernardus Cassinensis, cum horas competentes esse asserunt, quando silentium tenere fratres non debent, siue legere, aut orationi uacare; idem sit iudicium de tempore laboris, et comestionis, quo strictum fratribus silentium indictum est.

Dentur que danda sunt, et petantur que petenda sunt.] Hic tacite omnia superflua ac statui monastico contraria S. P. Benedictus resecat, cellerarium astringens ad solas res necessarias distribuendas; dentur que danda sunt; et fratres ad petenda que petenda sunt, et non alia.

Ut nemo perturbetur neque contristetur in domo Dei.] Hoc est in monasterio; »uere enim monasterium domus Dei est, inquit Richardus de Sancto Angelo, quia ibi semper oratur.« Addit Nicolaus de Fractura: »In quo Deo seruimus.« uel etiam, »domus Dei bonorum monachorum sanctissima corda, et eorum sunt purissima habitacula, in quibus mundissimum  Domino suo prebent habitaculum,« ut loquitur Smaragdus.



CAPUT XXXII. De ferramentis uel rebus monasterii.


 414 [a 1Kb] Substantie monasterii in ferramentis uel uestibus, seu quibuslibet rebus prouideat [b 1Kb] abbas fratres de quorum uita et moribus securus sit [c 1Kb] ; et eis singula, ut utile iudicauerit, consignet custodienda [d 1Kb] atque recolligenda. Ex quibus abbas breuem [e 1Kb] teneat: ut  dum sibi in ipsa assignata fratres uicissim [f 1Kb] succedunt, sciat quid dat aut quid recipit. Si quis autem sordide aut negligenter res monasterii tractauerit, corripiatur; si non emendauerit, discipline regulari subiaceat.





COMMENTARIUS.


 Substantie monasterii.] Quid substantie nomine hic intelligatur, explicat Bernardus Cassinensis his uerbis: »Substantia pro rebus illis quibus uiuimus et subsistimus, uel que ad nostram substantiam sunt cooperatiua intelligitur.« Quod quasi exponens Richardus de Sancto Angelo ait: »Puta granum, milenum, hordeum, et similia.« Rectius tamen meo iudicio Boherius in secundo comm. substantiam hic interpretatur pro rebus mobilibus monasterii; quod et in consequentibus fatetur ipse Bernardus; indicatque haud obscure sanctus P. Benedictus cum subiicit:

In ferramentis.] »uidelicet utilibus ad laborandum,«  inquit Richardus de S. Angelo. Ubi ferramentorum nomine omnia intelligit instrumenta quibus inter laborandum fratres utuntur, »siue sint ex ferro, siue ex ere, siue etiam sint uasa de lignis,« ait Bernardus Cassinensis. Et Hildemarus: »Ferramenta attinent ad sappam, ad securem, seu dolatoria, et reliqua his similia.«

uel uestibus.] Hunc locum non ita recte uidetur intellexisse Hildemarus, cum dicit: »uestes attinent ad uestimenta illa que debent in operam habere, quando operantur aliquid quod eis a priore iniunctum fuerit;« nam S. Benedictus hic loquitur de quibu libet uestibus.

 Seu quibuslibet rebus.] »Ut priuilegiis et aliis munimentis, 415, uasis argenteis, libris, ornamentis ecclesiasticis, bladis, uinis et aliis pretiosis, que non debent extra monasteria poni,« infit Boherius, Recte.

Prouideat abbas fratres de quorum uita et moribus securus sit.] Quos magister uult »fide diuina constringi, ut timore uel testimonio Dei fideliter possint commissa implere;« et quorum ex Regula Cuiusdam ad uirgines  »et sollicitudo animi uigeat, et conscientie firmitas sit probata.« Et certe quod de his, postquam egit de cellerario S. Pater immediate pertractat, haud obscure insinuat , »quia iisdem omnino qualitatibus eos esse constitutos conuenit, quibus ille, ut loquitur Gerardus Belga monachus, hoc est, ut sint sapientes, maturis moribus, etc.«

Et eis singula ut utile iudicauerit.] Utile, inquam, monasterio quidem, non sibi, infit Boherius; et hoc, »habito scilicet consilio cum omnibus fratribus, uel saltem cum senioribus;« uti idem explicat iuxta sui temporis morem.

 Consignet custodienda atque recolligenda.] Finito scilicet labore manuum. uult igitur sanctus Benedictus hoc capite primo unum ab abbate institui custodem instrumentorum; idque iuxta priscorum monachorum consuetudinem, quam uidere est in Regula sancti Pachomii , que id munus ei qui post prepositum secundus est, committit. »Cum ad domos suas peruenerunt, ferramenta, quibus opus fecerant, et gallicas trandent ei, qui secundus est post prepositum domus; et ille inferet ea uespere in cellulam separatam, ibique concludet.« In Regula SS. Pauli et Stephani : »Euntes in qualecunque opus, ferramenta necessaria is qui inter ipsos uadit prior, a custode ferramentorum mane annumerata suscipiat, et uni de minoribus ex his qui cum eo ituri sunt, quem ad hoc idoneum uiderit, custodienda assignet. Quo opere completo, ab ipso sollicite ipse recipiat; et custodi contradat ut nichil depereat obliuione solita, et negligentia plurimorum.«  In Regula sancti Isidori : »Strumentorum custodia et ferramentorum ad unum, quem Pater monachorum elegerit, pertinebit; qui ea operantibus distribuat, receptaque custodiat.« In Regula sancti Ferreoli : »Ferramenta uel utensilia quelibet artificum sub uno recondenda sunt conclaui, et custodia unius fratris industrii et prouidi; quique segregatim illa idoneo collocans loco, prout res expetit, poscentibus ad operandum fratribus tribuet, atque ad uesperum suis ea colligens locis, curam habebat, ne quid de his aut pereat, aut per negligentiam eruginet, uel qualibet occasione uilescat.« Denique in Regula Magistri : »Ferramenta monasterii in uno contineantur cubiculo, et uni fratri cuius diligentiam abbas agnouerit, eorum conseruandorum curam committat; qui quotidie fratribus ad facienda opera consignet ad numerum; et a disiungentibus similiter munda ipse recipiat et reponat.« Sanctus uero Basilius  de cura ferramentorum siue utensilium ita deceruit: »Cura instrumentorum,  utensilium precipue 416 quidem uniuscuiusque operis artificem concernit, ut arti sue deputata custodiat. Si uero contigerit aliquando ut aliquid illorum negligatur, tanquam commune omnium bonum ab iis competenter colligatur, quorum primum conspectui obiectum fuerit: licet enim illorum usus sit separatus, et quibusdam peculiariter deputatus, utilitas tamen ipsorum communis est: nam si quisquam tanquam ad se nichil pertinentia aliarum artium instrumenta contempserit, animi alienati notam habebit. Neque tamen conuenit artifices instrumentorum suorum dominium sibi ipsis uindicare; ita ut nolint ipsorum usum preposito fratrum ad quamcunque rem ille uelit permittere; uel sibi ipsis id potestatis usurpare, ut illa uel uendant, uel commutent, aut alio quocunque modo abiiciant, uel alia ad ea que habent acquirant.«

 Deinde uult S. Benedictus alterum ab abbate constitui fratrem qui curam gerat uestimentorum: cuius exemplo sanctus Fructuosus hec statuit : »Quidquid in ueste uel cultu est monachorum, non peculiariter apud unumquemque habendum, sed sub manu unius fratris spiritualis in una cella recondendum est; quique, cum necessitas poposcerit, petenti cuique congrua stature mutatoria tribuat.« Hic apud nostros dictus est camerarius, cuius officium ex antiquis Farfensis monasterii Consuetudinibus mss. accipe:

»Ipse camerarius debet procurare cum alio fratre omnium uestimenta fratrum, emere, atque inuenire, et distribuere ad unumquemque prout condecet, et in loco est constitutum: uidelicet ut omnibus fratribus det per singulos duas staminias, similiter femoralia, duas tunicas, et duas cucullas cum latis manicis, duas pelliculas cum strictis manicis, et tertiam cum largis; caligas distribuat nocturnales et diurnales, pedules ad arcendum frigus. Duo paria dentur ex nocte, et duo ex die, et ad unumquemque  uagina cum cultello, preter scriptores, qui duo habeant, et corrigia ad cingendum. Tabule, acus, pecten, cum indumento, capellum in capite, qui alio nomine capitium uocatur. In lectulo ad unumquemque deputetur lena cum pellicula inuestita, sagum laneum, capitale. uestimenta siue calciamenta dum rumpitur, seu suitur [* 1Kb] , unusquisque frater lauet imprimis; deinde ante ostium auditorii deferat, et camerarius accipiat, et deportet ad sartores, ut emendent. De fratribus nullus debet pergere ad ipsos, nec aliquam emendationem facere de uestimentis secundum suum libitum, nisi que consueta fuerit monasterii, et camerarius ordinauerit; qua alium fecerit, districte diiudicetur ab omnibus fratribus, ut ceteri metuant; nam et ipse frater semper sollicitus sit, ut cuicumque uiderit uestimentum, et ex fratribus quod aliquam reprehensionem habeat, ut emendetur uel auferatur; quia ad ipsum respicit, si neglexerit. Lecta cum priore frequenter prouideat, ne alicui aliquid  ueniat. Paleas uel fenum ipse cum sartoribus habere faciat octo dies ante festum Principis apostolorum in singulos lectos. Linteamina opportuna manibus siue pedibus ipse prouideat: similiter mantiles refectorii. uideat ut semper 417 precepta abbatis custodiat: similiter faciat prioris, uel decani, seu illius qui ordinem tenuerit, quando abbas ab eus fuerit: et nulla habeat sub sua cura absconsa tam ille quam secretarii uel cellerarii, que non sint precognita priori uel decano. Similiter de omnibus obedientiis, quia si ad iudicium uenerit, et aliquid inuentum fuerit ab aliquibus ex ipsis fratribus, ipsi proprium deputabitur, et in pena mergitur, sicut ex monasterio beati Gregorii pape contigit de Iusto monacho, et ex multis aliis cenobiis iam experti sumus. In coquina regulare, siue familiare, omnia utensilia, siue caccaui preparentur ab ipso, preter bancos et scutellas, que dentur a cellerario et preposito.« Eiusdem etiam officium descriptum habes in mss. Consuetudinibus Sancti Benigni c. 43; in Statutis Lanfranci c. 7, et  apud Udalricum l. III, c. 11. Ex quo etiam discimus ad eum quoque pertinuisse monasterii pecunias seruare: id quod confirmat Hildemarus, cum explicans illud sancti Benedicti, Ne dissimulans aut paruipendens salutem animarum, hec scribit : »Abbas habet uestiarium plenum diuitiis, et uidet fratrem necessitatem habentem: iste talis timens ne suum uestiarium minoretur, non succurrit fratri patienti necessitatem, aut cellas infirmorum non restaurat propter auaritiam; hic talis manifestat se plus studere rebus terrenis quam de salute fratris.« Et Ioannes Diaconus in lib. I de uita sancti Gregorii pape, c. 10, ubi referens insignem in naufragum pauperem sancti Patris caritatem, hec habet : »Cui liberalissimus Pater, accersito uestiario, alia sex numismata dari precipiens, cognouit in uestiario nichil numismatum unde posset  consolari naufragum remansisse.« Idem uidere est in Regula sancti Isidori c. 19.

Preter ferramentorum uestiumque custodes, alteri etiam committebatur cura conseruandorum diplomatum, priuilegiorum, chartarumque monasterii; qui omnia debito in ordine disposita, tutissimo in loco inclusa seruabat; apud Floriacenses quidem in turricula, ex Tortarii lib. de Mirac. S. Benedicti, c. 27; in Croylandensi monasterio in chartaria arcu lapideo per totum contecta ex Ingulfi historia Croylandensi : quorum exemplaria pluribus in locis aliquando deponebant, ut uidere est in Chronici Ramesiensis parte secunda, cap. 7. In typico seu Regula Irenes Auguste cap. 19, hec cura committitur uasorum sacrorum custodi.

Alteri insuper libri custodiendi dabantur. Huic obedientie custodem sacrarii sanctus Isidorus deputat , prescribens, ut »omnes codices custos sacrarii habeat deputatos, a quo singulos singuli fratres accipient, quos prudenter lectos uel habitos semper  post uesperam reddent.« Apud nostros hoc officium precentori demandari solebat, quem propterea armarium, ab armario in quo libri recondebantur, appellabant. Illud in Fuldensi monasterio olim exercuit Gerhohus presbyter ex Rabani carmine 16, in Tolosano B. Marie S. Geraldus postea episcopus Bracarensis , qui »quia diuine Scripture pabulo refici magnopere exoptabat, armarii, in quo libri diuini reponebantur, custos factus 418 est, in cuius officii obedientia annis multis perdurauit,« inquit Bernaldus in eius uita n. 1. Sed ex Regula Magistri cap. 17, custos ferramentorum et libros et diplomata sub sua cura habebat.

Quod de sancto Geraldo scribit Bernardus eum in armarii obedientia annis multis perdurasse, non sic capiendum est, quasi ad uitam officia monachis essent commissa, cum potius singulis annis renouata fuisse constans sit traditio, quam colligere licet ex sancto Hieronymo de Tabennensibus referente , quod singulis annis mense cui uocabulum est mesore, id est Augusto, »disponuntur monasteriorum capita, dispensatores, prepositi, ministri, prout necessitas postulauerit;« ex Leone Ostiensi docente morem fuisse apud Cassinenses  ut pridie calendas Septembris omnium in circuitu monachorum conuentus fieret, in quo »sequenti die ordinabantur et describebantur, atque destinabantur in obedientias per singulas prout opportunum erat prouincias;« ex uita sancti Ioannis Gorziensis , quem Einoldus abbas diuersis exercere mutationibus non destitit; cuius etiam diuersa officia describit Ioannes abbas Mettensis his uerbis: »Iussus prepositus, paret  Prepositura deposita, decanus esto; iugum quietus admittit. Eo abiens cellarium cura, manum illico profert. Alio ibi succedente, uestes fratrum serua; nichilo plus reluctatur. Sic hospitibus, sic, si ita contigit, infirmis, sic quibusque  aliis imperatis summa cum alacritate more nescius ministrauit;« ex uita sancti Guidonis abbatis Pomposiani , quem Guillelmus abbas »per omnia officia monasterii, per series temporum constituit,« uti scribit anonymus in secunda illius uita n. 5 ; ex Fulcuino de gestis abbatum Laubiensium cap. 19, ubi obedientiarum commutationem annuam aliquid regulare esse asserit; ex Ekkehardo in lib. de Casibus sancti Galli cap. 15, ubi hec scribit: »Quot annis more Romano officia apud nos mutari solent.« Denique ex Hildemaro, qui fratres in inferioribus ministeriis sibi per uices succedere debere asserit. Poterant tamen, si ita probasset abbas, plures per annos in eodem officio continuari, presertim cellerarii, decani, et prepositi, ut docet idem Hildemarus, decerniturque in Statutis reformatoriis monachorum Benedictinorum prouincie Narbonensis a Gregorio IX approbatis, cap. 1, his uerbis : »Et renuntient absolute,  omni excusatione, dilatione ac contradictione remotis, etiam non requisiti  in manu abbatis administrationibus suis, nichil penes se uel alium penitus retinentes. Abbates tamen eos restituant, quos inuenerint fideliter ministrasse, ut sic seruetur et deuota humilitas in subiectis, et utitis prouidentia in prelatis.«

Porro isthec officialium institutio ab antiquis monachis in oratorio celebrata fuisse uidetur: nam et claues obedientie sue desuper altare accipiebant, quemadmodum prescribit sanctus Aurelianus in Regula ad monachos, in cuius cap. 21 sic lego: »Quibus claues de cellario, cannaua, horreo, posticio, et oratorio tradenda sunt, probate 419 sint persone, et desuper altari uel Euangelio uas accipient, scientes se reddituros Deo rationem de ministerio sibi credito;« que uerba desumpsisse uidetur ex Regula sancti Cesarii ad uirg., cap. 30, ubi hec leguntur: »Que cellario, siue cannaue, siue uestibus, uel codicibus,  aut postitio, uel lanipendio preponuntur, super Euangelium claues accipiant, et sine murmuratione seruiant reliquis.« Eadem uerba sue item ad uirgines Regule cap. 62 inseruit sanctus Donatus. His accedit Typicum seu Regula Irenes Auguste pro sanctimonialibus; que ritum instituendi officiales describens, ita habet: »Quoties opus fuerit quamdam institui ad quodlibet officium, claues quidem ante sacrum adytum ponentur, et una cum illis uerba eiusdem officii ex presenti imperii mei typico transsumpta. Trisagio autem dicto, accedet que ad illud officium designata est; et facta triplici genuflectione, acceptisque clauibus, caput postea prefecte inclinabit, prius procedens ad pedes eiusdem, et postea surgens. Illa uero eam instituet hec uerba dicens: Immaculata et gratia plena Deipara designat te ad officium illud. In quibus uero officiis claues non sunt, ad institutionem sufficient eiusdem institutionis uerba a prefecta prolata, et acceptio descriptorum de singulis  officiis statutorum ex loco, qui ante sanctum adytum situs est, ut dictum est. Oportet autem, ut unaqueque officialium specialia statuta commissi sibi officii e loco ante sanctum adytum sito accipiat; ut consideret, et unde officium desumat, et cui polliceatur se illud administraturam.«

Istas autem obedientie sue claues ad zonam appensas deferre solebant, ut colligimus ex uita S. Maximini abbatis Miciacensis n. 25 : »Cum ergo, ut iam prefatum est, sanctus uir a cingulo solutis clauibus ianuas aperuisset, etc.,« Sed de his satis: ad Regule textum reuertor.

Ex quibus abbas breue teneat.] Breue hoc loco »appellatur scriptura memorialis, quam debet abbas habere in chartulario suo,« inquit Bernardus Cassinensis. Huiusce uocis apud ueteres uarie fuerunt acceptiones, de quibus audiendus est Baronius: »Ea uox, ait , penes antiquos diuerse reperitur esse significationis: nam apud Optatum Mileuitanum breuis dicitur charta illa in qua  conscripta essent bona ecclesiastica, quam nos usitatius dicere solemus inuentarium: alio nomine idem Optatus uocat commemoratorium. Eamdem uocem in eumdem sensum usurpat sanctus Augustinus contra Cresconium, et Gregorius papa. Sed et Cassiodorus pro regiis iussionibus; nam Theodoricus ad Gemellum scribens, ait: Admonitio nostra non deerit, ut instructior reddaris dum infrascriptis breuibus definita susceperit. uerum apud Lampridium eadem uox pro matricula, seu catalogo, in quo nomina scriberentur, accipitur, sicut et in codice Iustinianeo et citatis aliis locis superius.« Hactenus Baronius. Breues etiam, seu breuia dicuntur Romanorum pontificum littere, apostolica auctoritate date. Preterea in monasteriis breuis dicebatur charta in qua altaris ministri aliique officiales chori notabantur; quo sensu sumitur in cap. 3 420 Monachorum ad Augiam directorum, »ut sint equidem quotidie sex  per breuem deputati fratres sacram offerentes oblationem, etc.« Denique breuis dicebatur schedula illa quam ad annuntiandum fratrum defunctorum obitum ad diuersa mittebant monasteria, atque ita passim accipitur apud Udalricum, et in antiquis ordinariis ritualibusque mss. Sed hoc loco breuis, siue, ut loquitur S. Benedictus, breue significat chartam bonorum monasterii memorialem, de qua hec declarant Cassinenses : »Quilibet officialis intra mensem a die publicationis sue faciat inuentarium de rebus monasterii, que pertinent ad suum officium. Et prelatus habeat apud se inuentarium uniuersale omnium rerum tam mobilium quam immobilium monasterii, ne perdantur; quod etiam uisitatoribus exhibeatur.« Et Benedictus papa XII, in sua pro monachis Benedictinis constitutione prescribit , ut ab omnibus superioribus fiant inuentoria et registra »in quibus scribatur quot monachi in quolibet loco ipsarum administrationum  iuxta ipsius loci facultates possint et debeant commorari; et in quo statu quilibet recipit ecclesiam, monasterium, uel prioratum, seu administrationem, et inter alia que exstent, uel deficiant animalia, et qualia, quanta blada, uina, et cetera uictualia, et moneta, uasella aurea, uel argentea; et que, et quot, et quibus ecclesia, monasterium, prioratus administratio, seu locus huiusmodi debent; et que, et quot, et a quibus debentur eisdem, et sub quibus obligationibus debent, et debetur eisdem; et que, et quot, alia bona mobilia, uel uasa siue ornamenta, uel supellectilia et similia inibi fuerint.«

Ut dum sibi in ipsa assignata fratres uicissim succedunt.]  Hec uerba confirmant annuam, quam supra diximus, obedientiarum mutationem, que etiam amplius patet ex cap. 53, quo prescribitur, ut ad hospitum coquinam ad annum ingrediantur duo fratres. Ex Bernardo tamen Cassinensi »Cellerarius, seu decani, aut prepositi non succedunt per uices.« Ita ille, habita ratione ad usum sui temporis.

Si quis autem sordide aut negligenter res monasterii tractauerit, corripiatur; si non emendauerit, discipline regulari subiaceat.] Hoc est, ducatur per sex gradus, de quibus supra, ex Hildemaro in cap. 3, ex Bernardo Cass. et Nicolao de Fractura hic. In Regula uero Orientali decernitur , ut »in qualicunque omnino arte, que exercetur a fratribus, si quid perierit, et per negligentiam fuerit dissipatum, increpetur a Patre minister operum; et ipse iterum increpet alium, qui opus perdiderit, duntaxat iuxta uoluntatem et prescientiam principis, absque quo nullus increpandi fratrem habebit potestatem.« In  Regula S. Cesarii ad uirgines: »Si que uero uestimenta, calceamenta, utensilia negligenter expendenda uel custodienda putarint, tanquam interuersores rerum monasterialium seuerius corrigantur.« Denique in Regula Magistri: »Qui uero frater non mundum ferramentum a terra de agro reuocauerit, accusatus 421 ad mensam a custode ferramentorum, pene nemine in refectione in portionem panis sui unam quadram minus accipiat usque ad satisfactionem uel emendationem promissam; quia exinde eruginat ferramentum, cum mundum non fuerit positum.«



CAPUT XXXIII. Si quid debeant monachi proprium habere.


 Precipue hoc uitium peculiare radicitus amputandum est de monasterio, ne quis presumat aliquid dare aut accipere sine iussione abbatis, neque aliquid habere proprium, nullam omnino rem, neque codicem, neque tabulas, neque graphium, sed nichil omnino [a 1Kb] : quippe quibus nec corpora [b 1Kb] sua, nec uoluntates licet habere in propria potestate [c 1Kb] . Omnia uero necessaria a Patre monasterii sperare; nec  quidquam liceat habere quod abbas non dederit aut permiserit.

Omniaque omnibus sint communia, ut scriptum est: nec quisquam suum aliquid dicat aut presumat . Quod si quisquam huic nequissimo uitio deprehensus fuerit delectari, admonitus semel et iterum, si non emendauerit, correptioni subiaceat.





COMMENTARIUS.


 Cum ea sit pecunie aliarumque rerum temporalium natura, ut picis ad instar uix tangi possint quin hereant manibus, apposite omnino sanctus Benedictus postquam de cellerario aliisque substantie monasterii administris egit, ne forte pretextu administrationis commisseque sibi obedientie aliquid sibi proprium uindicare presumerent, de amputanda a monachis proprietate consequenter tractat: quam hoc capite primum a corde, deinde ab opere, tandem ab ore eliminare conatur. Sibi enim in titulo quasi proponens, si quid debeant monachi proprium habere? respondet:

Precipue hoc uitium radicitus amputetur de monasterio.] Radicitus, id est a corde, quod est fons, radix, et 422 origo omnis mali omnisque cupiditatis; »ut nec in intentione, nec in uoluntate remaneat aliquid de proprietate, per quod possit ad actum aliquem pullulare,« inquit Bernardus Cassin. Et recte omnino: nam, ut ait Cassianus, »non solum pecuniarum est cauenda possessio, uerum etiam uoluntas ipsa ab  animo penitus extrudenda: non enim tam effectus philargyrie uitandus est, quam affectus ipsius radicitus amputandus est; nichil enim proderit pecunias non habere, si uoluntas in nobis fuerit possidendi.« uerum non solum uoluntas desideriumque habendi, sed etiam uel minimus, in his que nobis ad usum conceduntur, affectus resecandus est. Quis enim non irrideat mona hos post amplas seculi diuitias abiectas neniis detineri, tantoque his affectu inherere, quanto, si non maiori, auarus thesauris? Et tamen id iam de nonnullis eui sui monachis deplorabat Cassianus his uerbis : »Nonnullos mundi huius maximas facultates, et non solum multa auri atque argenti talenta, uerum etiam prediorum magnificentiam contemnentes, post hec uidimus pro scapello, pro graphio, pro acu, pro calamo commoueri . . . . . Nam et plerumque nonnulli tanto zelo codicem seruant, ut eum ne leuiter quidem uel contingi ab aliquo patiantur, et inde occasiones impatientie ac mortis incurrunt: unde monentur stipendia caritatis  ac patientie acquirere; cumque omnes diuitias suas pro Christi amore disperserint, pristinum tamen affectum in rebus minimis retentantes et pro ipsis nonnunquam mobiliter irascentes, ueluti qui non habet apostolicam caritatem ex omnibus infructuosi sterilesque inueniuntur.«

Ne quis presumat aliquid dare aut accipere sine iussione abbatis, neque aliquid habere proprium.] Tria hic prohibet S. legislator. Primum aliquid sine iussione abbatis cuiquam dare: id quod, ne falsa pietas deciperet, etiam erga pauperes intelligendum esse docet illud S. Isidori : »Non est presumendum sine conscientia abbatis egenis uel quibuslibet conferre de eo quod regulari dispensatione noscitur monachus possidere.« Imo nec de his que ab abbate pauperibus eroganda constituta sunt, ex Regula S. Basilii : »Dare aut accipere etiam secundum mandatum non est cuiuslibet, sed illius cui commissum est cum approbatione munus dispensandi. Proinde hic erit qui siue uetus, siue  nouum  habita ratione temporis cuiusque dabit et accipiet.« Et alibi interrogatus  »uenientes ad ostium, et petentes quomodo dimittemus, et si debet unusquisque porrigere panem, uel quodcunque aliud, aut oportet ad eum qui preest pertinere,« respondet: »Is cui dispensatio credita est cum consideratione debet hoc facere. Si quis autem preter illius uoluntatem facere hoc presumit, tanquam inquietus et indisciplinatus confundatur, usquequo discat loci sui ordinem custodire, secundum quod Apostolus dixit: unusquisque in quo uocatus est in eo permaneat.«

Porro hoc nomine S. Pater uetat non solum quidquam dare; sed 423 et permutare, aut mutuo commodare; idque iuxta priscorum monachorum disciplinam, quam uidere est in Regula S. Pachomii: »Mutare de his que a preposito acceperit cum altero nemo audebit, nec accipiet melius, et dabit deterius aut econtrario dans melius, deterius accipiet.«  In Penis incerti auctoris apud S. Basilium : »Si quis permutet aliquid cum aliquo, aut quid largiatur preter uoluntatem archimandrite, careat benedictione. »In Regula Tarnatensi: »Nihil de his que perceperit ei sit licitum commutare, nec pro abiectiore uiliora, nec pro commodo meliora; sed qualiacunque fuerint attributa, cum gratiarum actione suo tantum usui uindicabit.« In Regula S. Isidori: »Cum alio quoque fratre quippiam commutare, nisi abbas uel prepositus iusserit, nulli licebit.« Et in Regula Cuiusdam ad uirgines : »Ea que sibi fuerint ab abbatissa commendata, id est necessitatem presentem, aut in uestimento, aut in qualibet re, nichil exinde aut dare aut commodare cuiquam presumat, nisi tantum ab abbatissa illi fuerit ordinatum.« In rebus tamen minoris momenti possunt fratres sibi inuicem commodare, uerbi gratia, acum, cultellum, tabulas, etc. huiusmodi, quemadmodum docet Hildemarus.

 Secundo, prohibet S. Pater quidquam accipere sine iussione abbatis. Ita etiam S. Pachomius: »Nemo ab altero accipiet quidquam nisi prepositus iusserit.« Regula Orientalis : »Sine seniorum uerbo et auctoritate, nullus fratrum quidquam agat, neque accipiat aliquid, neque det.« Pene incerti auctoris apud S. Basilium : »Si quis foras dederit aliquid, aut acceperit preter uoluntatem archimandrite, excommunicetur.« Et S. Fructuosus: »Munus quodlibet, siue epistolas nemo monachus accipiat.«

Hoc etiam nomine S. Benedictus uetat quidquam ab alio mutuare sine prelati licentia: id quod similiter prohibet Regula SS. Pauli et Stephani his uerbis : »Nec inter se fratribus liceat, ut id quod de communi quisquam acceperit, nisi permissu prioris, cum alio fratre quasi peculiari amore mutuare, ne hac occasione nascatur amor illicitus.«

 Tertio, S. Benedictus prohibet ne quisquam aliquid habeat possideatque proprium: quod certe adeo monastice professioni est annexum, ut sine proprietatis abiectione monachus esse non possit, uti sentiebat olim sanctus Fulgentius. Nam »dicebat frequenter, nec debere, nec posse monachum iudicari, cui uoluntas habere priuatum peculiam persuaserit.« Et S. Isaac apud sanctum Gregorium : »Monachus qui in terra possessionem querit. monachus non est.« Eadem mente S. Basilius, ad Senatorem quemdam, qui seculo renuntians aliquid sibi de propriis facultatibus retinuerat, dixit: Et Senatorem perdidisti, et monachum non fecisti . Et reuera quotquot exstiterunt aliquando ueri monastice uite cultores, quotquot Regularum conditores de abdicanda proculque amandanda proprietate leges aut sanxerunt, aut seruauerunt. Preclarum hanc in rem exemplum habemus in discipulis sancti Gerasimi abbatis, qui, ut scribit Cyrillus in uita sancti Euthymii, »nichil 424 possidere  tante eis erat cure, quante nichil aliud . . . . . erantque adeo remoti ab omni sollicitudine, et a negotiis humanis ita disiuncti, ut nichil haberent preter ea quibus induebantur, adeo ut non esset secundus amictus . . . . . Hec autem lex est optime tradita a Gerasimo , ut exeuntes cellas dimitterent apertas, ut liceret ei qui uellet ingredi, et quod uellet accipere ex illis uilibus, et ad usum necessariis, nomine prohibente.« Et in discipulis sancti Martini, de quibus Seuerus Sulpicius : »Nemo, inquit, ibi quidquam proprium habebat, omnia in medium conferebantur, non emere, aut uendere, ut plerisque monachis moris est, cuiquam licebat.« Denique in Tabennensibus monachis, de quibus in uita sancti Pachomii, n. 38 : »Auri argentiue nullus inter eos usus. Quin etiam reperti sunt, qui cum finem facerent uiuendi, quid aurum argentumue omnino esset ignorarent. Soli uidelicet, quibus administrandi necessaria officium  erat impositum, pecunie rationes nouerant: et hi ipsi postquam ad monasterium erant reuersi, nichil retinuissent in manibus, ne ad diem quidem unum, sed redditam sibi pecuniam seruabat economus, donec eos rursus contingeret egredi. Huiusce institutionis decreta uidere est in ipsa S. Pachomii Regula, qua prescribitur  ut »nemo in cella sua habeat preter ea que monasterii lege precepta sunt, nec paucos nummos, nec proprium aliquid extra habitum suum. Si quid inueneris, absque contradictione auferes.« Et iterum : »Nihil in cella sua absque prepositi iussione quidquam condet, nec poma quidem.« Item ad amputandam omnem proprietatis occasionem : »Si quis transfertur de domo in alteram domum, excepto ea que usui quotidiano ad habitum necessaria sunt, secum transferre non poterit.« Similia statuta in aliis monachorum Regulis aduertere licet, quas hic singulatim referre etsi uideatur prolixum, haud erit fortassis lectoribus ingratum. Itaque Regula SS. Serapionis, Macarii,  Paphnutii, et alterius Macarii decernit : »Si diues est, et habens multas diuitias in seculo, et conuerti uoluerit; debet primo Dei uoluntatem implere, et consequi preceptum illud precipuum, quod adolescenti diuiti dicitur: uende omnia bona tua, et da pauperibus, et tolle crucem tuam, et sequere me. Deinde instruendus est ab eo qui preest patre, ut nichil sibi relinquat nisi crucem Christi quam tenet.«

Regula secunda SS. Patrum : »Ante omnia habentes caritatem, humilitatem, patientiam, mansuetudinem, uel cetera que docet sanctus Apostolus, ita ut nemo quidquam sibi uindicet, sed sicut scriptum est in Actibus Apostolorum, habeant omnia communia.«

Regula tertia SS. Patrum : »Abbati nulli liceat sibi quidquam proprie uindicare , cum omnia Deo propitio in illius maneant potestate. Si quis uero quod in Regula iunioribus  prohibetur, sibi aliquid ex successione parentum, seu quolibet donato retinere presumpserit, et non omnia in communi posuerit, a fratribus arguatur. Si in uitio perstiterit, in notitiam episcopi deferatur; qui si ab episcopo correptus, nec sic emendauerit, deponatur.«

425 Regula S. Macarii : Nouitius »si aliquam in cellula uoluerit inferre substantiam, in mensa ponatur coram omnibus fratribus, uelut Regula continet. Qui si susceptus fuerit, non solum de substantia quam intulit, sed etiam nec de seipso ab illa iudicabit hora. Nam si aliquid prius erogauit pauperibus, aut ueniens in cellulam aliquid intulit fratribus, ipsi tamen non est licitum ut aliquid habeat in sua potestate.«

Regula Orientalis : »Nemo suum quidquam uindicet, neque ullus aliquid peculiariter usurpet, sed habeant omnia communia.«

S. Basilius interrogatus , »Si oportet aliquid habere proprium in communi  fratrum societate,« respondet: »Hoc contrarium est testimoniis illis que habentur in Actis de his qui crediderunt, in quibus scriptum est: Neque quisquam eorum que possidebat, aliquid suum esse dicebat; quare qui suum esse dicit aliquid, is seipsum reddit alienum ab Ecclesia Dei, et a caritate Domini, qui quidem et uerbo, et re docuit ponendam esse animam suam pro inimicis suis, nedum res externas.« uide eiusdem Constitutiones monast. c. 35.

Doctrina sancti Orsiesii abbatis de institutione monachorum : »Cui ministerium aliquod et dispensatio est credita monasterii; et si ex ea lucrum faciat, scelus putetur et sacrilegum quidquam ex ea contingere, et in propriam uertere requiem, quasi despiciens eos qui non habent, et felici paupertate sunt diuites, ut non solum ipse perierit, sed et ceteros prouocet ad pereundum.« Et infra: »Qui autem uixerunt in cenobio, et de communi in suos aliquid auerterunt usus: ue eis cum de corpore  exierint, dicetur illis: Mementote quia recepistis bona in uita uestra.«

Consensoria monachorum : »Non poterit proprie retinere quod per pactum ad omnes pertinet, et Deo utique est consecratum.«

Regula incerti auctoris : »Nemo sibi aliquid uindicet proprium, siue in uestimento, siue in quacunque re: apostolica enim uita optamus uiuere.«

Regula sancti Cesarii ad uirgines : »Nemo sibi aliquid iudicet proprium, siue in uestimento, siue in quacunque alia re.«

Regula sancti Aureliani ad monachos . »Nihil occulte accipiatis, sed si propinquus aut amicus aliquid in uestimento, aut in auro, uel aliud quodcunque dederit aut transmiserit, in potestate sit abbatis; et si illi cui transmittitur necesse fuerit, tribuatur; sin uero ille nichil indiget, in commune redactum cui necessarium est, tribuatur.«

 Regula S. Ferreoli : »Illud etiam statui debere perspeximus, ut nullus monachorum aliquid sibi proprium absque societate fratrum audeat uindicare: ita ut etiam in his que sua sunt nichil amplius credat sibi iuris esse quam ceteris; quia cum seipsum alterius subdidit potestati, omnia secum in alienam potestatem transmisit. Quidquid ergo secum rerum detulerit expetito consortio monachorum, ac ubi corpori congregationis membrum factus adheserit, statim cognoscat omnia in 426 communionem transiisse; et hoc tantum iudicet proprium, quidquid cum fratribus possederit indiuisum, etc.«

Regula sancti Columbani : »Nuditas et facultatum contemptus prima perfectio est monachorum.«

Regula Tarnatensis : »Nulli liceat sequestratam eligere mansionem, nec armariolum, aut aliquid simile quod peculiarius claudi possit permittatur  habere proprium.« Et iterum : »Nihilque habere uos proprium reputetis.«

Regula sancti Isidori : »Monachi in communi uiuentes nichil peculiare sibi facere audeant neque in suis cellulis quidquam quod ad uictum uel ad quamlibet rem aliam pertineat, sine regulari dispensatione habere uel possidere presumant. In Pentecoste autem, qui est dies remissionis, omnes fratres sub diuina professione se alligent, nichil peculiare apud conscientiam suam habere.«

Regula sancti Fructuosi : »Peculiaritas aut in utensilibus, aut in uestimentis, aut in quibuslibet rebus uilissimis saltem et abiectis omnimodo uitetur: quia abominatio monachis est et infamium quidquam possidere superfluum aut reseruare proprium uel occultum, quod non longe ab Ananie et Saphire exemplo segregatur.«

Regula Cuiusdam ad monachos : »Nihil possidendum tanquam proprium et specialiter inter monachos, sed sint eis omnia communia.«

 Regula Magistri : »Si quod ergo peculiare inuentum in aliquo fuerit, grandi eum abbas et diuturna excommunicatione condemnet, ut exemplo illius uindicte nullus hoc audeat imitari: hoc enim ne sit in aliquo, frequenter omnes scrutentur a prepositis suis; et si in aliqua re fuerit uisus sibi frater multum gauisci aut plaudere, tollatur ei, et alio detur, et alterius illi quoduis fuerit, ut propria in eo non extollatur uoluntas.«

Regula solitariorum : »Hi ergo qui seculum perfecte derelinquunt, nichil debent possidere preter Dominum, etc.«

Typicum Irenes Auguste pro sanctimonialibus monasterii SS. Deipare Gratia plene : »Summe paupertati operam date, non tantum in pecuniis usque ad obolum, sed et in cibo et in potu usque ad minimum quodlibet. Quo enim huiusmodi nostrum preceptum non uioletur, hortamur prefectam ut quoties et quando  uoluerit uos perlustret, et nichil plus habere sonat quam a cenobitica regula concedatur.«

His accedunt summorum pontificum decreta: Innocentii III, Gregorii IX, Nicolai Iu, et Benedicti XII, ex quibus unum hic Innocentium proferre sat erit : »Prohibemus, inquit, districte in uirtute obedientie, sub attestatione diuini iudicii, ne quis monachorum proprium aliquo modo possideat; sed si quis aliquid habeat proprii, totum in continenti resignet. Si uero post hoc proprietatem aliquam fuerit deprehensus habere, regulari modo predicto de monasterio expellatur, nec recipiatur ulterius; nisi penitent secundum monasticam disciplinam.« 427 Et sub finem: »Nec estimet abbas quod super habenda aliqua proprietate possit cum aliquo monacho dispensare, quia abdicatio proprietatis, sicut et custodia castitatis, adeo est annexa regule monachali, ut contra eam nec summus pontifex possit licentiam indulgere.«

Idem uidere est in Conciliis passim, presertim in  Aurelianensi I, can. 21; Autissiodorensi can. 23, Lateranensi sub Alexandro III, et aliis plurimis. Sed de his satis. Ad textum reuertor.

Nullam omnino rem, neque codicem, neque tabulas, neque graphium, sed nichil omnino.] Nullam omnino rem, »quasi diceret: dummodo sit res, istam tibi excludo; et omnino, id est omnibus modis, hoc est per nullum modum habeas:« inquit Bernardus Cassinensis.

Quippe quibus nec corpora sua, nec uoluntates licet habere in propria potestate.] Reddit his uerbis rationem cur monachus possidere proprium haud debeat: nam si nec uoluntatis proprie, nec sui corporis potestatem habere liceat, multo minus rerum temporalium: Quod uero nec uoluntas, nec corpora, nostra sint in potestate, uel inde maxime patet, quod per seculi fugam, Deique dilectionem nos ipsos uendidimus, ut loquitur S. Iohannes Climacus :  quapropter sicuti res uendita haud amplius est eius qui uendidit illam, ita nec nos nostri sumus, sed Dei, cui per monasticam professionem uenditi sumus. Eadem ratione proprium a monachis amputandum censuit S. Ferreolus; »quia, inquit, cum seipsum alterius subdidit potestati, omnia secum in alienam potestatem transmisit.« Et Magister: »Ideo aliquid peculiare habere denegatur; quia nemo seruiens Deo implicat se negotiis secularibus, ut ei placeat cui se probauit, ut cum omnibus rebus suis alieno cum se imperio subdiderit, non sit res ubi propria eius uoluntas extollatur.«

Porro acute hic notat Heftenus triplicem hoc capite a S. Benedicto prescriptam esse abdicationem, tribus uotis respondentem: rerum temporalium, quas per paupertatem abnegamus; corporum, que per castitatem Deo consecramus; et uoluntatis proprie, quam per obedientiam Deo immolamus. Et hanc ultimam abdicationem a suis fratribus ante omnia exigebat u. Wala Corbeiensis abbas, qui, ut scribit  Paschasius in eius uita, l. I, c. 21 , »quam sepe cunctos generaliter, non minus quam plurimos specialiter de uoluntate liberi arbitrii, et potestate proprii corporis, iuxta professionem monastice discipline satis argumentose monebat; ne nostrum aliquis uoluntatem propriam sequeretur; alioquin, aiebat, quomodo rationem pro aliquo redditurus ero, nisi et potestatem sui corporis, et uoluntatem liberi arbitrii mihi relinquat. Quod si ipse sibi in sua se retinuerit potestate uel uoluntate, nouerit rationem se redditurum, non solum pro suis, uerborum, aut cogitationum, uel gestorum factis; uerum etiam quia contra professionem monastice legis, in sua se retinuit potestate uel uoluntate cordis. Tanto profecto, inquiens, liber ero, quanto 428 non mihi debita potestas concessa manet, neque uoluntas sui relaxatur arbitrii.«

Omnia uero necessaria a Patre monasterii sperare.] Plurima hunc in locum obseruanda occurrunt. Primo  per monasterii Patrem: 1o intelligi posse Deum ipsum, qui communis omnium pater est, in quo oculi omnium sperant, et dat escam illorum in tempore opportuno, aperitque manum suam, et implet omne animal benedictione; 2o abbatem, qui uices eius in monasterio agit, ipsius uocatur prenomine, dicente Apostolo: Accepistis spiritum adoptionis in quo clamamus, Abba Pater: quo sensu monasterii Patrem hic intellexit Richardus de S. Angelo; 3o cellerarium, qui ex Regule cap. 31, omni congregationi sit sicut pater.

Secundo, per omnia necessaria, hic non solum intelligi uictum aut uestitum, si stricte sumantur, sed ea omnia que ad uitam monasticam decenter conuenienterque agendam requiruntur; que sanctus Pater exposuisse uidetur, cum cap. 55 ait: »Et ut hoc uitium peculiare radicitus amputetur, dentur ab abbate omnia que sunt necessaria, id est cuculla, tunica, pedules, calige, bracile, cultellus, graphium,  acus, mappula, tabule; ut omnis auferatur necessitatis excusatio.«

Tertio, abbatem et cellerarium in necessariis administrandis ualde sollicitos esse debere; quia, »sicut sancitum est ut nichil proprium habeant, ita iustum est ut omnes que necessaria fuerint a sancto abbate accipiant,« inquit sanctus Cesarius in Reg. ad monachos . Et citatus hic ab Hildemaro Gregorius: »Si uult pastor suis discipulis proficere, magnum studium debet habere de temporalibus necessitatibus prebendis.« In quibus etiam distribuendis attendere debet quod ait Trithemius : »Que sine culpa potest concedere, non debet cum periculo denegare: suscepit enim infirmorum curam, non fortium.«

Quarto, quod sicut omnia necessaria a Patre monasterii sperare, ita superfla resecare oportet: »Ab abbate igitur necessaria speranda sunt, infit Trithemius , non superflua; quia ubi necessitas  ad usum monachorum permittitur, superfluitas ut crimen condemnatur; et sicut abbas necessaria fratribus denegans, grauiter a Deo reprehenditur, ita si concesserit superflua, tanquam preuaricator sancti ordinis condemnatur.« Hinc concilium Tridentinum : »Mobilium usum ita superiores permittant, ut eorum supellex statui paupertatis quam professi sunt conueniat, nichilque superflui in ea sit, nichil etiam quod sit necessarium eis denegetur.« Iam uero si queras quid sit superfluum? respondet Ioannes de Fano : »Superfluum est illud quo sublato reliquum sufficit. Duarum altera superfluit, quando una illarum sufficit; multum superfluit, quando parum satis est: pretiosum abundat, si uile satisfacit.«

Quinto, obseruat Hildemarus sanctum Patrem Benedictum non dixisse omnia necessaria a parentibus, uel ab amicis, sed a Patre monasterii speranda esse. Et certe indignum est abiectis secularibus  curis, relictis 429 secularibus caris, monachum quasi fastidientem monasticam paupertatem, ad parentum aut amicorum thesauros recurrere; quos pauperibus distribuendo in celestes thesauros recondere deberet.

Nec quidquam liceat habere quod abbas non dederit aut permiserit.] Quod sic non capiendum, quasi posset abbas fratribus permittere proprium, cum nec summus pontifex id queat, ut supra dicebat Innocentius III.

Omniaque omnibus sint communia.] Utpote quibus »Deus communis est, communis pietatis negotiatio, communis salus, communia certamina, communes labores, communes quoque corone,« ut loquitur sanctus Basilius .

Nec quisquam suum esse aliquid dicat aut presumat.] Hactenus S. P. Benedictus proprietatis uitium ex corde et opere monachi eliminare aggressus est: iam uero illud etiam in ore eius condemnare uidetur,  dicens: Nec quisquam suum esse aliquid dicat: ad quem locum illustrandum Ioannes Trithemius : »Non dicat abbas suum aliquid, non codex meus, non ager, non uilla, non census; sed si tale coram hominibus dicere oporteat, noster, non meus dicat. Etenim cum res monasterii communitatis sint, et communitas presupponit multos, nulli uideatur ridiculum si monachus aut abbas, singularis persona dixerit nostrum. Ad communitatem dicti sermonis refertur intentio; neque puerilia sunt hec, que SS. Patres antiquissimos tam studiose constat obseruasse, ut penitentiam in transgressores prescriberent.« Ad SS. Patres quod spectat ex antiquis eorum institutis ac regulis apparet quanta sollicitudine frigidum illud uerbum meum in communi sermone uitarent. De Aegyptiis Tabennensiotisque audiendus est Cassianus : »In aliis quoque monasteriis, in quibus aliqua remissius indulgentur, hanc regulam  uidemus strictissime nunc usque seruari, ut ne uerbo quidem audeat quis dicere suum aliquid; magnumque sit crimen, ex ore monachi processisse codicem meam, tabulas meas, graphium meum, tunicam meum, caligas meas; proque hoc digna penitentia satisfacturus sit, si casu aliquo per subreptionem, uel ignorantiam huiusmodi uerbum de ore eius effugerit.« Ex sancto etiam Basilio : »Doctrina ueritatis omnino illud meum ac tuum inter fratres dici uetat.« Idem uidere est in aliis monasticis regulis passim. In Regula sancti Augustini : »Non dicatis aliquid proprium.« In Regula sancti Aureliani : »Nullus presumat quidquam suum dicere.« In Penitentiali sancti Columbani: »Meum et tuum dixisse sex plagis.« In Regula a sancto Dauid monachis tradita : »Omnia omnibus communia, et nichil meum, nichil tuum dicebant; quisquis enim dicebat meum est hoc, uel istud, dure penitentie subiiciebatur.«  In Regula S. Fructuosi : »Nec quisquam e monachis suum asserens dicat, codex meus, tabule mee, et reliqua: quod uerbum si de ore eius effugerit, penitentie subiacebit, ne uelut propria quelibet in monasterio habere uideatur.« In Regula Cuiusdam : »Qui autem dixerit, 430 meum est hoc, aut illud, peccauit coram Deo, nisi tantum per obreptionem sermonis; sed pro hoc ipso tamen ueniam petat a Deo, et caueat de reliquo, et ne iterare audeat.« In Ordine Conuersationis monastice : »Nullus ex fratribus suum aliquid dicat, aut rem aliquam, aut membrum corporis, sed semper nostrum: hoc solum oportet dicere proprium, mea culpa.« Apud Udalricum : »Nihil appellat singulariter suum, sed omnia dicit nostrum, nisi de patre et matre; de his solis solet licenter dici meus et mea.« Consuetudines S. Benigni Diuion. c. 31 habent: »Omnia dicit nostrum, nisi de patre, uel matre, uel de peccato.«

Quod si quisquam hoc nequissimo uitio deprehensus  fuerit delectari, admoneatur semel et iterum; si non emendauerit, correptioni subiaceat.] Quod S. Pater alibi exprimit his uerbis : »Et si cui inuentum fuerit quod ab abbate non acceperit, grauissime discipline subiaceat.« Quid uero sit grauissime discipline subiici, ita exponunt Regule commentatores, Hildemarus: »Si per furtum habuit illam rem, si grandis est, sicut iam diximus, id est quatuor ualens denariis; eo modo in minori culpa iudicandus est. Si autem maior est, tunc debet res incendi; et ipse in grauiori culpa iudicandus est.« Bernardus Cassinensis: »Gradibus non seruatis, excommunicationem intelligo grauissimam disciplinam, ut sicut de notorio proprietario dictum est puniatur.« Econtra Boherius in primo comm.: »Dic, inquit, quod prius semel et iterum debet proprietarius admoneri secreto, et inde grauiori, id est publice correctioni subiici, et postea per reliquos gradus deduci.« At non multo post ita habet: »Dic  subiaceat grauissime discipline, id est corporali uindicte, quod erit arbitrarium.« In secundo uero commentario ad uerba grauissime discipline subiaceat, addit ex Cassiani l. Iu, cap. 16, plagarum scilicet, uel expulsionis. Sed Bernardi sententiam sequi uidetur Nicolaus de Fractura. Ita nimirum illi S. Benedictum explicant. Pro conclusione autem huius capitis haud erit abs re de proprietariorum penis paulo fusius disserere; quod tunc prestitisse nos credimus, postquam antiqua regularum monasticarum statuta, conciliorum, Romanorumque pontificum decreta, ac tandem recentiorum etiam congregationum constitutiones hanc in rem protulerimus.

Itaque in Regula tertia SS. Patrum decernitur, ut abbas proprietarius »a fratribus arguatur; si in uitio perstiterit, in notitiam episcopi deferatur: qui si ab episcopo correptus, nec sic emendauerit, deponatur.« Pene incerti auctoris apud S. Basilium: »Si quis possidet aliquid in monasterio, uel extra monasterium, sit excommunicatus.« Et iterum:  »Si quis foras dederit aliquid aut acceperit preter uoluntatem archimandrite, excommunicetur.« S. Columbanus in Penitentiali: »Operis peculiaris presumptio, centum plagis. Possessio alicuius rei, quam non necessitas generaliter fratribus concessit, amissione eiusdem, et centum plagis cerceatur. Necessarium uero ac licitum 431 aliquid facere, dare, accipere sine iussione duodecim plagis, nisi ratio aliqua defendat, ut supplex satisfactio remittat.« S. Donatus : »Si que hoc nequissimo uitio deprehensa fuerit delectari; tribus superpositionibus peniteat.« Regula Cuiusdam ad monachos : »Si quis in hoc uitio existat insanabilis, expellendus est ab uniuersis fratribus; quoniam uitium philargyrie grauissimum est pre omnibus uitiis.« Regula Cuiusdam ad uirgines quasi explicans S. Benedicti mentem. : »Quod si huic uitio aliqua sororum delectari fuerit deprehensa, et post primam, secundam,  uel tertiam correctionem emendare noluerit, discipline regulari subiaceat.« Denique Regula Magistri : »Si quod ergo peculiare inuentum in aliquo fuerit, grandi eum abbas et diuturna excommunicatione condemnet, ut exemplo illius uindicte nullus audeat imitari.« Et hec ex ueterum monachorum regulis: uenio ad summorum pontificum decreta.

In primis S. Gregorius Constantium quemdam, in abbatem cuiusdam monasterii electum, ordinari recusauit, eo quod peculiaritati studeret, et solus pergere presumpsisset, quemadmodum ipse testatur . Innocentius autem III, in sua decretali ita habet : »Si quis aliquid habeat proprii, totum in continenti resignet. Si uero post hoc proprietatem aliquam fuerit deprehensus habere, regulari modo predicto de monasterio expellatur, nec recipiatur ulterius, nisi peniteat secundum monasticam disciplinam. Quod si proprietas apud quemquam inuenta fuerit in morte, ipsa  cum eo in signum proditionis extra monasterium in sterquilinio subterretur , secundum quod B. Gregorius narrat se fecisse in dialogo.« Gregorii factum offendes in lib. Iu Dialog., cap. 55. Simile reperies in uita S. Leufredi, abbatis Madriacensis. n. 23. Ab Innocentio haud discrepare uidetur Gregorius IX, cum in constitutione pro monachis Benedictinis statuit, ut »monachi proprietarii excommunicentur ab abbatibus suis; et si in morte inuentus fuerit proprietarius, ecclesiastica careat sepultura. Nulli autem prorsus nisi pro officio sibi commisso arcam cum claue habere liceat absque licentia abbatis sui; et quoties abbas hanc petierit, eidem tradatur. Et si aliter habeat, eo ipso proprietarius reputetur. Excommunicationis sententiam in proprietarios abbates semel in anno, scilicet in Ramis palmarum solemniter in capitulo publicabunt: et si post alias inuentus fuerit monachus habere proprium, bailliuam, si quam habet, amittat; nec infra annum sibi alia committatur;  nec tunc, nisi proprio restituto, et peracta penitentia competenti. Abbas qui scienter proprium concesserit monacho, uel punire contempserit, suspendatur ad tempus secundum Regulam S. Benedicti.« Et in bulla ad Cluniacenses: »Monachis proprietariis etiam pena iuxta morem Cisterciensis ordinis infligatur, et in proprietarios excommunicationis sententia promulgetur, nisi monachus proprietarius deposita restituerit, que suis fuerint monasteriis resignanda.« Hanc penam paulo mitigasse uidetur Nicolaus Iu, in bulla item ad Cluniacenses: »Pena, inquit, 432 insuper monachis proprietariis infligatur, uidelicet ut per annum ad statum nouum redigantur; et infra dictum annum assidue coram conuentu comedant in terra sedentes. Et in depositarios, si monachis proprietariis deposita restituerint, que sunt suis monasteriis resignanda, monitione premissa, excommunicationis sententia promulgetur.« Benedictus uero XII, in sua constitutione, c. 16, proprietarios monachos, ad quodcunque officium  seu beneficium obtinendum declarat inhabiles.

Iam uero ad concilia quod spectat, Autissiodorense II ita habet : »Si monachus peculiare habere presumpserit, ad agendam penitentiam in alio monasterio detrudatur.« Londoniense, sub Lanfranco anno 1075 celebratum : »Si quis uero aliquid proprii sine prefata licentia habere in morte fuerit deprehensus, nec ante mortem id reddiderit, cum penitentia et dolore peccatum suum confessus; nec signa pro eo pulsentur, nec salutaris pro eius absolutione hostia immoletur, nec in cemeterio sepeliatur.« Item Londoniense alterum anno 1200 : »Si peculium habuerit, nisi ei ab abbate fuerit pro iniuncta administratione permissum, a communione remoueatur altaris; et qui in extremis cum peculio inuentus fuerit, nec oblatio pro eo fiat, nec inter fratres recipiat sepulturam.« Tridentinum uero  : In proprietate »deprehensus, aut conuictus, biennio actiua et passiua uoce priuatus sit; atque etiam iuxta Regule et ordinis constitutiones puniatur.« Quenam autem sint ille ordinis constitutiones, iam aperiendum est.

In primis hanc apud Cistercienses legem reperio in lib. Institutionum cap. gener. ord. Cist. : Monachus uel conuersus in furto uel proprietate deprehensus, ultimus omnium per annum erit ad minus, et quantum ultra uisum fuerit abbati; et omni sexta feria per annum sit in pane et aqua, et quadraginta diebus grossiori pane uescatur. Conuersus ad terram comedat, et illis quadraginta diebus in claustro sedeat, et operetur in silentio quod ei fuerit imperatum; nec loquatur nisi cum abbate, uel cum eo qui conuentum tenet, et cum magistro conuersorum, et de confessione. Et omnibus horis canonicis intersit, et omnibus capitulis, quibus intererit, per annum uerberetur; et monachus quadraginta diebus uapulet in capitulo monachorum. Et si furtum excesserit  ualorem uiginti solidorum, tam monachus quam conuersus, ablato ei habitu, ad portam emittatur. Et si conuersus fuerit recipiendus, non recipiatur nisi in familiarem, ita quod per annum grossiori pane uescatur, et lineis non utatur. Si autem in hoc statu iterum commiserit furtum, uel incarceretur, uel de ordine emittatur penitus. Monachus uero si recipiatur, culpe grauioris in primis penitentiam agat, et nichilominus penam monacho superius inflictam sustinens, ab officio altaris per annum abstineat, licet furtum uel proprietas committatur in re parua, uel uili. De pena tamen temperanda pro re minima erit in discretione abbatis.« Et alio in loco : »Proprietarii singulis annis in Ramis palmarum . . . . ab eo, qui preest 433 capitulo, cum stola, et candela accensa, et baculo pastorali, si abbas fuerit, auctoritate Dei omnipotentis Patris, et Filii, et Spiritus sancti, et B. Marie, et omnium SS. excommunicentur.« In antiquis uero Definitionibus eiusdem ordinis ita habetur : »Proprietarii, quos, ipso facto quo huiusmodi criminibus implicantur, capitulum generale decernit in excommunicationis laqueum incidisse, singulis annis in Ramis palmarum post habitum sermonem in omnibus capitulis ordinis, ab eo qui preest capitulo, cum stola, candela accensa et baculo pastorali, si abbas fuerit, auctoritate Dei omnipotentis Patris, et Filii, et Spiritus sancti, et B. Marie, et omnium SS. et totius ordinis excommunicati denuntientur.« His adde statutum capituli generalis anni 1227: »Conuersus qui subito defunctus inuentus est habere quinque denarios, et non fuit confessus, imo in sacra solemnitate Natiuitatis dominice accessit ad sacram communionem, non facta confessione, remaneat prout est extra cemeterium tumulatus.« Non possim hic preterire factum S. Stephani, abbatis Obazinensis, ordinis Cisterciensis , cuius cum Petrus prior aliquos solidos ex simplicitate potius quam ex cupiditate occultasset: »hoc cum abbati compertum esset, in tantum commotus est, ut eum ab officio suo deponeret, et in quadam cella remotiore habitare preciperet; ubi per aliquos annos in multa afflictione degens, tandem uocante Domino a terrenis ad celestia, a labore ad requiem, a peregrinatione ad patriam feliciter emigrauit.« Hec quoad Cistercienses, quorum antiquas Definitiones dist. 7, cap. 7, uidesis.

Antiqua Carthusiensium statuta aduersus proprietarios ita definiunt : »Singulis annis a Circumcisione usque ad Quinquagesimam conuersi et redditi: monachi uero a Quinquagesima usque ad Ramos palmarum quidquid habent ostendant  et exponant uoluntati prioris; et in ipsa dominica Ramis palmarum omnes tam monachi quam conuersi et redditi conueniant in capitulo monachorum, ibique, non premisso alio sermone, tractetur de consuetudinibus ordinis, et excommunicetur a priore, et a singulis sacerdotibus omnis tam presens quam absens, qui occultandi animo retinuerit aliquid ultra  duodecim denarios ualens, donec illud ostendat et exponat priori. uel si quid a preterito die Ramis palmarum sine licentia donando, seu aliter alienauerit, uel etiam commodauerit ultra summam predictam, donec confiteatur priori, indulto tantum spatio presentibus ad confitendum usque ad diem cene, et absentibus usque ad octauam diem reuersionis ad domos suas. Quicunque itaque exinde retinuerit, aut de donatis, alienatis, siue accommodatis ultra ualorem trium solidorum domum grauauerit, nec fuerit, ut dictum est, confessus, tanquam de proprio iudicetur, si conuictus fuerit, et de ordine expellatur. Si uero infra predictam  summam deliquerit, prioris arbitrio puniatur. Quicunque seras clandestinas habuerit, sit extra cellam, et extra conuentum.« Statuta reformatoria abbatum de Samnhyaco, et de Maceriis 434 ordinis Cisterciencis, et priorum de Ligeto, et de Gladeriis Carthusiensis ordinis, auctoritate Gregorii papa X, pro ordine Grandimontensi, hanc in proprietarios penam decernunt : »Statuimus ut omni anno Dominica in Ramis palmarum abbas, in loco ubi fuerit, et quilibet prior conuentualis, in cella ubi presidet, excommunicet in capitulo omnes proprietarios, stolis ad collum appositis, et exstinctis candelis, et si quis in fine proprietarius inuentus fuerit, in sterquilinio subterretur.« Statuta uero monachorum Benedictinorum prouincie Narbonensis, anno 1226 a Gregorio IX approbata ita habent : »Si autem monitus retinere presumpserit aliquid, a domo propria penitus expellatur, et in alio monasterio retrudatur, nec aliqua ratione in proprio monasterio recipiatur usque ad nutum  capituli generalis. Apud quem uero proprietas in morte inuenta fuerit, in signum sue proditionis in sterquilinio subterretur.« Statuta reformatoria Nigrorum monachorum ab Othone legato anno 1238 promulgata : »Statuimus quod prelati, uel saltem in anno publice in conuentu in omnes proprietarios excommunicationis ferant sententiam; alias eos, si non resipuerint, punientes, maxime per ignominiam sepulture.« Alia statuta anno sequenti in capitulo generali edita : »Proprietarii et omnes qui aliis falso crimen imponunt, singulis annis, in secunda feria prime hebdomade Quadragesime, in capitulis a suis prelatis excommunicati publice denuntientur cum stola et baculo pastorali.« Statuta etiam capituli prouincialis anno 1343 Nortamptonie celebrati, cap. 6, proprietarios feria secunda post dominicam primam Quadragesime; Bursfeldenses item feria quinta in Cena Domini  excommunicari decernunt. Constitutiones uero Congregationis montis Oliueti statuunt , ut »proprietarii, et abbates, ac superiores non punientes proprietarios, tanquam effractores uoti, preter excommunicationem, a qua non nisi ab abbate generali, et in articulo mortis ab alio absolui possint, incurrant in penam carceris arbitrio abbatis generalis, et ieiunii in pane et aqua per annum bis in hebdomada quarta et sexta feria, et inhabilitationis a quocunque munere per sex annos, que pene a nemine remitti possint.« Constitutiones Celestinorum : Si quis proprietarius repertus fuerit, uidelicet si officialis in  tribus tarenis in pecunia, uel sex in ualore; si uero subditus fuerit, ab uno paruo denario usque ad Carolenum, tot diebus penam sustineat grauis culpe, in quot denariis proprietarius inuenitur. Si uero ultra excedens summa fuerit, ad abbatis arbitrium infra tres menses penam sustineat grauis culpe, omnique actu legitimo sit priuatus, et proprio careat officio,  et per triennium ad officia quecunque sit inhabilis; preter penas a sacro Tridentino concilio iniunctas.« Denique Constitutiones Fuliensium : »Qui monachus in proprietatis crimen lapsus esse deprehensus fuerit, cum aliis penis grauissimis puniatur, tum monasterium pro carcere per annum habeat, ita ut ex eo pedem non efferat.«



CAPUT XXXIu. 435 Si omnes equaliter debeant [a 1Kb] necessaria accipere.


 Sicut scriptum est [b 1Kb] : Diuidebatur singulis prout cuique opus erat: ubi non dicimus, ut personarum [c 1Kb]  acceptio sit, sed infirmitatum consideratio. Ubi [d 1Kb] qui minus indiget, agat Deo gratias, et non contristetur; qui uero plus indiget [e 1Kb] , humilietur pro infirmitate et [f 1Kb] non extollatur pro misericordia;  et ita omnia membra erunt in pace. Ante omnia, ne murmurationis malum pro qualicunque causa in aliquo qualicunque uerbo uel significatione appareat. Quod si deprehensus fuerit [g 1Kb] , districtiori discipline [h 1Kb] subdatur.





COMMENTARIUS.


 Sicut scriptum est: Diuidebatur singulis prout cuique opus erat, etc.] Eamdem Regulam ducem sequuntur S. Basilius in Regulis breuior., interrog. 135, S. Augustinus in Regula cap. 1, Regula Tarnatensis, c. 14, et S. Leander in lib. de Institut. uirg., cap. 13.

Ubi non dicimus ut personarum, quod absit, acceptio sit, sed infirmitatum consideratio.] Huc respexit Gregorius IX in sua pro monachis Benedictinis Constitutione prescribens, ut »abbas det singulis et unicuique prout opus fuerit, ut non sit personarum acceptio, sed infirmitatis consideratio habeatur.« Isthec uero consideratio, ut scribit Boherius, debet attendi in omni infirmitate nature, iuuentutis, senectutis, uite, morum. Et recte quidem. Nam, ut dicit Grimlaicus , »habenda est inter nobiles et ignobiles, inter sanos et infirmos, inter senes et iuuenes magna discretio: non enim possunt hi qui de deliciis ueniunt, et hi qui in deliciis nunquam fuerunt, equalem tenere rigorem abstinentie, neque sani et infirmi equaliter possunt abstinere.«  uide S. Basilii Regulam ex uersione Ruffini cap. 10.

Ubi qui minus indiget, agat Deo gratias.] Pro collata sibi fortitudine, et uirtute abstinentie.

436 Et non contristetur.] Murmurando quod aliis minus aliquid accipiat, quasi diuino munere haud contentus. Siue, ut loquitur S. Augustinus in Regula : »Que infirme sunt ex pristina consuetudine, si aliter tractantur in uictu, non debet aliis molestum esse, nec iniustum uideri, quas fecit alia consuetudo fortiores. Nec illas feliciores putent, quia sumunt quod non sumunt ipse, sed sibi potius gratulentur, quia ualent quod non ualent ille: et si eis que uenerunt ex moribus delicatis ad monasterium, aliquid alimentorum, uestimentorum, stramentorum, operimentorum datur quod aliis fortioribus et ideo felicioribus non datur, cogitare debent quibus non datur, quantum de sua seculari uita ille ad istam descenderint, quamuis usque ad aliarum,  que sunt corpore fortiores, frugalitatem peruenire nequiuerint. Nec ille debent conturbari, quod eas uident amplius  accipere, ne contingat detestanda peruersitas, ut in monasterio, ubi quantum possunt fiunt pauperes laboriose, fiant pauperes delicate.« Eodem fere modo loquitur Regula Tarnatensis cap. 16; S. Isidorus Regul. cap. 20, et sanctus Leander de Institutione uirg. cap. 8.

Qui uero plus indiget, humilietur pro infirmitate.]  Et »sanos, et laborantes anteponendos sibi non dubitet;« ut ait sanctus Isidorus . Simili prorsus ratione S. Leander uirgines instituens: »Illa, inquit , que infirmitatis obtentu meretur aliquid lenius, sit pre ceteris humilis; doleatque se non posse que alie possunt, et abstinentiam tempore laxatam non reputet uirtuti, sed infirmitati.« Et S. Fulgentius Ruspensis episcopus : »Quibuscunque plus ceteris consulebat, eos humilitatem custodire amplius admonebat, dicens eis: De substantia communi quisquis aliis plus accipit, omnium sit debitor, quorum est illa substantia: debitorem porro sola iuuat humilitas.« Et certe qui non humilietur, considerans ac perpendens istud Hippocratis uerbum? »Tanto quis plus elongatur a Deo, qui nullo indiget, quanto plus indiget?«

Et non extollatur pro misericordia.] Que sibi impenditur, quasi proprio merito illam meritus esset accipere. Recte omnino Bernardus Cassin.: »Fatuus est,  inquit, qui superbit ex eo quod pellis ouina est sibi necessaria contra frigus.«

Et ita omnia membra erunt in pace.] Et ita, id est, si et abbas sine personarum acceptione considerans infirmitates indigentium, et non malam uoluntatem inuidentium, singulis ut necesse fuerit necessaria distribuat; et qui minus indigent Dei dono contenti, non murmurent, sed potius gratias agant; qui autem plus indigent humilientur pro infirmitate, et non extollantur pro misericordia: omnia membra, id est tam abbas, qui est caput, quam fratres, qui membra sunt corporis monastici, erunt in pace, et Deus pacis erit cum eis.

Ante omnia ne murmurationis malum, etc.] Hec 437 uerba ex Hildemaro et inferiores respiciunt et superiores: inferiores, ut non murmurent, si quid eis desit, aut aliis minus aliquid accipiant, sed magis benedicant Deum, ut loquitur S. Benedictus cap. 40; superiores, quatenus, sic omnia temperent atque disponant, ut et anime saluentur, et quod faciunt  fratres absque ulla murmuratione faciant. Hoc autem loco S. Pater satis exprimit quanta sollicitudine murmurationis malum a claustris arceri desideret: Ante omnia, inquit. Magnum noueris esse quod sequitur; id enim isthec premissa duo uerba demonstrant: Ne murmurationis malum. Non dicit simpliciter ne murmuratio, sed ne murmurationis malum, ne quis crederet parum aliquid esse. Pro qualicunque causa, minori scilicet uel maiori. In aliquo qualicunque uerbo.  Attende, non dicit tantum in uerbo, sed addit in aliquo; nec solum in aliquo uerbo, sed in aliquo qualicunque uerbo, ut expressione prohibitionis magis intelligatur transgressio, et quantitas male murmurationis. uide Regul. S. Ferreoli cap. 7.

Quod si deprehensus fuerit quis, districtiori discipline subdatur.] Districtiorem disciplinam hic  intelligunt, aut exaggerando culpam in priuata siue publica correptione, aut uno pretermisso gradu ad aliud transeundo, uerbi gratia post primam correptionem secretam, pretermissa secunda, transeundo ad publicam. Ita exponunt Hildemarus, Bernardus Cassinensis et Boherius. De murmurantium pena diximus alibi.



CAPUT XXXu. De septimanariis coquine.


 Fratres sibi inuicem seruiant ut nullus excusetur a coquine officio, nisi aut egritudine [a 1Kb] , aut in causa [b 1Kb] grauis [c 1Kb] utilitatis qui occupatus fuerit: quia exinde maior merces et caritas [d 1Kb] acquiritur. Imbecillibus autem procurentur solatia, ut non cum tristitia hoc faciant, sed habeant omnes solatia secundum modum congregationis aut positionem loci. Si maior congregatio fuerit, cellerarius excusetur a coquina, uel si qui, ut diximus, maioribus utilitatibus occupantur [e 1Kb] .  Ceteri sibi sub caritate inuicem seruiant. Egressurus de septimana, sabbato munditias faciat. Lintea [f 1Kb] cum quibus sibi fratres manus aut pedes tergunt [g 1Kb] , lauet. Pedes uero tam ipse qui egreditur quam ille qui intraturus est, omnibus lauent. uasa ministerii sui munda et sana cellerario reconsignet [h 1Kb] . Qui cellerarius item [i 1Kb] intranti 438 consignet, ut sciat  quid dat [i 1Kb] , aut quid recipit. Septimanarii autem, ante unam horam refectionis, accipiant super statutam annonam, singulos biberes, et panem [k 1Kb] , ut hora refectionis sine murmuratione et graui labore seruiant fratribus suis. In diebus autem solemnibus usque ad missas [l 1Kb] sustineant.

Intrantes autem et exeuntes hebdomadarii in oratorio mox matutinis finitis dominica [m 1Kb] , omnium genibus prouoluantur, postulantes pro se orari [n 1Kb] . Egrediens  autem de septimana dicat hunc uersum: Benedictus es, Domine Deus, qui adiuuisti [o 1Kb] me, et consolatus es me. Quo dicto tertio, accipiat [p 1Kb] benedictionem egrediens. Subsequatur ingrediens, et dicat: Deus, in adiutorium meum intende; Domine, ad adiuuandum me festina. Et hoc idem tertio [q 1Kb] repetatur ab omnibus. Et accepta benedictione, ingrediatur.





COMMENTARIUS.


 Fratres sibi inuicem seruiant.] Fratres, inquit S. P. Benedictus, non seculares aut laici: dedecet enim monachos humilitati addictos ac penitentie, frequenti famulorum ad sibi seruiendum uti ministerio: unde Fuldenses olim monachi porrecto ad Carolum Magnum imperatorem libello supplici enixe flagitauerunt, »ut ipsa monasterii ministeria per fratres ordinentur, id est pistrinum, hortus, braciarium, coquina, agricultura, et cetera ministeria, sicut apud decessores nostros fuerunt ; quia deuotius ac dignius per fratres omne exercebitur officium quam per laicum aut seruum maleuolum.« Quod illi adeo enixe postulauerant, in uniuersis ordinis monastici monasteriis haud multo post instituere conati sunt abbates sud Ludouico Pio Aquisgrani congregati, edito statuto , »ut in coquina, in pistrino, et ceteris officinis propriis operentur manibus« monachi. Et certe si omnia monasterii utensilia ac si altaris uasa sacrata conspicienda sunt, haud profanis, sed per uite religiose propositum sanctificatis manibus tractari debent. Procul ergo omnes illi seruitorum 439 laicorum greges, quos non sine aliquo animi rubore nostra etate in cenobiis cernimus, heu quam longe distamus  ab illis temporibus, quibus ne quidem pedem in coquinam inferre, dum illic fratres operarentur, laicis licebat: quorum opera si quid aut afferendum, aut referendum opus esset, per fenestram allata, reddendaue porrigebantur, uti his expressis uerbis prescribunt  Statuta S. Adalardi: »De laicis hec est una et definita sententia, ut quandiu ibi aut pulmentaria preparantur, aut preparata ministrantur; siue quando fratres prius generaliter, siue quando postmodum reficiuntur, nullus ingrediatur. Si uero talia aliqua, aut prius preparanda, aut postmodum mundanda, uel curanda fuerint, que laicis deputata sint; fenestra, aut ostium, aut locus extra coquinam talis constitutus sit, ubi fratres uel preparanda suscipiant, uel mundanda referant, ubi ea illi uel ponere, uel posita recipere possint, ut tamen nullam occasionem pro qua coquinam ingrediantur habeant.« Eadem sub penis seuissimis disciplina uigebat apud Cistercienses, in quorum capitulo generali anni 1195 definitum est , ut »seculares non seruiant in coquina conuentus, nec in infirmitoriis: quod si in domo aliqua factum fuerit, prior et cellerarii, quandiu factum fuerit, sint in pane et aqua omni sexta feria. Abbas uero si hoc scierit, et non emendauerit, culpam hanc in capitulo generali fateatur, nec ad mensam abbatis infra abbatiam aliquis secularium ministret, nisi forte in hospitio comedentis.« Hanc tamen constitutionem postea temperauit capitulum generale anni 1237, statuens, »ut in abbatiis  in quibus non essent nisi octo conuersi, admitterentur ad huiusmodi ministerium seculares.« Nec minori religione a refectorii, dum mense sternerentur, ingressu laicos arcebant Cluniacenses, quorum antique consuetudines hec legunt :  »Refectorarius habet sub se tres alios fratres . . . . . lecto misse maioris euangelio, apportant uinum, ut per iustitias partiantur. uerum quidquid apportauerint, quidquid tale fecerint, semper tamen id cauent, ut nullus famulus pro illorum inuitatione in refectorio compareat.« Eadem habent mss. Consuetudines S. Benigni Diuionensis cap. 42. In Regula etiam S. Isidori decernitur, ut »tempore quo refectionis debitum soluitur, claustra monasterii obserentur, nec ullus extranens interesse presumat, ne quietem fraternam presentia sua impediat.« Quid? quod in Regula S. Aureliani non solum coquine aut refectorii, sed ne ipsius quidem monasterii accessus uiris secularibus liber relinquitur: »Prouisores uero monasterii, si in habitu laico fuerint, nec ipsi permittantur intrare: pro his utilitatibus quas in hac Regula statuimus  cum marcionibus, aut carpentariis, si aliquid necesse fieri, aut reparari, aut certa aliqua ratione abbati facienda, intreant. De cetero nullam licentiam aut libertatem habeant intreundi.« Quod S. Aurelianus  ait si in habitu laico fuerint, in memoriam reuocat antiquam monasterii S. Galli consuetudinem qua laicis etiam potentissimis haud fas erat dominicis diebus processionem in claustro sequi, nisi habitu monastico indutis, ut testatur Ekkehardus 440 iunior his uerbis: »uidi ego ante tempora que a Gallis patimur, monachorum schismatis, comites aliosque potentes loci milites, pro dilectione festis diebus crucem nobiscum per claustrum sequendo; iuuenes et senes quosdam ad cingulum barbatos monachicis indutos roccis nobiscum quaque iuimus ingredi.« De cetero autem claustrum »ab antiqua patrum memoria tante uenerationi est habitum, ut nemini uel potentissimorum seculi canonicorum seu laicorum introitus, uel etiam introspectus eis licuerit.« Hanc disciplinam suis in cenobiis etiam instituerat S. Columbanus abbas; unde inter alia accusationis capita, quibus querebatur de sancto uiro Theodoricus rex, illud erat :  »Cur intra septa secretiora omnibus Christianis aditus non pateret.« Ad quod S. abbas respondit: »Se consuetudinem non habere, ut secularibus hominibus et a religione alienis famulorum Dei habitationis pandat introitum, sed opportuna aptaque loca ad hoc habere parata, quo omnium hospitum aduentus suscipiatur.« Eamdem in titutionem etiam in Farfensi monasterio uiguisse colligimus ex uita S. Paldonis n. 7, ubi Thomas Farfensis abbas nobiles adolescentes, conuersionis gratia Gallias petentes, ad suum legitur inuitasse monasterium, sic eos alloquens: »Ad monasterium cui deseruio reuertimini mecum, et propter ardorem uestri desiderii, quamquam extra usum monasterii intrinsecus uos recipiam, ut simul cum fratribus edatis, simul dormiatis, simul orationi uacetis simulque ad opus manuum exeatis, ut his exercitiis probati, sciatis quibus modis propositum monachi adimplere ualeatis.« Sed reuertor ad propositum. Quod si laicorum hominum ministerio uti in monasterio haud decet monachos, multo minus  clericorum aut aliorum religiosorum, id quod expresse uetat Benedictus papa XII in sua pro monachis Benedictinis Constitutione his uerbis : »Ceterum ut uiam scandalis precludamus, prohibemus expresse ne in ecclesiis, uel monasteriis, seu locis, aliis conuentualibus eiusdem ordinis seu religionis, clerici seculares, uel laici, seu alterius monasterii monachi, uel religiosi alterius religionis ad uictum monachis ministrandum de cetero deputentur.«

Ergo quia nec laicis licet nec clericis, fratres sibi inuicem seruiant: Inuicem dico, id est per uices singulis sibi hebdomanis succedendo, ut ex consequentibus patet; communisque apud omnes monachos usus passim obtinuit. Sicuti uidere est in Regula Magistri : »Superius diximus decadam fratrum sub sua cura duos prepositos continere: qui decem fratres in coquine seruitio uicibus combinati septenos expleant dies. Et cum uicibus istis unius decade  fuerit adimpletum seruitium, consignatis omnibus a cellerario utensilibus, sibi alia in exercitatione decada succedat. Qua expleta, succedant sigillatim per singulas septimanas.« In Regula S. Donati ad uirgines : »Sorores sibi inuicem seruiant in omni ministerio corporali, tam in coquina, uel quidquid quotidianus exegerit usus, uicibus sibi, excepta matre seu preposita, succedere debent.« In Regula 441 Sancti Ferreoli: »Temporibus dispositis uicibusque discretis, de ciborum preparatione solliciti seruiant sibi inuicem; atque alterutrum sub equalitate ministerii dominentur.« Apud S. Basilium : »Ministerium in communi conuentu alternis uicibus fiat, duo secundum ordinem in hebdomada una omne studium ad usum requisitum expleant.« Apud S. Hieronymum in prefatione ad Regulam S Pachomii: »In hebdomadarum ministerio sibi succedant per ordinem.« Apud Cassianum : »Per cunctam namque Mesopotamiam, Palestinam, et Cappadociam,  ac totum Orientem, singulis hebdomadibus uicissim fratres ad hec officia sibi reddenda succedunt, ita ut secundum cenobii multitudinem ministrorum quoque numerus deputetur.« Denique in uita S. Mariani ad S. Germanum Autissiodorensem monachi, seculo u, ad quem Olinitius item monachus dixisse fertur: »Sors mea est ad mensam fratribus ministrare et alimoniam parare.« Soli, aut saltem fere soli Aegyptii monachi contrariam inierant consuetudinem: »Apud Aegyptios enim, ut scribit Cassianus , quibus maxima cura est operis, non est hebdomadarum mutua uicissitudo, ne sub occasione huius officii omnes ab operis canone impediantur; sed uni probatissimo fratrum cellarii uel coquine cura committitur, qui perpetuo donec uires uel etas admittit, iugiter opus illud exerceat.« Et tamen S. Hieronymus de Aegyptiis monachis loquens: »Unaqueque decuria, inquit , cum suo parente pergit ad mensas, quibus per singulas  hebdomadas uicissim ministrant.« Sed S. Hieronymum de solo mense seruitio, non de coquine officio forte intellexeris.

Ut nullus excusetur a coquine officio.] Quod omnibus fratribus S. Pater imponit coquine officium, illud uni soli committebant Aegyptii monachi, ut modo docebat Cassianus. Solis etiam iunioribus iniungit Regula SS. Pauli et Stephani, cuius hec uerba : »In omnibus obsequiis, et ministeriis, in quibus fratres iuniores sibi uicissim succedunt, unusquisque bona uoluntate susceptam hebdomadam uicis sue in quolibet ministerio hilariter absque murmuratione cum gratia Dei impleat.« Similem in suo monasterio, sed contra Regulam S. Benedicti consuetudinem instituerat u. Turketulus, abbas Croylandensis: hic enim teste Ingulfo  »diuidens totum conuentum in tres gradus, ut quilibet gradus suum statum agnosceret, et teneret, statuit uidelicet, quod iuniores ab ingressu monasterii usque ad annum uigesimum quartum in ordine,  subeant omnia opera chori, claustri, et refectorii, canendo, legendo, seruiendo, et omnes regulares obseruantias secundum magistri sui doctrinam custodiendo, etc.« Quam legem postea renouauit ipse Ingulfus, eiusdem monasterii factus abbas.

Nisi aut egritudine, aut in causa grauis utilitatis quis occupatus fuerit.] Quod quasi generaliter dixerat iam solita S. Pater discretione temperat, a coquine officio egrotos, et grauioribus utilitatibus occupatos eximens. Et certe inhumanum 442 foret infirmos huic officio deputare. Sed queret aliquis quenam sit meritoque dici debeat causa grauis utilitatis? Respondet Hildemarus eam esse, quam agnoscentes fratres, dimissa concordia, haud murmurant; quod propter eam talis frater excusetur a coquina: quapropter »hec utilitas grandis siue magna ex Bernardo Cassinensi debet esse abbati manifesta, et fratribus non incognita, ne forte possit esse alicuius  discordie causa, uidelicet quod hic excusaretur, alio laborante.«

An uero inter huiusmodi grauioribus utilitatibus occupatos abbas recenseri debeat, forte dubitabit aliquis: at mihi nullus uidetur dubii locus, si uel minimum ad S. Benedicti mentem attendatur: quis enim in monasterio grauioribus causis occupetur illo, qui rerum omnium curam suscepit? Et certe si cellerarius solis temporalibus curis detentus excusetur, quidni excusabitur et abbas, ad quem et temporalium et spiritalium sollicitudo respicit? Sed quod subticuit S. P. Benedictus, illud claris enucleatisque uerbis expressit S. Cesarius in Regula ad uirgines, in qua sic loquitur : »In omni ministerio corporali, tam in coquina, uel quidquid quotidianus exigit usus, uicibus sibi, excepta matre, uel preposita, succedere debent.« Cesarium in sua item ad uirgines Regula exscribit S. Donatus cap. 67. Similiter S. Aurelianus in Regula ad monachos : »In omni, inquit, ministerio, siue in  ordine psallendi, aut legendi, uel operandi, uicibus sibi succedant, absque S. abbate, et nimis senibus, et perparuulis infantibus, et certe ita infirmis ut surgere omnino non possint: non compellantur facere pro eo quod non preualent.«

Neque tamen inficias ibo, aliter in nonnullis Regulis contineri, aliamque in quibusdam ordinis nostri monasteriis uiguisse rationem; maxime autem in Regula S. Ferreoli, cuius hec uerba : »Abbas tribus per annum uicibus, id est in die Natalis Domini, similiter in primo Pasche, nec non in festiuitate peculiaris Patroni sancti, ac beatissimi uenerandi semper martyris Ferreoli, aut certe quidem ad quorum nomina sanctorum idem locus consecratus fuerit, coquinam cibos congregationi paraturus intreat, ibique suscepto iunioris ministerio, seruiendo mensis humilitatis formam ministret in ferculis, sancte huic abiectioni se libenter inclinans, que maiorem illum producit ceteris, dum reddit equalem.« Et Regula Magistri : Quotiesque  hebdomadarii in seruitio mensarum negligenter mensis deseruiunt, alia die hora refectionis leuet se abbas, et cum uno de prepositis aut duobus, si grandis fuerit congregatio, ipsi facient seruitium ad omnes mensas, ut doceat eos quomodo faciant.« Nostros uero quod spectat S. Salaberga, Laudunensis abbatissa  »coquinam, uel reliquas causas [Forte curas], que monasticis rebus peragi solent, uicissim suis hebdomadibus ministrabat.« S. Benedictus, abbas Anianensis teste Ardone eius discipulo, in eius uita, num. 14, »laborantibus fratribus ipse aliquando collaborare, aliquando autem eorum ad uescendum decoquere uictum, librumque 443 etiam pariter circa coquinam occupatus scribere satagebat; lignamina uero sepe propter penuriam boum humeris propriis cum discipulis deferebat.« De Eigili etiam, Fuldensi abbate, ita scribit Candidus in eius uita, n. 24 : »Hic quoque, sicut semper facere  consueuerat, cum consilio et consensu fratrum suorum constituit atque decreuit, ut fratres qui extra monasterium ministeria preuidere noscuntur, fratribus infra monasterium commanentibus per singulas anni septimanas iuxta ordinationem prepositi uel decanorum in cibo, et potu, atque aliis quibuslibet commodis monastice uite congruentibus, super indictam sibi annonam ad honestam consolationem non coacti, sed ut eos sumptus permitteret spontanea uoluntate seruirent; ita tamen ut ipse primo omnium huius seruitutis initium in die Natalis Domini ad exemplum ceteris cum gaudio suscepisset.« Idem prestabant olim in Cluniacensi monasterio abbates, ut docet Udalricus lib. I, cap. 46, idque ipsum communis ordinis nostri usus obtinebat. Et certe probandi laudandique in primis abbates qui, cum sibi per otium licet, in hisce humilitatis exercitiis suis fratribus exemplo preeunt; nec suam inde putent  minui auctoritatem, aut dedecere dignitatem, unde totam suam gloriam quesierunt uiri sanctissimi, in seculo olim clarissimi, et in populis principes, ut de SS. Guillelmo, ex potentissimo duce, Gellonensi monacho; Carolomanno, ex Austrie rege monacho Cassinensi; de SS. reginis Francie Radegunde et Baltilde, ut alios plurimos interim sileam, legimus. uide uitam I S. Galteri, abbatis Pontisarensis, num. 11, apud Boll., 8 April.

Neque pretereundum est quod de monachis, S. uincentii de uulturno habetur in uita S. Thome abbatis Farfensis ; quod scilicet congruis temporibus ad Farfense monasterium ueniebant, »et hebdomadas suas in coquine officio sicut et alii fratres in ipso faciebant monasterio.«

Porro nullum hoc capite discrimen ponere uidetur S. Benedictus inter coquine hebdomadarios et mense ministros: utrosque tamen distinguit cap. 38, ubi, agens de hebdomadario lectore, ait: Postea autem cum coquine hebdomadariis, et seruitoribus  reficiat. Quem in locum Boherius in primo comment.: »An enim isti seruitores per septimanas seruiant, an per dies non curo, quia nec in Regula hoc reperio, sibi tamen uicissim huius seruitutis officium impendent.« Ubi manifeste seruitores ab hebdomadariis coquine, qui per totam septimanam seruiebant, distinguit. Apud Cluniacenses tamen, Diuionenses S. Benigni, et Cistercienses, hebdomadarii coquine utrumque munus obibant. De Cluniacensibus audiendus est Udalricus : »Finita hora post quam fratres sunt refecturi, celeriter exeunt, ut fabas administrent, quas qui prior est coquorum, si tamen bene nouerit, et huius est ualetudinis, cum cocleario ad hoc facto mittit in scutellas; alii portant ad mensas, a principali mensa incipientes. De oleribus econtrario fieri solet; que ita administrant, ut a nouissimo incipiant.« Idem habent mss. Consuetudines 444 S. Benigni, cap. 35, adduntque: »Et non solum ipsi, sed et omnes, qui scutellas in refectorio portant, hanc diligentiam debent habere, ne  scutellam ita bassam portent, ut intus possint anhelare, nec aliquam psalmodie mussitationem interim faciant, ut fundum ipsius nec sordidum sit prouideant, ut tutelam frocci ab ipsa custodiant, ut digitum ne intus intingant, caueant.« Generale tamen et pittantiam tam ex Udalrico quam ex predictis consuetudinibus, non ipsi ex debito, sed cellerarius et alii quibus innuebat ipse, ministrabant. Generale autem, quod dominica, fer. 3, 5, et sabbato seruiebant, illud uocabant, quod singulis in singulis scutellis porrigebatur. Pittantia uero, que fer. 2, 4, 6, illud quod duobus in una scutella ministrabatur ex eodem Udalrico.

De Cisterciensibus ita liber Usuum, cap. 108: »Ubi quatuor hebdomadarii coquine fuerint, duo una die, et duo alia uicissim seruiant.« His tamen adiungebatur cellerarius ex cap. 76, in quo sic legitur: »Cellerarius, et coci preuideant, ut ambo pulmentaria priusquam campana pulsetur   per mensas disponant.« Quem morem forte respicit locus ex uita S. Stephani, abbatis Obazinensis, lib. II, num. 19, quo cellerarius ex eius precepto refectorium preparasse, et mensas mantilibus ornasse dicitur .

Preterea tam apud Cluniacenses quam apud Cistercienses a coquine hebdomadariis distinctus erat refectorarius, qui, adiutus ab aliis fratribus, si necesse esset, quotidie refectorium parabat, mantilibus, cochlearibus, cultellis, pane et uino mensas sternebat, cuius officium fusius descriptum habes apud Udalricum, lib. III, cap. 21, in Consuetud. S. Benigni, cap. 42, et in lib. Usuum Cister., cap. 118.

Quia exinde maior merces et caritas acquiritur.] Quia exinde, scilicet uel ex egritudine, aut ex causa grauis utilitatis, maior merces acquiritur, si et illa patienter portetur, et ista debita deuotione persoluatur; uel exinde, id est ex eo quod omnes sibi inuicem  seruiunt, maior merces et caritas acquiritur, ac proinde nullus ab hoc officio excusandus, ut nec mercede priuetur. Qualis autem et quanta sit illa merces exprimit S. Basilius his uerbis: »Magnum opus ministrare, regnumque celorum procurans. Sagena est enim uirtutum omnia in se mandata Dei comprehendens; et primo humilitatem omnem in se uirtutem comprehendentem, et bonorum infinitam multitudinem afferentem; deinde et illud: Esuriui et dedistis mihi manducare; sitiui, et dedistis mihi bibere. Et paulo ante renuntianti seculo auctor est, ne patiatur alterum sua exsequi ministeria, ne priuatus mercede, eam recipiat alter, illiusque diuitiis ditetur.

Ut autem et certa merces in futuro, et caritas in presenti seculo acquiratur, non perfunctorie, aut tepide ministerium istud persolui debet; nam bonum gradum non simpliciter ministranti promittit Apostolus, sed bene ministranti: porro ut bene ac debite ministretur, tria potissimum a coquine hebdomadariis requirit S. Adalardus in  445 Statutis. 1o Ut continuum inter laborandum silentium custodiant. 2o Ut pro necessariis tantum modo rebus loquantur ministri. 3o »Ut ipsum silentium cum fructu alterius mercedis ab omnibus illis ibi seruari possit; psalmi, inquit, sine intermissione canendi sunt.« Docet postea quem in psallendo modum obseruare deberent. Ista disciplina uigebat apud Cluniacenses, teste Udalrico lib. II, cap. 35, ubi assignat psalmodiam in coquina recitandam. In mss. etiam S. Benigni Consuetudinibus cap. 35 hec lego: »Ibi in coquina summum silentium, nulla uox, et pauca signa, excepta psalmodia, que canitur.« Preterea utile erit silentium et psalmodiam pio aliquo atque interiori animi affectu condire, ad instar egregii illius coqui monasterii Alexandrie de quo S. Ioannes Climacus : »Non possum facere quin uobis exponam coqui illius loci rarissimam, et plane singularem uirtutem; nam cum in culine ministerio perpetuo occupatum uiderem, et sibi tamen semper presentem iugique  lacrymarum fonte inundatum, rogaui ne mihi aperire grauaretur, qua ratione tantam a Deo gratiam impetrasset. Coactus ille mea importunitate respondit: Non homini unquam sed Deo ministrare uisus, omni me, inquit, quiete indignum arbitratus sum; et per contemplationem ignis presentis, assiduam futuri inferorum incendii memoriam excitare consueui.« Similem animi dispositionem in seruiente requirebat S. Basilius , cum interrogatus »cum qua animi affectione fratribus oportet ministrare,« respondebat: »Perinde ac si Domino ipsi ministraretur; qui dixit: Quatenus fecistis uni de his fratribus meis minimis, mihi fecistis.« Non minori edificatione digna sunt ea que ad sequentem interrogationem, »cum qua humilitate aliquis accipere debet quod sibi ministratur a fratre,« respondet, scilicet, »cum ea qua seruus cui a Domino suo ministraretur, et ea quam Petrus apostolus ostendit, cum ei Dominus ministraret, in quo et docemur de illorum periculo, qui recusant quominus sibi ministretur.«  Hec responsio aliam mihi reuocat in memoriam, quam Siluanus S. Pachomii monachus  fratribus interrogantibus, cur inter edendum perpetuo fleret, fecisse dicitur, nimirum: »Prohibere uultis ne plangam, cum tot mihi homines sanctos ministrare uideam, quorum ego puluerem pedum abstergere dignus non sum?«

Imbecillibus autem procurentur solatia.] Imbecilles ex Hildemaro dicuntur; 1o licet minus proprie, delicati, quibus quasi a natura est, huiusmodi officium non posse exercere; 2o illi qui ex infirmitate surgunt; 3o claudi, et qui non possunt sine baculi adiutorio incedere: imbecillis enim dicitur quasi sine baculo. Imbecilles etiam Smaragdo et Bernardo Cassinensi sunt fragiles, delicati, uel debiles corpore: quod ad idem aut fere idem redit. Breuius et forte rectius Richardus de S. Angelo imbecilles uocat monachos qui  sunt modice potentie. Huiusmodi ergo imbecillibus procurentur solatia, id est socii, unus aut plures, prout exigit necessitas. Huc uero respexisse uidetur S. Adalardus , cum non omnes ordine suo ministrare decreuit, 446 ne forte simul omnes senes, aut omnes iuniores coquine seruitium exercere contingeret.

Sed habeant omnes solatia secundum modum congregationis, aut positionem loci.] In quem locum ita Smaragdus. »Quod autem dicit secundum modum congregationis, secundum numeri modum et quantitatem intelligitur monachorum. Secundum enim multitudinem congregationis, et numerus ministrorum, aut minor, aut amplior deputetur. Quod autem dicit, ac positionem loci, intelligitur edificatio, uel constructio monasterii. Constructio enim monasterii, si congruo ponitur loco, ubi secundum huius Regule capitulum omnia in claustra contineat necessaria, minus coquus aliorum indiget adiutorio. Si uero in arcto loco et angusto uel arido ponitur situ, ubi nec  aquam sine labore, nec hortum habere possint sine penuria, plura cocis administrentur solatia.« Eodem fere modo loquuntur Hildemarus, Bernardus Cassin., Nicolaus de Fractura, Richardus de S. Angelo, Boherius in utroque comm., Turrecremata, Mathias Lambertus, et Menardus.

Si maior congregatio fuerit, cellerarius excusetur a coquina.] Cellerarium a coquina eximit S. Pater quia maioribus utilitatibus occupatur; quapropter si proprio motu aut ex deuotione istud officium secundum ordinem uicis sue exercere uoluerit, difficile, ei permittendum esse decernit S. Adalardus his uerbis : »Senior autem cellerarius tam interius quam exterius, id est, uel in refectorio, uel in coquina, uel in his habitaculis que ad coquinam pertinent in omnibus, et pro omnibus sollicitudinem gerat, ne qui sibi aliter agendo, loquendo intemperanter uel se uel ea que agit tractare presumat, nisi secundum quod religioni nostre omnino conueniat. Nec querendum,  nec exigendum ab eodem cellerario est ut ipse, ac si propria deuotione, in preparandis pulmentis se ingerat, et prefatam sollicitudinem ob hoc in aliquo postponat, sed potius secundum Regule auctoritatem aliud solatium, si opus fuerit, requirat, ut ipse quidem super hinc et inde ad ea que Dei sunt prouidenda liber remaneat. Hec ideo non dicimus ut eius deuotioni, quando absque offendiculo prefate sollicitudinis fieri potest, obsistamus; sed ne dum se in his que ad eum eo tempore non pertinent, ac si deuotius immergit, certam sibi impositam prouidendi necessitatem postponere presumat.« Apud Cistercienses  uero pertinebat ad cellerarium »preparare pulmenta cocis utriusque coquine, et mittere sal in pulmentis generalibus, et hec per scutellas diuidere, nisi ubi abbati aliquando uisum fuerit, quod non possit fieri . . . . Panem et uinum, uel siceram hora competenti in refectorio ad distribuendum preparare; illis qui ad prandium usque ad tertiam partem panis comedunt, ad cenam de grossiori  pane, ubi habetur, superaddere; comedentes fratres tam ad prandium quam ad cenam semel ad minus inuisere.«

Egressurus de septimana sabbato munditias faciat.] 447 Quid per munditias hic intelligat S. P. Benedictus uarie exponunt commentatores. Hildemarus omnium fere antiquissimus mentem suam ita exprimit: »Intentio S. Benedicti fuit, ut omnia in ipsa hebdomada faciat; sed nunc quia labor grandis est, eo quod non possunt in coquina seruire, et iterum porticus scopare, et ceteras munditias facere, idcirco diuiditur isto modo; id est in die sabbati scopatur coquina, et lauantur lapidea, et scutella, siue etiam scamna. In altera uero sequenti hebdomada scopant totos porticus, id est ante coquinam et ante refectorium. Capitulum uero et dormitorium ante uestiarium debet camerarius scopare, et ante basilicam basilicanus. Refectorium uero cellerarius debet scopare;  si labor illi fuerit, debet petere adiutorem a decano.« Hildemarus igitur munditias in uerrendo monasterio et abluendis coquine uasculis reponit. Sed Bernardus Cassinensis munditias in tribus omnino constituit: 1o »Munditie iste, inquit, sunt uasorum; 2o scopatio domorum; 3o ablutio linteaminum, cum quibus tergunt manus et pedes.« Idem sentiunt Boherius et Ioannes de Turrecremata. At uero Matthias Lambertus S. Benedictum intelligit de sola uasculorum munditie; S. Hildegardis de sola scopatione; quam postremam sententiam tuetur Menardus his uerbis: »Munditias faciat, id est uerrat monasterium; unde Magister cap. 19 Regule: Munditias monasterii exerceant. Munditias facere est uerrere. Plautus in Sticho: Munditias uolo facere, afferte scopas. Neque hic locus S. P. Benedicti comprehendit uasa et lances, nam quotidie tergende sunt.« In mss. etiam Cons. S. Benigni cap. 35, munditias facere idem est »quod bene lauare cum scopis lauatorium claustri, et mundare pauimentum necessariarum. Que munditie in  Quadragesima inter sextam et nonam fieri debent; alio autem tempore post nonam, aut post prandium, si dies ieiunii fuerit.«

Ad praxim uero huius capitis respicere uidetur quod prescribit Regula Magistri his uerbis : »In eadem hebdomada seruitium ad mensas ipsi adimpleant, omnem diligentiam monasterii ipsi exerceant: ipsi omnes fratres in hebdomada ipsa discalceent, adiunctis in solatio de decada sua fratribus, cum quibus et discalceent, et ipsa calcearia faciant, et facto mane sedentibus ad ordinem fratribus ipsi consignent. Simul et in eadem hebdomada munditias monasterii exerceant, refrigeria lauent, ligna conscindant, aquam faciei tradant, ad communionem intrantibus fratribus aquam manibus ipsi ministrent. Mappas, et sabana, et facitergia, uel res sordidas fratrum ipsi lauent illis horis in quibus non coquent. Candelas monasterii a cellerario factas, quotidie ipsi incendant et tutentur. Mox enim cum in hebdomadam,  ut diximus, prima die post primam dictam intrauerint, primum opus seruitii sui munditias oratorii exhibeant, et mattas oratorii pauimento retendant; quod in totis septem diebus hebdomade sue post matutinos dominicos hoc opus primum seruitii sui oratorio exhibeant.« uide Udal. lib. II, cap. 35; lib. Usuum Cist., cap. 108; Ceremon. Bursfeld. dist. 2, cap. 15.

448 Lintea cum quibus sibi fratres manus aut pedes tergunt, lauet.] Hic particula aut sumitur copulatiue pro, et.

Pedes uero tam ipse qui egreditur quam ille qui intraturus est, omnibus lauent.] Ita nimirum ut ille qui egreditur pedes lauet, qui uero ingreditur tergat, ex Hildemaro, Bernardo Cassinensi, Turrecremata, lib. II Consuetud. Clun. cap. 35, Consuetud. S. Benigni cap. 35, et Ceremoniali Bursfeldensium dist. 3, cap. 21. De hoc ritu est capitulum 10 monachorum ad Augiam directorum: »Ut in sabbato quando munditias facere solent, pedes cum silentio lauent, ne  detur occasio loquendi. Ibidem uero sedentes collationem complent, et sic accedunt ad completorium.« Item et canon. 23 concilii Aquisgr.: »Ut in Quadragesima sicut et in alio tempore uicissim sibi pedes lauent, et antiphonas huic officio congruentes decantent. In Cena uero Domini pedes fratrum, si ualet abbas, lauet, et osculetur; demum propria manu poculum eis porrigat.« Et canon. 24: »Ut mandatum, si tempus cene est, tam fratrum quam etiam peregrinorum post cenam fiat.«

Ritum ita describit lib. Usuum Cisterc. cap. 108; Hebdomadarii coquine redditis cellerario uasis, »preparent que ad mandatum necessaria sunt. Mox autem ut signum pulsauerit, induti scapularibus deponant cucullas in capitulo, et sic ueniant in claustrum. Incipiente ergo abbate antiphonam Postquam, uel cantore, absente abbate; prior intrantium in coquinam abluat pedes abbatis, et iunior tergat; hoc modo percurrentes ceteros in sinistra parte. Iunior uero  exeuntium pedes lauet, et prior tergat, similiter percurrentes ceteros in dextra parte. Et ne hic ordo perturbetur, si duo abbates fuerint, minor abbas in dextra parte sedeat. Qui citius percurrerint, in alteram partem transeuntes alios adiuuent, qui quotiens ante eum qui collationem tenet, transeunt, reuerenter inclinant. Qui pedes lauat, et cui lauantur, post ablutionem inuicem se inclinent. Similiter qui tergit, et cui terguntur. Porro nemo se discalciet donec abbas se discalciet: discalceati uero obseruent quantum possunt ne pedes nudi appareant, sed sub cuculla recondantur. Nec sedentibus manice defluant, sed apte eas ante se componant. Ante lectionem omnes sint recalceati.

Ex dictis hactenus tria sunt obseruanda. 1o Hanc pedum lotionem quam mandatum uocant aliquibus in locis factam fuisse sub silentio; ut ex cap. Monachorum ad Augiam directorum apparet; in aliis cum cantu, ut ex conc. Aquis. et ex lib. Usuum Cist. colligitur. 2o Factam fuisse ante completorium ex  cap. Monachorum ad Augiam directorum, idque post cenam ex conc. Aquisgr. Scribit tamen Boherius in monasteriis Cassinensi et Specus fieri solitam ante uesperas, excepto Quadragesime tempore. 3o In claustro ex libro Usuum Cisterc. et ex statutis S. Germani a Pratis; ante capituli arcum ex Consuet. S. Benigni Diuion. cap. 35.

Hunc porro ritum, quem ex Regula nostra S. Fructuosus in sua c. 9 449 transcripsit, S. P. Benedictus ab antiquis monachis acceperat, apud quos ut scribit Cassianus , post cenam, non sabbati, ut uult S. Benedictus, sed dominice, qui fratribus hebdomada preterita seruierant, iis pedes lauabant. In precipuis tamen festiuitatibus earumque uigiliis, non sabbato, sed feria quinta precedenti solebant nostri mandatum celebrare. Ex his in mss. sancti Benigni consuetudinibus recensentur »sabbatum ante Pentecosten, ante natale Domini, et Assumptionem B. Marie et Dedicationem  ecclesie, et festum omnium Sanctorum, Purificationem quoque B. Marie, et solemnitatem SS. Trinitatis, et natale S. Mauritii, si tamen in sabbatis, aut dominicis diebus euenerint.« In libro etiam Usuum Beccensium istud statutum reperio: »Si uigilia Natalis Domini sabbato contigerit; feria quinta ante mandatum debet fieri. Pro nulla alia uigilia mutatur mandatum, si euenerit sabbato. Quod si ipsa festiuitas Natalis Domini, uel aliqua de his qui primam processionem habent, sabbato eueniant, quia uidelicet inuitatorium a quatuor uel a tribus dicitur; similiter feria quinta ante debet fieri mandatum. Et si Annuntiatio sabbato euenerit, fiet mandatum feria quinta.« Et in mss. Statutis S. Germani a Pratis: »Si festum duplex die dominico euenerit, non fiet sabbato precedenti mandatum in claustro, sed fiet die Iouis precedentis.« Primus qui huicce mutationi locum dederit in antiquo Corbeiensi ordinario ms. perhibetur S. Odilo, abbas Cluniacensis, qui, ut ibidem dicitur, sanxit ut mandatum »feria  quinta precedente Pentecosten a fratribus celebretur. In Natiuitate etiam Domini, natalique summorum apostolorum Petri et Pauli, et Assumptione B. Marie, si in sabbatis, aut in dominicis diebus euenerint, hoc idem fieri quinta feria censuit.« Quibus S. Hugo addidit »festum uinculorum B. Petri, et festiuitatem omnium Sanctorum, et transitum B. Martini, Purificationem quoque B. Marie, et Dedicationem ecclesie, si extra Quadragesimam euenerit, et solemnitatem SS. Trinitatis.«

uasa ministerii sui munda et sana cellerario reconsignent. Qui cellerarius item intranti consignet, ut sciat quid dat, aut quid recipit.] Idem decernunt S. Isidorus in Regula, cap. 19, et Magister, cap. 16. Ex mente autem S. P. Benedicti cellerarius, ut ait Hildemarus, ab egredientibus »tria debet requirere in uasculis, hoc est munditiam, integritatem, atque numerum; munditiam, si munda sunt; integritatem,  si sana sunt; numerum, si tota sunt.«

Querit uero hic Boherius quandonam cellerarius intrantibus hebdomadariis uasa coquine reconsignare debeat? Respondetque, Aut statim ut egrediens reddiderit, aut saltem ante completorium, aut demum dominica, finitis matutinis. Certe ueteres monachi a quibus S. P. Benedictus hunc canonem in suam Regulam inuexit, feria secunda, qua suam incipiebant hebdomadam, post matutinos hymnos huiusmodi utensilia sibi succedentibus consignabant . Ex libro autem Usuum Cisterc. »statim post uesperas, si dies ieiunii fuerit ; aut post 450 refectionem seruitorum, si Quadragesima; uel post cenam eorumdem, si dies fuerit prandii, uasa, et cetera que in coquina receperunt, cellerario reddant, et cellerarius intranti. Quod si aliqua de his que reddenda sunt, desunt, in capitulo satisfaciant; et que defuerint notificent.« Horum uasorum seu utensilium numerum et nomina offendes apud Udalricum, lib. II, cap. 36, et in mss.  Cons. S. Benigni cap. 35.

Obiter hic notandum ad eos, qui ex coquine exercitio exibant, pertinuisse sequenti hebdomada communem focum hiemis tempore preparare, ut discimus ex his Hildemari uerbis : »Abbas debet locum deputatum habere, ubi se calefaciant, et illi debent facere focum, qui hebdomadam coquine dimiserunt.« Et ex Udalrico : »Quod si tanta est hiemis asperitas, est officina in qua grandis focus ab ipsis fratribus qui fuerunt coqui prioris septimane preparatur; et illuc omnes tam maiores quam minores licenter accedunt, cum summa tamen grauitate, sicut dignum est in tali hora.« Apud Cistercienses tamen huic muneri deputabatur infirmarius, ad quem pertinebat »ignem in calefactorio per hiemem post uigilias, uel post matutinas, uel primam facere .« In Corbeiensi monasterio fratres uice sua hiemalem calefaciebant domum, ex uita Wale abbatis  lib. I, cap. 11 . In Regula uero Cuiusdam ad uirgines prescribitur , ut »focos in schola penitentes, si fuerint, bine et bine per hebdomadas faciant.«

Circa focum communem tria hic obseruanda ueniunt: 1o Quod ex Concordia Dunstani, cap. 2, calendis Nouembris fratribus concederetur accessus ignis; 2o quod sub silentio fratres se calefacerent, ex Hildemaro supra citato, 3o Honeste, et non nudis pedibus presente aliquo, ut scribit liber Usuum Cisterc., cap. 72.

Septimanarii autem ante unam horam refectionis.] Hec uerba, ante unam horam, ita intelligit Bernardus Cassinensis, »ut si fratres reficiant ad sextam, isti debent recipere mixtum post tertiam; si fratres ad nonam, isti ad sextam; si fratres ad uesperas, isti ad nonam.« Cuius sententiam exponens Benedictus Heftenus : »Ne autem, inquit, nimium anticipetur hec mixti sumptio, tam Bernardum Cassinensem quam S. legislatorem predictis  locis intelligendum arbitror labente aut fere finita hora ultima ex tribus equinoctialibus respondentibus uni hore canonice; ita ut qui post tertiam iubetur mixtum sumere reficientibus fratribus hora sexta, illud sumat sub finem hore quinte; et qui ad sextam, aliis comedentibus nona, mixtum sumat circa finem hore octaue, siue paulo ante nonam; et sic de reliquis.« Mentem suam confirmat ex Smaragdo, qui hunc locum exponens, ita habet: »Quod autem dicit ante unam horam refectionis, subintelligitur in una hora illa antequam fratres reficiantur;« ex libro Usuum Cisterc. quo prescribitur , ut »si dies fuerit prandii, ad mixtum percutiatur signum in ecclesia tribus ictibus ante sextam: si autem ieiunii, totidem post sextam:« per horam sextam horam canonicam, que canitur in templo ante refectionem intelligens, non horam diurnam; et ex 451 Ceremoniali Bursfeld., in quo hec leguntur  : »Omni tempore decantata in ecclesia hora illa, post quam immediate reficere debent fratres, siue sexta fuerit, siue nona: si dies talis fuerit, quo mixtum presumere solent, lector mense et seruitor in sumptione illius festinent preuenire refectionem fratrum, ne illa forte propter eos retardetur.« His omnibus addere potuisset Hildemarum, qui S. Benedictum ita explicat: »Cum dicit ante unam horam, non dicit propter terminum hore, sed propter congruum interuallum, ut possint rationabiliter accipere hoc quod iussum est; quia sic alibi dicit de lectore: Accipiat mixtum priusquam incipiat legere, uerbi gratia, si tempus est quando ad nonam reficiunt fratres, cum canitur missa ad octauam; et post missam uadunt omnes qui debent accipere mixtum, id est hebdomadarii coquine, lector, hospitalarii, et qui infirmis seruiunt pariter, et inueniunt quartam libre panis preparatam, et singulos biberes.«

Huic opinioni ultro assentirer, ni refragari uiderentur ea, que subiungit S. Benedictus, In diebus  autem solemnibus usque ad missas sustineant. Que uerba supponere uidentur aliis diebus ante missam, siue ante horam qua diebus solemnibus missa finitur  mixtum esse sumendum; una scilicet, aut circiter, hora ante refectionem. Et certe quotquot uiderim in Regulam S. Benedicti uersiones Gallice, hunc locum ita reddunt: Une heure auant la réfection. Opinionem nostram sequitur Carolus Cointius, Oratorii presbyter doctissimus ; confirmatque capitulum quinque monachorum ad Augiam directorum, quo decernitur ut legentibus fratribus, »hora qua preuiderit prepositus competere, siue qui in uice eius constitutus, id est senior decanus, pulset signum tintinuabuli, ut hebdomadarii, et ceteri seruitores iuxta preceptum Regule accipiant supra statutam annonam mixtum, ut non sit eis graue ieiunium, dum ministrant, sustinere. Lector uero post  sextam, antequam accedat ad legendum.« Ubi distinguitur hora qua hebdomadarii seruitores sumerent mixtum, ab ea qua lector mense.

Accipiant super statutam annonam.] Hec uerba duobus modis intelligi possunt; uel ita ut panis et uinum de statuta libra panis et hemina uini sumantur, uel ita ut ad statutam panis ac uini annonam aliquid superaddatur; ut idem sit super, ac preter, insuper. Priorem sensum sequuntur Menardus, Carolus Cointius, dissertator Gallicus de hemina uini et libra panis Benedictina, cum quibusdam Regule uersionibus Gallicis. At sententiam in altera dissertationis editione retractauit dissertator, num. 32, ubi contendit super a Greco formatum, unde etiam insuper proprie significare id quod superabundat. Idem sentit Matthias Lambert, et monachus Cisterciensis in Gallica expositione Regule S. Benedicti, quorum primus Regule textum ita Gallice reddidit, outre la portion ordonnée, alter uero, pardessus la portion qui leur est dessignée. Eodem modo etiam S. Benedictum  explicat Theobaldus Artaldus Celestinus; confirmaturque ex praxi, quam uidere est 452 apud Hildemarum, et maxime apud Udalricum: »Ad mixtum, inquit, non accipiunt nisi quod S. Benedictus precipit, quartam partem panis absque libra sua; et deuino similiter:« et ex Regula S. Cesarii ad uirgines, que iubet ut »que coquunt, singulis illis meri pro labore addantur;« et certe S. Benedictus biberes et panem non indulget nisi propter grauiorem laborem; cum uero propter laborem aliquid concedit, illud solet consuete annone superadditum esse, ut cap. 39, 40 et 41. Adde quod in sententia Menardi et dissertatoris, qui tantopere heminam contrahunt, si de hemina uini assumendi essent biberes, uix aliquid superesset ad prandium, et ad cenam; nec magnum S. Pater concessisset solatium, quod certe non impediret quo minus cum graui labore seruirent.

Neque eam tamen indulgentiam habuit Regula  Orientalis , statuens, ut »qui coquinat, antequam fratres reficiant, non gustabit quidquam.« Sed neque Regula Magistri , uolens ut post communionem ab Oratorio hebdomadariis exeuntibus dicat abbas: »uidete fratres ne ante orationem communem mense prebendam aliquid de cibo aut de potu suasione diaboli presumatis, etc.«

Singulos biberes.] Biberes, ut aiunt Bernardus Cassinensis, Nicolaus de Fractura, Boherius, et Turrecremata, »sunt parua uascula, que plena sufficiunt ad unum haustum moderatum.« Suffragatur epistola Theodemari ad Carolum Magnum Augustum: »Direximus etiam mensuram unius calicis, quam obsecuturi fratres iuxta sacre Regule textum solent accipere.«

Et panem.] In quali pondere non exprimit. Frustulum designat Antonius Perez, siue, ut loquitur Smaragdus, modicum panis; quod modicum Boherius ita explicat, ut ultra quartam partem libre propense non ascendat. Atque ita communis ordinis nostri  usus olim obtinebat ut coquine hebdomadariis cum uino quarta pars libre panis ad mixtum indulgeretur, ut patet ex Hildemaro, Udalrico, Bernardo Cassinensi, Boherio et aliis. Camaldulenses buccellam panis, et uini cyathum concedunt; Cassinenses tantum uini quantum potest capere unus scyphus, cum quo in refectorio bibitur, et circa uncias duas panis; Fulienses, quatuor ad summum panis uncias omni tempore, preterquam in diebus ieiunii ecclesiastici, quibus ad summum duas uncias cum uini scypho permittunt. Bursfeldenses quartam libre panis partem, et de potu tertiam partem mensure cuilibet in die competentis. Apud Cistercienses monachorum mixtum erat quarta pars libre panis, et tertia pars emine uini; conuersorum uero medietas libre panis sui, uel maior quantitas grossioris, et aqua ; quod non satis distinxit Ioannes Cresbeek; sed neque Benedictus Heftenus, hunc antiquarum  definitionum ordinis Cisterc. locum proferens lib. X, tract. 4, disq. 7.

Scribit preterea Boherius uidisse se »in Francia dare huiusmodi seruitoribus legumina, uel olera, in parua tamen quantitate, et modica, respectu prandentium, quod non reprobo,« inquit. Sed hoc 453 preter Regulam S. P. Benedicti; quamuis id aliquando permittant Bursfeldenses, in quorum Ceremoniali reperio : »Diebus quibus uti licet mixto, poterit abbas, quibus necessarium uiderit, loco mixti pulmentarium aliquod indulgere.« Addit Boherius: »uidi in quibusdam magnis monasteriis dare panem sine certa mensura huiusmodi pregustantibus; sed magister nouitiorum, quia ibi consueuerunt pueri confluere, faciebat signum sufficientie; et tunc uno momento omnes pariter recedebant.«

In diebus autem solemnibus usque ad missas sustineant.] Huius exceptionis uarias rationes afferunt antiqui Regule commentatores. Imprimis Hildemarus  mentem suam ita explicat: »Consuetudo namque fuit in illa terra, sicut et hodie faciunt canonici, post missam statim incipere sextam. uoluit itaque B. Benedictus tollere hanc consuetudinem; ideo dixit usque ad missam sustineant, ut dum ante missam non audet lector manducare, facto interuallo propter illum illa consuetudo rumperetur.« Aliter Smaragdus: »Quod autem dicit usque ad missas sustineant, intelligitur usque ad missam principalem, que ab omnibus solemniter canitur. Nam sunt plerique monachorum ministeriales, qui mane audiunt missam, et comedunt, et pergunt quo uolunt, et dicunt se missas audisse, et ita comedisse: quod uitium preuidens, et prohibens B. Benedictus dixit: In diebus solemnibus usque ad missas sustineant.« Boherius uero in primo commentario: »Forte quia habent spectare lectorem mense in huiusmodi mixto. Lector enim in fine misse maioris ieiunus recipit licentiam,  et benedictionem legendi; et tunc expone Solemnibus, id est dominicis. uel forte quia illis diebus maiorem missam quisque ex integro, et ieiunus audire debet. uel quia illis diebus solemnibus quique fideles tenebantur ad aliam ecclesiam concurrere, et communionem secundam recipere, uel accipere.« Sed aliam huius exceptionis causam nullam existimo, quam ut sacram eucaristiam in missa solemni ieiuni perciperent. Atque ita docet prefatus Boherius in secundo commentario ad uerbum ad missas sic scribens: »Ut integre ipsas ieiuni audiant, et in eis pure communicent, ac deuote.« Quod confirmatur ex cap. 38, quo prescribitur ut lector mense dominica post missas et communionem ingrediatur ad legendum. Ex quibus duobus locis haud obscure colligitur antiquos ordinis Benedictini monachos saltem diebus dominicis festisque, ut uocant, de precepto sacram percepisse eucaristiam. De Augiensibus res absque controuersia est ex capitulo 4 Monachorum ad Augiam directorum: »Ut  in dominicis diebus omnes pariter secundum quo ingressi sunt ordine in monasterium, sic accedant ad pacem, ad communionem, preter illos qui pro nimia senectute, uel infirmitate, inter illos stare non possunt, qui tamen separatim communicant. Si quis uero hoc spiritali dono, id est corporis et sanguinis Domini nostri Iesu Christi se priuauerit, Pater monasterii, qui presens semper esse debet dum communicant, 454 cur hoc illi euenerit scire debet omnino.« De aliis uero Germanie monachis ita prescribunt Germanie Consuetudines mss. n. 21: »Communionem dominicam tempore duodecim lectionum, pacem, oblationem quoque tempore suo nullus pretermittere audeat absque permissu prioris.« Et certe citra omnem dubitationem uidetur S. Pater Benedictus priscorum monachorum emulatus fuisse exempla, qui, teste Cassiano , sabbatis dominicisque diebus sacre communionis obtentu hora tertia conuenire solebant; quique, ut  scribit S. Ioannes Damascenus , »procul inter se constructis ediculis dominicis diebus ad unam et eamdem ecclesiam pergunt ac diuina mysteria, hoc est incruentum puri corporis et pretiosi sanguinis Christi sacrificium percipiunt.« Ubi Sinaitas monachos designasse uidetur, de quibus S. Nilus in Historia cedis SS. Patrum in Sina : »Diebus autem dominicis ad unam ueniunt ecclesiam, et inter se conueniunt post unam hebdomadam . . . . Diuinis itaque communicant sacramentis, et se inuicem excipiunt conuiuio exercitationis eorum que conuenit eloquiorum.« Idem de S. Gerasimi discipulis narrat Cyrillus in uita S. Euthymii n. 89 . De Pachomianis audiendus est Palladius, seu potius angelus in Regula S. Pachomio tradita : »Ingredientes autem ad Christi communionem sabbato et dominica zonas soluant, et pellem ouillam deponant, et cum sola cuculla ingrediantur.« Atque ad hunc morem referendum est  quod interrogatus a Paphnutiio S. Onuphrius : »Pater benigne, die dominico et sabbato communionem percipiebas ab aliquo?« Respondit: »Omni die dominico, uel sabbato angelum Domini paratum inuenio sacrosanctum corpus et sanguinem Domini nostri Iesu Christi secum deferentem;« et quod de S. Seuero abbate Agathensi scribunt: »Tantum diebus dominicis post perceptam eucaristiam sumebat escam.« Nimirum cum S. abbate Theona sibi persuasum habebant iustius esse, »ut cum hac cordis humilitate qua credimus et fatemur illa sacrosancta mysteria nunquam pro merito nos posse contingere, singulis ea dominicis diebus ob remedium nostrarum egritudinum presumamus, quam ut uana persuasione cordis elati, uel post annum dignos eorum participio nos esse credamus.« Ubi quosdam redarguit, qui in monasteriis consistentes, dignius ac deuotius se communicaturos existimabant,  si different in annum: quibus cum Ambrosio, seu quouis alio dicere potuisset : »Si quotidianus panis est, cur post annum illum sumis, quemadmodum Greci in Oriente facere consueuerunt? Accipe quotidie quod quotidie tibi prosit; sic uiue ut quotidie merearis accipere.«

Non defuere tamen qui etiam frequentius, imo quotidie diuinis mysteriis participarent. Macnus monasterii abbatis Petri monachus  tertio singulis hebdomadibus communicabat. S. Simeon Stylita  quotidie diuinum cibum percipiebat. De abbate Apollonio ita scribit Ruffinus : »Consuetudo autem erat apud eum ut fratres qui cum ipso manebant non prius cibum sumerent quam communionem dominicam 455 perciperent circa horam diei nonam; et post hoc sic interdum usque ad uesperam permanebant . . . . . Sed et hoc monebat, ut si fieri posset quotidie monachi communicarent mysteriis Christi, ne forte qui se longe facit ab his,  longe fiat ab eo. In Regula etiam Magistri decernitur , ut quotidie cellerarius cum septimanariis coram abbate in oratorio cum congregatione communicet;« et in Regula Solitariorum Grimlaicus : »Non mea, inquit, opinione, sed SS. Patrum assertione hec utraque reor posse fieri; id est et missas quotidie celebrare, et sacrosancta corporis et sanguinis Domini mysteria quotidie cum tremore et timore sumere.« Sed et ut de nostris etiam mentionem faciamus, S. Dunstanus in sua Concordia  prescribit ut »post pacem fratres quotidie  regulari studio prorsus intenti, eucaristiam accipere non renuant, attendentes illud quod ait B. Augustinus in libro de uerbis Domini, quod uidelicet in oratione dominica non annuum, sed quotidianum poscimus panem.« In mss. quoque Germanie Consuetud. num. 28 legitur: »quotidie tamen eant cuncti ad pacem et ad communionem  per totam hebdomadam Pasche.«

Postea uero, refrigescente in dies monachorum feruore, res primum in statum reuocanda fuit. Quapropter inter Statuta Petri abbatis Sylue Maioris istud reperitur : »Monemus omnes et singulos nostros subditos qui non sunt in sacerdotio constituti, ut in quolibet die dominico corpus Domini recipiant reuerenter.« Preterea aliquot post annis  idem Petrus hortatur, »ut cum diaconus et subdiaconus ad quamlibet missam maiorem conuentualem fuerint reuestiti, corpus Domini suscipiant reuerenter.« Remissior postmodum euasit Clemens u summus pontifex, cum in concilio uiennensi sequentem edidit sanctionem : »Singulis mensibus tam in monasteriis quam extra sublata occasione quacunque ad confessionem saltem semel accedant omnes et singuli monachi, et in prima dominica mensis cuiuslibet in monasteriis semper communicent, nisi ex causa forte quam abbati,  priori, aut penitentiariis monasteriorum non differant intimare, eorumque iudicio uel abstineant, uel accedant.« Eamdem constitutionem ediderat antea Gregorius papa IX, renouauitque postea Benedictus XII in suis pro monachis Benedictinis item Constitutionibus, saltem quoad communionem, quam in altari maiori fieri prescribit. Atque eo respexisse uidentur monachi Grandimontenses, in quorum mss. Consuetudinibus, auctore Guillelmo Pellicerii abbate, hec leguntur : »Communicare debent fratres clerici et conuersi in Natali Domini, Epiphania, Pascha, Pentecoste. De Consec. dist. 2, cap. Et si non frequentius, et cap. A quibusdam, et cap. Seculares. Et ex institutione Grandimontensis ordinis fratres in festo Ascensionis Domini, Assumptionis beate Marie, et omnium SS., et prima dominica cuiuslibet mensis, et in omnibus diebus dominicis diaconatum et subdiaconatum facientes.« Similem 456 fere obseruantiam de Cassinensibus suis refert  Bernardus Cassinensis, cum nunc Regule locum exponens, sic loquitur: »Religiosi uero tenentur ad minus prima die mensis communicare secundum Statuta domini Gregorii pape IX; et confessionem facere generalem. Consuetudo tamen nostra est certis festiuitatibus generaliter communicare, que plures sunt quam sint menses in anno, ut seruetur Statutum; et ultra hoc singulis diebus dominicis communicant ministri altaris; et quoties abbas celebrat in conuentu ministri de consuetudine communicare debent, secundum quod etiam fit in Ecclesia Romana, quando scilicet habet summus pontifex celebrare.« Nunc uero Cassinenses singulis diebus dominicis communicare solent . Ita quippe ad Regule cap. 38 declarant: »Ex eo quod hic B. P. Benedictus dicit: Post missas et communionem, et infra in eodem capitulo: Propter communionem sanctam, ostenditur quod quolibet die dominico fratres communicabant. Ideo mandamus quod tam sanctum et antiquum religionis institutum  seruetur in singulis nostre congregationis monasteriis; nisi forte ob reuerentiam alicuius festi solemnis differatur, aut preueniatur huiusmodi communio.« In antiquis uero declarationibus ita legebatur: »Ostenditur quod quolibet dominico die fratres communicabant, quod ut fiat hortamur, presertim tempore quadragesimali et Aduentus Domini, et in festis precipuis; non tamen astringimus preterquam in prima dominica mensis cuiuslibet iuxta Clementinam Ne in agro, nisi forte ob reuerentiam alicuius festi solemnis differatur, aut preueniatur huiusmodi communio iuxta concessionem domini Eugenii pape Iu.«

De ritu et modo accedendi ad sacram communionem diximus in lib. II de Antiq. monach. Ritib. Obiter hic obseruabo ueteres monachos non genuflexos, sed propter reuerentiam diei dominice, que genuflexiones haut permittebat, erectos communicasse, ut patet ex Regula Magistri , que  de modo disserens, quo debent hebdomadarii coquine et cellerarius communicare, »post modicam, inquit, orationem erecti communicent, et confirment.« Quem locum non bene intellexit dissertator Gallicus de hemina uini et libra panis, cum in secunda editione hunc Magistri textum intellexit de communione caritatis et precum. Nam preterquam quod integrum Regule Magistri caput 21 legenti alia non potest oriri expositio equior quam de communione sacramentali, hec uerba communicent et confirment rem omnino determinant; confirmare enim apud ecclesiasticorum rituum auctores aliud nichil sonat quam Christi percipere calicem. Itaque communicent et confirment idem est ac Christi corpus et sanguinem accipiant.

Intrantes et exeuntes hebdomadarii in oratorio mox matutinis finitis dominica omnium prouoluantur genibus.] Hic acute Hildemarus, »Bene, inquit, dixit genibus, et non in terra, eo quod non est auctoritas  canonica 457 genua flectere in die dominica.« Et Bernardus Cassinensis: »Non intelligas genuflectionem, sed supplicationem, que debet fieri ante et retro ad omnem partem; et ista est prouolutio quasi per omnem partem uolutio; non enim die dominica flectere genua de consuetudine licet.«

Postulantes pro se orari.] Idem post cenam conuenientes in unum ad concinendos ex more ante quietem hymnos, prestabant in Oriente ueteres monachi, quemadmodum scribit Cassianus .

Egredientes autem de septimana dicant hunc uersum: Benedictus es, Domine Deus, qui adiuuisti me et consolatus es me.] Idque ad gradum presbyterii et incurui, uti diximus ex Udalrico l. II, cap. 35; libro Usuum Cisterc. cap. 108, et Ceremoniali Bursfeld. dist. 2, cap. 15.

Quo dicto tertio.] Scilicet ab egrediente, et ter repetito integraliter a choristis, inquit Boherius.

 Recipiat benedictionem ingrediens.] Benedictionem cap. 11 S. Benedictus appellat orationem seu collectam, que nocturnas uigilias terminat: ita hic benedictionem uocat preces et orationes que super hebdomadarios recitantur, queque ex Boherio proferri debent ab abbate, priore, uel hebdomadario: ex Udalrico. lib. II, cap. 35, Consuet. S. Germani a Pratis, Nicolao de Fractura, et Cerem. Bursfeldensium, a sacerdote hebdomadario.

Qualis autem esset illa benedictio non liquet. Hildemarus hanc profert: Concede, quesumus, omnipotens Deus, ut huic famulo tuo pro huius hebdomade expleto officio merces tribuatur eterna. Per Christum. Aliam ex ms. codice S. uictoris affert Menardus, his uerbis contentam: u\ Mirifica misericordias tuas. R\ Qui saluos facis sperantes in te a resistentibus dextere tue. u\ Mitte ei, Domine, auxilium de Sancto. R\ Et de Sion tuere eum. u\ Saluum fac seruum tuum, R\ Deus meus, sperantem in te. Sequitur oratio: Deus, qui dixisti, uenite omnes qui laboratis et onerati estis;  hunc famulum tuum ministrationum suarum premio refice sempiterno. Per Dominum nostrum Iesum Christum Filium tuum, qui tecum uiuit et regnat, etc. Eamdem describit Smaragdus in suo Comment. sed in plurali numero. In Breuiario Cassinensi tempore Oderisii abbatis manu exarato ista habetur: u\ Saluos fac seruos tuos. R\ Deus meus. u\ Mitte eis auxilium de Sancto. R\ Et de Sion. u\ Domine exaudi orationem meam. R\ Et clamor meus ad te ueniat. ORAT.: Deus, cui humilium semper accepta sunt uota animarum, respice super horum seruorum tuorum fratrum nostrorum obsequia, et ad tuam eos fac pertingere gratiam, ut qui hanc hebdomadam seruiendo fratribus suis deuota mente compleuerunt, plenissimam a te ueniam consequantur. Per. Eamdem indicant Udalricus et Consuet. S. Germani. Eadem et nos utimur.

Ad benedictionem ingredientium quod spectat, sequentes describunt prefati auctores: Hildemarus: Presta, quesumus, omnipotens 458 Deus, ut famulus  tuus istius hebdomade susceptum officium mente deuota perficiat. Per Dominum. Codex ms. S. uictoris: u\ Faciem tuam, Domine, illumina super seruum tuum.  R\ Et doce eum iustificationes tuas. u\ Fiant aures tue intendentes. R\ In operationem serui tui. u\ Apud Dominum misericordia. R\ Et copiosa apud eum redemptio. Adiuua, quesumus, omnipotens Deus, famulum tuum in obsequio ministrantem fraterno, et sine murmuratione illi misericorditer proprie ministrationis mercedem concede perpetuam. Per Dominum nostrum. Eamdem orationem in numero plurali enuntiat Smaragdus. Denique Breuiarium Cassinense: Saluos fac seruos tuos. Mitte eis. ORAT.: Misericors, ac piissime Deus, qui ubique famulos tuos tueris et adiuuas; horum seruorum tuorum fratrum nostrorum in bonum accumula uotum, auge desiderium, ut recto corde fratribus impendant seruitia. Per. Eamdem innuit Udalricus et lib. Consuet. S. Germani.

Regula Cuiusdam ad uirgines hec ab ingredientibus dicenda prescribit : Adiutorium nostrum in nomine Domini, qui fecit celum et terram; et Adiuua nos, Deus salutaris noster. At uero Regula Magistri  ita ingressuros introduci decernit:  »Introituri, fratres, in hebdomadam, post primam in oratorio dictam adducantur a prepositis suis ante abbatem; et fiat de eis maioris suggestio dicens: Iube, domine abba, uocari uniuersam congregationem, et orari pro his fratribus qui ingrediuntur in hebdomadam coquine, ut mereantur commendati orationibus uestris diaboli impedimenta non timere, et congregationi Dei omnia sine culpa perficere. Post hec uerba prosternant se illi duo fratres orationi ante abbatem, quod et retro omnis congregatio una cum abbate facere debet; et postquam leuauerint se omnes, illi duo dicant hunc uersum: Custodi nos, Domine, ut pupillam oculi; sub umbra alarum tuarum protege nos. Postquam uero oratum pro eis ab omnibus fuerit, surgentes supradicti duo fratres, osculentur genua abbatis, et pacem suis tradant prepositis, uel omni congregationi; quibus post datam pacem prepositi sui dicant: Ite, fratres, in nomine Domini Iesu Christi, intrate in hebdomadam; et petita benedictione omnia facite, dicentes per exercenda  omnia: Benedicite, ut cum benedictum fuerit, quandocunque feceritis, maledictus diabolus impediendi ibi non habeat potestatem.



CAPUT XXXuI De infirmis fratribus


 Infirmorum cura ante omnia et super omnia adhibenda est, ut sicut reuera Christo, ita eis seruiatur; quia ipse dixit [a 1Kb] : Infirmus fui, et uisitastis me. Et, Quod fecistis 459 uni de his minimis meis [b 1Kb] , mihi fecistis. Sed et ipsi infirmi considerent, in honorem [c 1Kb] Dei sibi seruiri: et non superfluitate sua contristent fratres suos seruientes sibi; qui tamen patienter portandi sunt, quia de talibus copiosior merces [d 1Kb] acquiritur.  Ergo cura maxima sit abbati ne aliquam negligentiam [e 1Kb] patiantur. Quibus fratribus infirmis sit  cella super se [f 1Kb] deputata, et seruitor timens Deum, et diligens ac sollicitus.

Balnearum usus infirmis quotiens expedit offeratur: sanis autem, et maxime iuuenibus, tardius concedatur. Sed et carnium esus infirmis [g 1Kb] omninoque debilibus pro reparatione concedatur. At ubi meliorati fuerint, a carnibus more solito omnes abstineant. Curam autem maximam habeat abbas ne a  cellerariis [h 1Kb] aut seruitoribus [i 1Kb] negligantur infirmi: quia ad ipsum respicit quidquid a discipulis delinquitur.





COMMENTARIUS.


 Infirmorum cura ante omnia et super omnia adhibenda est. etc.] Nihil fortius aut expressius S. P. Benedictus  prescribere poterat ad commendandam infirmorum curam, uixque aliud simile in cunctis SS.  Patrum regulis reperire est, nisi forte in illis que S. Benedicti textum transcripserunt, ut sunt Regula Donati ad uirgines, et Grimlaici ad solitarios. Et quidem in Regula S. Antonii legitur : »Cum surrexeris mane singulis diebus, inquire de egrotis qui apud te sunt.« Et iterum : »uisita egrotos et infirmos, et imple mensuras seu uasa eorum aqua.« In Regula SS. Serapionis, Macarii, Paphnutii, et alterius Macarii: »Si is qui talis est fuerit infirmitate obsessus, prouidendum est ab eo qui preest qualiter ipsa infirmitas sustentetur.« In Regula S. Pachomii : »Qui egrotauerit, a preposito domus ducetur in triclinio egrotantium; quod si opus fuerit palliolo, aut tunica, aut ceteris que ad operiendum, uel ad uescendum necessaria sunt, ipse prepositus a ministris accipiet, et dabit egrotanti.« In Regula S. Cesarii ad monachos : »Infirmi tractentur, 460 ut citius conualescant.« In Regula S. Aureliani ad monachos : »Cura illis uel studium impendatur donec conualescant.«  Regula Tarnatensis prescribit  ut persona preponatur strenua »que egrotis cum pietate seruiat, et monasterialem disciplinam regulariter custodiat, et que conueniunt infirmis rationabiliter expendat.« Idem habet Regula S. Isidori cap. 20. Regula uero S. Fructuosi : »Aegroti omni miseratione et compassione fouendi sunt, eorumque languores congruo releuandi sunt ministerio.« In altera autem Regula  infirmi »tanto ministerio foueantur, ut nec propinquorum affectus, nec urbium delicias requirant; sed quod necesse habuerint cellerarius et prepositus preuideant.« Denique Regula Magistri : »Fratres qui se uoluerint ostendere quam pleni sunt caritate, cum certamine egrotos fratres uisitent, consolentur et seruiant.«

At plus his omnibus S. P. Benedictus. Neque enim simpliciter curandos iubet infirmos, sed eorum cura, inquit, ante omnia et super omnia adhibenda est, ut sicut reuera Christo, ita eis seruiatur. Multa quidem in  sua Regula ante omnia facienda, aut fugienda prescribit; at solam infirmorum curam, ut notat Hildemarus, ante omnia et super omnia adhibendam esse uoluit; »eo quod, inquit, nulla res ita agenda est cum tanto studio quomodo obsequium infirmorum; nec ipsa ecclesia agenda est cum tanto studio quanto domus infirmorum.«

Porro quod dicit ante omnia et super omnia, »sciendum est, addit Hildemarus, quia ante omnia attinet ad tempus, super omnia ad studium, ut antequam cetera cura infirmorum fiat, et super omnia id est cum maiori dilectione, et diligentia, atque studio, quam cetera.« Eodem modo Bernardus Cassinensis: »Intelligas ante omnia et super omnia, id est ante omnia opera infirmorum adhibeatur cura; et super omnia, id est cum maiori dilectione, frequentatione, et assiduitate, et attentione quam cetera.« Idem habet Boherius. Ut autem hanc infirmorum curam amplius commendaret, addit:

Ut sicut reuera Christo ita eis seruiatur.] Reuera, inquit,  quia res uera est, aiunt Bernardus Cassinensis et Boherius, Christo seruiri in fratre infirmo; unde et pie exclamat S. Bonauentura : »Cur, anima, tota die anxiaris post Christum? Indicabo tibi, sponsa, quem diligit anima tua: certe in infirmaria iacet, ibi angustiatur, ibi dolore torquetur: curre, et sibi ministra, sibique compatere infirmanti. Non interrogemus eum de cetero, nec dicamus ei: ubi iaces, ubi cubas in meridie? quia iam nouimus locum; scimus enim eum in infirmaria iacere, non autem restat nisi prestare obsequium.«

Quia ipse dixit: Infirmus fui et uisitastis me, et quod fecistis uni de his minimis meis, mihi fecistis.] Ad quam Saluatoris sententiam attendens S. Basilius , interrogatusque »quali affectu debemus infirmis fratribus ministrare,« respondet: »Sicut ipsi Domino offerentes obsequium, qui dixit quia  quecunque feceritis uni ex his minimis fratribus meis, mihi fecistis.« Eo 461 haud dubium respiciebant Aegyptii monachi, de quibus S. Hieronymus : »Si quis ceperit egrotare, transfertur ad exedram latiorem; et tanto senum ministerio confouetur, ut nec delicias urbium, nec matris querat affectum.« Et Tabennenses, de quibus idem Hieronymus  Talesque se exhibeant, quales esse decet eos qui Christi uices gerunt et in quibus Christo ministratur.

Et non superfluitate sua contristent fratres suos seruientes sibi.] Ut S. P. Benedicti mentem plenius attingamus, obseruandum uariis ac diuersis modis multifariaque, ut ita loquar, superfluitate infirmos contristare posse seruientes sibi fratres. Primo superfluitate mestitie, cum infirmitatis pondere grauati,  nimium se morosos exhibent, ac de infirmitate plus equo tristantur, longe ab illo uenerabili sene dissiti, qui »cum frequenter infirmaretur corpore, et langueret, contigit ut uno anno nulla eum ualetudo contingeret, et propterea flebat, et grauiter ferebat dicens: Reliquisti me, Domine, et noluisti me presenti hoc anno uisitare .« Tales salutari alterius senis monito sunt conueniendi. Hic, ut scribit Ruffinus , »infirmanti discipulo suo dixit: Non contristeris, fili, ex infirmitate, uel plaga corporis tui; summa enim religio est ut in infirmitate quis agat Deo gratias. Si ferrum es, eruginem amittis: si uero aurum es, per ignem probatus a magnis ad maiora procedis. Ne anxieris ergo, frater; si enim Deus te uult in corpore torqueri, tu qui sis, qui moleste feras? Sustine ergo, et roga Deum, ut que ipse uult, illa concedat.« Neque uero hic necesse est S. Theodori Siceote exemplum proponere , qui uulnere afflictus in corpore, »illud sibi a Deo datum fuisse dicebat ut ei assidue gratias ageret.«

Secundo superfluitate querelarum, cum morbi impatientes, etiam tristitie addunt murmurium, quandoque etiam iniurias. »Hi tanta sollicitudine admoneantur, inquit S. Fructuosus , ut de ore eorum nec quantuluscunque uel leuis sermo murmurationis procedat; sed in sua infirmitate cum hilari mente sine intermissione, et tulta  murmurationis occasione, et uera cordis compunctione semper Deo gratias agant; et frater qui eis ministrat nullo pacto offendere audeat. Quod si aliquis, ut diximus, ex ore eorum murmurationis processerit scrupulus, ab abbate increpentur, et ne talia supradicta facere presumant admoneantur, ita ut ille eos accuset qui hoc ministerium iniunctum habet.« Acute uero notat Hugo uictorinus, seu quiuis alius, egrotantes religiosos, tam perfectos quam imperfectos, quatuor de causis solere conqueri: scilicet  de infirmitate, de medicina, de cibo, et de ordine. Et quidem imperfecti conqueruntur de infirmitate, »quia pondus infirmitatis inuiti portant , idemque docuerit S. Antonius,  cum elephantiaco, qui sibi seruienti ab annis iam quindecim Eulogio monacho multas intulerat iniurias, exprobrans dixit : »Nescis quod qui tibi ministrat Christus est? quemadmodum ausus es contra Christum talia loqui? nam propter Christum se iste seruitio et obsequiis subiugauit.«

Tertio sua superfluitate contristant infirmi fratres sibi seruientes, cum oblata sibi ab eis remedia sumere recusant; id quod ex prefata tristitia, murmuratione, atque impatientia aliquando procedit; aliquando ex minus mortificati animi affectu, propter asperitatem atque acritudinem remedia respuente; aliquando ex indiscreto, aliquando ex pio maioris penitentie desiderio. Sed hi quantum incurrant periculum, apostoli Petri, ut docet S. Basilius , ostendit exemplum; quos proinde etiam inuitos ad suscipienda solatia cogere oportet ex Regula sancti Augustini, cap. 12,  S. Cesarii ad uirgines, cap. 39, et S. Donati, cap. 12: »Et certissime confidant, addit S. Cesarius, quod quid, dispensante, aut iubente seniore, qualibet hora percipient [* 1Kb] , in illa repausatione Christum accipient.«

Quarto seruientibus sibi fratribus superflui sunt infirmis qui ea requirunt remedia que difficile aut uix possunt reperiri; quos tangit istud Guigonis, prioris Carthusie, statutum : »Infirmi, secundum B. Benedicti dicta, ne superflua uel impossibilia petendo, uel forte murmurando seruientes sibi contristent, diligentius admoneantur attendere, 463 ut memores arrepti propositi, ut sanos a sanis, ita egrotos ab egrotis secularibus debere cogitent discrepare, nec illa in eremis, que uix in urbibus inueniantur, exposcere.« Quod plane apprime nouerat abbas Isaac, qui morbo periculoso laborans, oblatam sibi a fratre pulticulam in quam pruna missa fuerant  degustare noluit dicens: »Certe, frater, cuperem in hoc morbo uersari per annos triginta.«

Quinto, cum ea petunt remedia que, propter pretium, monastice quam uouerunt paupertati repugnant. His prorsus S. Bernardus diceret, quod olim ad fratres de S. Anastasio scripsit : »Unum a me petiit uenerabilis abbas uester, quod mihi minime bonum uidetur, credo autem quod et ego spiritum Dei habeam, et consilium Dei in hoc. Scio equidem quod in regione habitatis infirma, et multis aliqui ex uobis laborant infirmitatibus; sed mementote quis dixerit, Libenter gloriabor in infirmitatibus meis, ut inhabitet in me uirtus Christi; et, cum infirmor, inquit, tunc fortior sum. Compatior utique infirmitati corporum, sed timenda multo magis, ampliusque cauenda infirmitas animarum; propterea  minime competit religioni uestre medicinas querere corporales, sed nec expedit saluti. Nam de uilibus quidem herbis, et que pauperes deceant, interdum aliquid sumere tolerabile est: et hoc aliquando solet fieri: at uero species emere, querere medicos, accipere potiones, religioni indecens est, et contrarium puritati, maximeque ordinis nostri, nec honestati congruit, nec puritati; hec enim omnia gentes inquirunt: scimus autem quia qui in carne uiuunt, Deo placere non possunt; spiritualia proinde spiritualibus comparanda, et querenda potio humilitatis, et clamandum in toto corde: Sana animam meam, Domine, quia peccaui tibi. Huic sanitati, fratres dilectissimi, operam date, hanc sectamini, hanc seruate, quia uana salus hominum.« Et Fastredus, tertius Clareuallensis abbas : »In tui excusationem affers stomachi et capitis dolores, quodque communes tibi cibi officiant. Tota erras uia, si credas monachum secularium medicinas sequi posse. Ad monasterium enim uenimus,  ut corpori incommoditates, et non commoda et uoluptates queramus. Si S. Paulo fortitudinem addebat infirmitas, quare domo medium tantorum bonorum causam exturbare niteris? Crede mihi, pater mi, sepius S. Bernardum pultes ex farina confectas, addito oleo et melle, cum scrupulo edentem uidi ad stomachum calefaciendum. Dumque eum de hac austeritate accusarem, mihi respondit: Fili mi, si monachi obligationem nosses, omnis buccella quam edis lacrymis irriganda foret; in hoc enim monasterium intramus, ut peccata nostra et populi deploremus, et panem quem suis laboribus parauerunt comedentes, horum peccata comedimus, ut ea tanquam propria lugeamus. Addebatque preterea: Nec sufficit monacho infirmitatem allegare; sancti enim Patres maiores nostri ualles humidas et decliues monasteriis exstruendis indagabant, ut sepe infirmi monachi, et mortem ante oculos habentes, securi non uiuerent.« Quanti ex priscis monachis 464 medicinas carnales corpori  suo nunquam exhibuerunt, sed sola spe diuina nixi, hoc uno usi sunt remedio, nullo uti remedio. Et quid dico monachos? cum non paucas feminas, uasa utique fragilia atque infirma, legamus omnem omnino medicinam respuisse. Longior forem, si per singulas discurrere aggrederer: at insignes illas cuiusdam monasterii in Aegypto uirgines pretermittere non possum, de quibus anonymus in uita S. Eupraxie, num. 6 : »Nulla earum pedes suos aliquando lauit aqua: de balneo uero superfluum est loqui; audientes enim uehementer uituperabant, confusionis et opprobrii plenam censentes uel solam mentionem, et tanquam rei abominabilis nec auditum quidem uolebant tolerare . . . . Et cum aliquam earum aliquando contigerat infirmari, non ei fomentum, aut adiutorium aliquod medicine conferebatur; sed si quam contigisset egrotare, tanquam maximam benedictionem a Deo accipiebat, et tolerabat languorem, donec eam uisitatio dominica preueniret. Nulla earum ianuas exibat.« Stupendum est etiam Ione, Monchonsensis  monasterii monachi, exemplum, qui cum annos octoginta quinque sub S. Pachomii legibus egisset, tamen »uniuersi fratres de eo affirmabant, quod quis aut qualis esset egrotantium locus publicus omnino nesciret, aut quibus rebus uescerentur infirmi .« Hec autem non sic proferimus, quasi monacho medicos consulere atque uti medicinis illicitum omnino esse censeamus, sed tantum ad comprimendam nimis anxiam quorumdam tuende ualetudinis curam, et remediis que decent pauperes, uirosque penitentie addictos, utendum; nec tam de complexione cogitandum quam de professione; monachi enim sumus, non medici: istorum est uitam conseruare, nostrum minuere, et, quantum licitum  est, ad mortem quantocius properare. Hec erat olim S. Bernardi sententia, hec Guigonis mens et opinio; unde et in statutis »medicinis, inquit , excepto cauterio et sanguinis minutione, perraro utimur.« uide lib. de Officiis et perfectione monachorum, cap. 22.

Sexto, superflui sunt infirmi, qui sibi noxia requirunt remedia; quibus cum frigida conueniunt, appetunt calida, et econtra; quibus S. Pachomius : »Non poterit, infit, languidus ingredi cellam uescentium, et comedere quod desiderat, nisi a ministro, qui huic rei prepositus est, ducatur ad uescendum.« Et S. Augustinus : »Si autem uelit, et forte non expedit, sue cupiditati non obediatur; aliquando etiam si noceat, prodesse creditur quod delectat.« Denique Fuliensium Constitutiones : »Aegri, ut medicis suis spiritualibus ad anime salutem, sic medicis corporalibus et infirmario ad salutem corporis sancte obediant.«

 Septimo, inter superfluos etiam reponendi sunt qui inutilia petunt remedia, aut certe pro leuibus adeo morbis, ut absque ulla medicorum opera sola possint curare patientia: quos admodum perstringit Petrus Blesensis his uerbis : »Si inuenerit religiosus circa se pulsum uelocem, aut urinam incensam, aut hebetem appetitum, consulit medicos, examinat species, electuaria facit, nullis utitur salsamentis, que 465 non sint condita ex cinnamomo, gariophilo, et nuce muscata. O quam odiosum est in homine, quod qui semper de hierarchia celesti debuerat loqui, de hierapicra, et hieralogadi  disputare discit. Religiosus iste discipulus potius est Epicuri quam Christi. Hoc capiti, inquit, hoc oculis, hoc stomacho, hoc hepati nocet. Butyrum conuertibilis est nature, ceruisia uentos facit, caules melancholici sunt, porri choleram accendunt, pisa guttam generant, faba constipat, lentes excecant, caseus uniuersaliter est pessimus. Diu ad orationem  stare neruos debilitat, ieiunare cerebrum turbat, uigilare desiccat. Nunquid inueniuntur iste differentie in Euangelio aut Prophetis? Certe non habet hoc institutio B. Benedicti; sed miseris hoc reuelat caro et sanguis.« Hactenus Petrus Blesensis. Quid uero de his diceret, qui nullo affecti morbo, preseruatiua, ut aiunt, medicamenta sumunt? Haud dubium cum S. Bernardo exclamaret : »Delicata nimis medicina est prius alligari quam uulnerari; membrum non percussum plangere, et necdum suscepto ictu admouere manum, fouere unguento ubi non dolet, emplastrum adhibere ubi cesura non est.«

Octauo denique superfluis accensendi sunt qui sanitatis gratia ad domum paternam transfugiunt: quibus aliud nichil opponam quam istud regule tertie SS. Patrum decretum : »Id etiam pro custodienda fama specialiter statuimus ut nullus monachus in infirmitate positus, relicto monasterio, parentum suorum studio commendetur; quia magis  eum secularium spectaculorum uisu aut auditu pollui censemus, quam ab egritudine posse purgari.« Sed de his satis. Ad textum redeo.

Qui tamen patienter portandi sunt.] Si forte paulo molestiores sese exhibuerint: »conuenit enim sanis infirmos portare, magis quam ab infirmis portari; necesse est enim ut patienter portemus infirmos, ut iterum infirmi patienter portemur a sanis,« inquit Smaragdus. Addit S. Augustinus : »Si latens est dolor in corpore famule Dei, dicenti quod sibi doleat, sine dubitatione credatur.«

Quia de talibus.] Scilicet morosis, superfluis aliisque omnibus infirmis.

Copiosior merces acquiritur.] »Pro patientia, pro labore, pro bona intentione, pro sancta deuotione,« inquit Bernardus Cassinensis: unde interroganti cuidam  fratri, cuius ex duobus opus maius esset, quorum unus sex diebus ieiunaret, alter infirmis prestaret obsequium, respondit senex : »Si ille qui sex dies ieiunat per nares se suspenderit, non erit similis illi alteri in conspectu Dei.« Nimirum dum alios curamus, nos ipsos subleuamus; et dum aliorum corpora purgare satagimus, anime sordes ipsi emundamus, Deoque longe acceptiorem efficimus. Preclarum sane est quod de Ioanne minore Thebeo, abbatis Ammonis discipulo, refert Ruffinus . Hic nimirum »duodecim annis ipsi seni infirmanti fecit obsequium; senex tamen cum uidisset eum laborantem, nunquam illi sermonem blandum locutus est. Cum autem transiret de corpore, sedentibus aliis senibus, 466 tenuit manum eius et dixit ei tertio: Salueris, salueris, salueris; et tradidit illum senibus dicens: Iste non homo, sed angelus est, qui tot annis mihi infirmanti, nec tamen bonum sermonem a me audiens, fecit obsequium.« uide S. Dorothei  doctrinam 14.

Ergo cura maxima sit abbati ne aliquam negligentiam patiantur.] Ex dictis initio huius capitis S. Pater concludit: Ergo si infirmis tanquam Christo seruiendum est, cura maxima sit abbati ne aliquam negligentiam patiantur. Hanc curam ad duo potissimum capita reducunt commentatores: ad ea que ad corporis sanitatem restaurandam, et ad ea que ad promouendam anime salutem pertinent. Ita Bernardus Cassinensis, Boherius in utroque commentario, Ioannes de Turrecremata, Matthias Lambertus, Ioannes Cresbeeck, Benedictus Heftenus. De his que ad corporis curam attinent se ipse S. Pater in consequentibus explicat; istud tantum obiter obseruandum occurrit quod habet Gregorius IX in sua ad monachos Benedictinos constitutione: »Infirmis autem fratribus in cibariis, in lectis, in seruitoribus et aliis necessariis, secundum quod eorum requirit infirmitas, et continetur in Regula, precipimus prouideri. Et iis  omnibus, si infirmarius inuentus fuerit in defectu, per proprium abbatem, uel priorem abbas, uel prior per uisitatorem cum ad locum accesserint, pena puniatur condigna.« uide Constitutionem Othoboni legati in Anglia anno 1248, apud Spelm. tom. II Concil. Angl., pag. 287.

De cura autem anime nichil quidem hic definiuit S. Benedictus, sed totum abbatis prudentie ac discretioni reliquisse uidetur; hanc uero Bernardus Cassinensis in eo constituit, »ut infirmi de peccatis peniteant, ut sacramenta recipiant, ut officium regulare audiant, ut uisitentur, consolentur, admoneantur.«

In primis ergo sollicitum esse abbatem oportet, ut cum periculose egrotare ceperit infirmus, uiam eius sacrosanctis penitentie, unctionis extreme et eucaristie sacramentis muniat. Cum ceperit, inquam, periculose egrotare: alias enim non solebant infirmi carnes pro infirmitate comedentes missam celebrare neque sacra communione eucaristie refici, cuius  preclarum habemus statutum in antiquis Consuetudinibus mss. S. Benigni Diuionensis: »Illi autem qui pro reparatione carnis in domo infirmorum ad tempus habitantes carnibus utuntur, a sacre communionis perceptione abstinent. Illi uero qui ex toto, et semper, ubi habitant, nec carnibus utuntur, dominicis diebus et in maioribus festiuitatibus, si uoluerint, possunt communicare ad  sanctum Benedictum. Tamen illi qui carnibus utuntur sicut omnes communicant, si forte interuenerit aliqua de illis quinque precipuis solemnitatibus.« Idem legitur in mss. Consuetudinibus Cluniacensis monasterii, cap. 51, quibus accedunt Farfenses item Consuetudines: »Frater exiens de domo infirmorum, post satisfactionem factam in capitulo, potest ipso die canere missam, si uelit, quia quandiu fuerat in cellula infirmorum,  467 ibi non permittimus canere missam.« Hinc etiam capiendus est locus ex Statutis Lanfranci , quo prescribitur ut a die quo sacrum percepit uiaticum, »nisi melioretur infirmus, carnem non comedat;« quia tunc quotidie communicabat, ut uidimus in lib. u de Antiquis monachorum Ritibus. Nimirum carnes comedentes egroti tanquam excommunicati tractabantur, a communi fratrum habitaculo separati, sacrosanctis Ecclesie sacramentis priuati, ab omni, ut aiunt, exercitio conuentuali alieni: quibus nec fratrum se cetui iungere licebat, nisi prius in capitulo solemniter fuissent reconciliati.

Secundo ex Bernardo Cassinensi curam gerere debet abbas ut infirmi officium regulare audiant: nam, ut dicit Hildemarus, ante infirmos semper omnia officia canenda sunt. Atque ita olim communis ordinis nostri usus obtinebat ut infinitis prope testimoniis et statutis comprobari posset. Insigne nobis suppeditat uictor papa III, in lib. II Dialogorum, ubi hec scribit: »Quidam frater Ioannes dicebatur, qui etate  et egritudine pressus, extremum uite spiritum trahebat. Cum igitur quadam die aliqui ex fratribus more solito decantaturi matutinas laudes ad eum uenissent, ille eos uoce qua potuit compescuit dicens: Nolo, inquit, ut mihi canonicas horas amplius decantetis, quia dominus abbas cum multis fratribus albis uestibus indutis ad me modo gratia uisitandi uenerunt, mihique matutinale officium decantantes, post paululum se huc uenturos, meque secum assumpturos esse dixerunt, etc.;« additque: »Hec que retuli in quadam ueteri paginula imperito satis stylo exarata reperi.« Simile est illud quod de S. Benedicto Biscopo refert Beda uenerabilis, quod scilicet egrotans »quia nullatenus ad orandum surgere, non facile ad explendum solite psalmodie cursum linguam uocemque poterat leuare, didicit uir prudens, affectu religionis dictante, per singulas diurne siue nocturne orationis horas aliquos ad se fratrum uocare, quibus psalmos consuetos duobus in choris resonantibus, et ipse cum eis quatenus poterat psallendo, quod per  se solum nequiuerat, eorum iuuamine suppleret.« Eadem disciplina in aliis etiam Anglie monasteriis uigebat; nam in Croylandensi Turketulus abbas, egrotante Clarembaldo monacho, ab eo »die nocteque non recedebat, sed iuxta recubans, regulare seruitium in auribus egroti decantabat,« quemadmodum scribit Ingulfus, abbas eiusdem cenobii . In Gemmeticensi pariter Hugoni precentori in uigilia S. ualentini egrotanti fratres suggerebant : »Non poteris ad ecclesiam pergere, quocirca te oportet hic seorsim uesperas celebrare; hic tecum remanebimus, et prout poterimus solemnizabimus.« Hec omnia confirmat Udalricus, lib. III, cap. 29, ubi fratri ad infirmum excubare uolenti permittitur, »maxime si est huiusmodi, qui infirmo horas cantet regulares, et uenienti ad extrema legat passiones;« et liber Usuum Cisterciensium, cap. 68, quo item  sacerdoti matutinas infirmis cantaturo, post inchoatum hymnum choro egredi permittitur.

Hec autem prestabant aut in ipso infirmi cubiculo aut in oratorio, 468 quod »domus infirmorum prope debet habere, in quo missam saltem iacendo possint audire, et communionem accipere,« ut loquitur Hildemarus, scilicet cum abstinerent a carnibus, aut una ex quinque precipuis festiuitatibus contingeret, quibus tantum infirmis carne uescentibus agni immaculati carnem edere permittebatur, ex supradictis. Idque cum ea esset infirmi debilitas, que strato exsurgere non sineret egros: alioquin siue die, siue nocte simul in prefato oratorio diuine seruitutis pensum persoluebant, ut uidere est apud Udalricum, lib. III, cap. 25; in mss. S. Benigni Consuetud., cap. 46; in libro Usuum Cisterc., cap. 92; in Ceremon. Bursfeld., dist. 3, cap. 30; sed maxime in Farfensis monasterii Consuetudinibus, in quibus  hec omni admiratione digna continentur: »Infirmi fratres, ut missi fuerint in domo infirmorum pro sua egritudine, ad nocturnale obsequium mox ut signum sonuerit, surgant et ipsi, ueniantque in oratorium S. Marie, faciant orationem prout Dominus melius dederit, residentibus  demum in loco suo; dumque iterum pulsatur signum, muniant se signo S. crucis, et incipiant canticum graduum. Illi fratres, qui non ualent surgere, eant famuli seruientes eis, et educant illos sustentantes ulnis suis in ecclesia, atque collocent ut melius potuerint. Ingratum nulli apparere debet hoc factum, quia sepe uidimus in eodem die fratrem finire ex hac luce, et ad Christum transire, et iam in ipsa ecclesia exhalare spiritum. Quis de talibus dubitet quod non statim ad regna polorum penetrabunt? Diuina opera dulcia sunt uolentibus, amara uidentur nolentibus. Ita debent opus Dei per omnia agere sicut illi in monasterio, preter quod leuiter atque cursim dicant, interuallum non agant, Deus auribus dimittant, expleto opere Dei reuertantur  dormitorium. Illi uero qui ita nimietate infirmitatis detinentur, quod nullo modo consurgere ualeant, mox ut in monasterio fuerint celebrata nocturnalia obsequia, annuat ille qui ordinem tenet duobus fratribus, qui illis diuinum opus decantent.«

Tertio, uult Bernardus Cassinensis ut uisitentur infirmi, eosque abbas consoletur. De uisitatione infirmorum diximus supra ad cap. 4: unum duntaxat hic addam statutum ex Consuetudinibus Farfensis cenobii: »Undecunque reuertitur D. abbas, debet ibidem uenire et inquirere unumquemque quot habeat, siue morum anime, siue corporis ualetudines, uel si aliquid necessitatis aut negligentie a seruitoribus, uel a cellerariis patiantur; et ut inspiciat si aliquis ex eis bene conualuerit, licentiam det redeundi in claustro.«

Quatro, ut admoneantur proprie nimirum consulere saluti, ne pretextu infirmitatis omnem abiiciant regule obseruantiam. Sub admonitionis autem nomine  intelligende sunt etiam reprehensiones et correctiones: unde etiam Udalricus: »Circatores, inquit , frequenter uisitant domum infirmorum, et diligenter explorant quomodo ipsi se habeant infirmi; et iterum infirmarius, si quam uiderit negligentiam, maxime in loquacitate, reclamat in capitulo; prior autem de capitulo 469 mittit ad eos, et ipse postmodum uenit semel ad eos, et secundo castigans, talisque infirmus esse potest, ut si non emendauerit, aliquando etiam uirgam experiatur.« Et liber Usuum Cisterciensium : »Quod si quis talis fuerit qui ceteros inquietare, aut de ista infirmorum institutione murmurare, aut in aliquo transgredi presumat, corripiatur; quod si sepe correptus non emendauerit, si ita uidetur abbati, iudicetur eius peruersitas in capitulo, ubi uocatus coram omnibus arguatur: quod si nec se correxerit, si eius permittit infirmitas, regulari etiam discipline subiaceat.«

Preterea ad curam anime infirmorum referri possunt preclare ille leges quas olim obseruare cogebantur;  ex quibus hic aliquas describere haud erit fortassis ingratum. In primis curabant ut singulis diebus misse sacrificio interessent infirmi: »Surgentibus uero illis, inquiunt Farfenses Consuetud., ut supra, ex lectulis suis, luce diei apparente, uel orto iam sole, lauent manus et facies suas, et conueniant in oratorium S. Marie, et audiant missam ab illis sacerdotibus qui illic primo mane conueniunt. At ubi minus sunt, ueniat frater qui super eos sollicitus est, in claustro, et annuat fratri quem ipse uelit, exeat, et dicat, et qui communicare uult, faciat. Nullo quippe tempore preterire debent quod ipsi infirmi sacrum per singulos dies non audiant. Legere autem aut missas canere nulli ex ipsis liceat facere quandiu illuc fuerint, preter psalmos memoriter, aut si uoluerint psalterium.« Udalricus : »Ad utramque missam matutinalem et maiorem uenit ad ecclesiam; ad missam maiorem nonnisi  usque post Euangelium intersit.« Et lib. Usuum Cisterciensium : »Horas diei simul congregati cantent; dehinc qui uoluerit eat in ecclesiam ad horas: ad missam uero quotidie nisi multum grauentur . . . . Qui communicare uoluerit, extra chorum pacem accipiat ab aliquo de conuentu communicaturo . . . . Et hoc tantum ad missam matutinalem.«

Preterea omnes canonicas horas tam diurnas quam nocturnas propriis temporibus simul recitare tenebantur; unde etiam mss. S. Benigni Consuetud. prescribunt  ut infirmarius »ad nocturnos, factis orationibus, accipiat sconsam, et circumeat lecta omnium infirmorum, ut cognoscat si quis eorum nondum surrexit, et propter quid remanserit.« Pro refectione tamen sextam aut nonan preueniebant, eaque de causa nonnisi ad Euangelium usque maioris misse intererant.

Ad mensam eamdem obseruabant disciplinam quam conuentus in refectorio: »uersum ad mensam dicere  debent sicut conuentus in refectorio, inquiunt Farfenses Consuet., per unamquamque ministrationem, ut data eis fuerit, semper benedicant. Ipsorum procurator quot uicibus cum scutellis intrauerit ianuam, tot uicibus Benedicite semper dicat, aliis respondentibus Dominus cum omni gratulatione atque dilectione, uersum post cibum ibi dicant.« Consuetudines S. Benigni addunt: »Ibi autem cum summo silentio comedunt, nec alter alteri inter prandendo loquitur. uerumtamen si necesse fuerit, facto ab 470 aliquo sonitu cum cultello super mensam, statim accedit unus famulorum, et modeste dicit ei ille, ut afferat quod indiguerit. Quo expleto, statim famulus reexit; nequaquam enim debent ibi esse famuli dum comedunt. Priori autem uel infirmario, et, sicut supra dictum est, famulis loqui possunt; sed neque famulis, neque infirmario ea hora nisi de necessitate sua. Sicut sunt priores ita in ordine sedere debent. In sexta feria et in illis diebus quibus carnibus non uescuntur datur benedictio ad generale sicut in refectorio. Et  sciendum quod nullus debet inde surgere, nisi summa cogente necessitate, nec mappulam suam plicare quandiu ibi quilibet etiam minimus comedit. Ad initium prandii, et ad finem legitur ab aliquo eorum, uel a puero, si ibi est, breuis lectio corde tenus; qua finita, uersus dicitur, et miserere mei, Deus ab omnibus qui stare possunt; ibidem ante cathedras stando cantatur.«

»Finito prandio, ita prosequuntur Benigniane Consuetudines, tantum possunt exspectare stando, uel sedendo, uel tale qui agendo, donec audiant conuentum exeuntem de refectorio: quo audito si meridiana fit, statim uadunt ad lectos; si non fit, sedent cum silentio, sicut ceteri claustrales, nisi cum infirmario uel cum camerario, uel aliis quibus licet loquantur de necessitate sua.« Idem fere habet Udalricus lib. 3, cap. 27. Nimirum eque strictum pene seruabant silentium ac ceteri in conuentu. Qua in re seueriores omnino exstiterunt olim Cistercienses,  quorum liber Usuum  hec scribit: »Infirmi de infirmitorio possunt loqui cum infirmario; sed non nisi in certo loco ad hoc determinato, et hoc silenter, et tantum de necessariis. In quem qui ingredi uoluerit, signo ab infirmario licentia postulata et accepta ingrediatur. Ubi quandiu unus aliquis cum infirmario fuerit, alius ingrediendi non habeat licentiam. Qui autem ita infirmus fuerit ut continue iaceat, aut subita infirmitate grauatus, utpote febrium, aut aliqua alia graui lecto iacere compellitur, interim ibi cum infirmario, et infirmarius cum eo, si opus fuerit, loqui poterunt: at ubi melioratus huc et illuc deambulare poterit, silentium more solito teneat, nisi forte alicui adhuc magna infirmitate detento abbas loqui ad lectum amplius iudicauerit expedire.« In Ceremoniali etiam Bursfeldensium  sic legitur: »Non putent infirmi liberam se habere facultatem loquendi ubi, quando, quibus, et de quibus uoluerint, maxime ii  qui non sunt continue discumbentes in lectis, sed huc illucque deambulant. In infirmitorio enim cum infirmario de necessariis et consolatoriis duntaxat loqui permittuntur. Aliorum autem quispiam non sine licentie obtentu loqui audeat cuiquam eorum, nisi forsan decumbenti et graui infirmitate laboranti. Que tamen locutio nocturnis horis, et quando opus Dei agitur in ecclesia, temperanda est cum eisdem; cum ceteris uero omnino diffugienda, casu necessitatis excepto. Non clamose, sed silenter debent loqui.« Ubi quod de silentio dum opus Dei percelebratur seruando decernitur, antique est consuetudinis, 471 de qua Diuionenses S. Benigni Consuet. : »Dum regularis hora in monasterio canitur, nemo ibi, nec infra cunctas monasterii officinas loqui permittitur, nisi illi infirmi qui non ualent surgere, loquuntur cum abbate aut priore de necessariis rebus. Alio modo neque prior neque abbas loquuntur.« Addunt tamen paulo post: »Nulla lex illi qui ex toto languescit, nec in cibo, nec in uerbo.«

 Ad hanc silentii legem referri potest quod habent eedem Benigniane Consuetudines : »Quando camerarius, sacrista, cellerarius, uel reliqui intus uel foris obedientiis occupati domum infirmorum ingrediuntur, mox sicut aliquis claustralis omni lege regulari astricti, postposita suarum obedientiarum excusatione, efficiuntur; neque se ullo modo intromittunt de obedientiis suis absque licentia; in tantum ut neque camerarius absque licentia debeat adire cameram, neque sacrista sacristariam. Fratres tamen sub ipsis positi eorum consilio in omnibus agendis maxime debent uti.«

Etsi infirmis legere fas non esset, pias tamen lectiones audire haud erat illicitum; nam egrotante Agathone abbate cum altero sene , »recumbentibus illis e cella quidam frater legens recitabat e libro Geneseos.« Ex nostris uero qui lecto exsurgere ualebant, saltem Regule lectionem in capitulo, et collationis ante completorium  auscultabant; ita nichilominus ut congregatis fratribus se non adiungerent. »Quamuis in capitulum non pergat, inquiunt Diuionenses S. Benigni Consuetudines , tamen intra ecclesiam B. Benedicti, prope ostium manens, quod in capitulo legitur auscultat, scilicet sententiam Regule, uel de Euangelio, et expositionem, et rursus ad collationem; sed cum ad hoc uentum fuerit ut de negligentiis fratrum agatur, ad hoc audiendum non debet esse curiosus.« Ne tamen interim manerent otiosi in infirmitorio: »Possunt peccata sua uiro spirituali confiteri ante et quando fratres sunt in capitulo, inquiunt antea predicte Consuetudines.«

Denique ualde laudandum est quod habent Farfenses: »Exeuntes completorio, aquam benedictam ipsi egri quotidie accipiant, quam ibi ante ianuam preparatam inueniant. Et illorum custodes singulorum lectis aquam benedictam aspergant, laternas secum ferentes; qui postquam omnes iam requiescunt, prospicere debent qualiter unusquisque agat.«  Idem legitur in Benignianis et in mss. Cluniacensis monasterii Consuetudinibus. Sed de his satis. Que uero ad corporis ualetudinem restaurandum prescribat sanctus Pater, iam inquirendum est.

Quibus fratribus infirmis sit cella super se deputata.] Id est ab aliis officinis monasterii separata, inquit Bernardus Cassinensis et post eum Boherius; nam, licet ex uite cenobitice institutione omnes simul monachi debeant habitare, in uno simul refectorio manducare, in uno simul dormitorio quiescere, infirmis tamen fratribus par erat separatum prouidere habitaculum. Idque pietas exigebat tam propter sanos, qui ex eis non modicum paterentur 472 impedimentum, quam propter egros, qui in separato loco paulo liberius tractari queunt. Atque ita placuit priscis uite monastice Patribus, ut uidere est in Regula S. Pachomii art. 20; S. Cesarii ad uirgines, cap. 30; S. Aureliani ad monachos cap. 53, et ad uirgines  cap. 37; Cuiusdam etiam ad uirgines cap. 15, apud Hieronymum epist. 22, in concil. Agathensi cap. 38, et in uita S. Eugendi abbatis Iurensis apud Boll. 1 Ianuar.

Porro cum dicit S. Benedictus infirmis sit cella deputata, »non est intelligendum de una tantummodo mansione, ait Hildemarus, sed de claustro, hoc est domo ubi diuerse sunt mansiones, quatenus qui manducat sine fastidio sit uomentis, aut ad exitum sedentis, uel etiam morientis.« Eodem fere modo loquuntur Bernardus Cassinensis, Boherius, Ioannes de Turrecremata, et Matthias Lambertus. Huiusmodi cellam uidere est in antiquissima monasterii S. Galli delineatione, in superiori monasterii parte sitam, atque ab aliis officinis omnino separatam, ad instar alicuius alterius monasterii constructam cum suo claustro; in cuius parte orientali habetur pisale  et dormitorium; in meridionali ecclesia siue oratorium ex utraque inferiori et superiori parte desinens in orbem, cum unico altari ad occidentem.  Hec ecclesia in recta linea cum maiori basilica, cui contigua erat, respondebat; ita ut ex ea infirmi diuina possent audire officia; in occidentali erant camera, et refectorium cum coquina infirmorum, minuentiumque sanguinem, ac balnearum domo; denique in septentrionali domus magistri infirmorum, et locus ualde infirmorum. His contigue erant alie due domus, quarum una flebotomatis et potionatis deputata erat; altera cubiculum ualde infirmorum, domum medicorum, armarium pigmentorum, ipsius medici mansionem continebat, supra quam exstabat herbularius, seu hortus simplicium. Tale erat ineunte seculo IX in Sangallensi monasterio infirmitorium; in quo unum abbati soli destinatum domicilium desideraret Hildemarus; sic enim agens de infirmorum cella loquitur: »Quam cellam debet abbas facere talem ubi et ipse in infirmitate sua iaceat; quatenus et hospitibus ad se uenientibus possit loqui, si tanta fuerit necessitas, sine impedimento infirmorum, et cum ipsis  infirmis qui de lecto possunt surgere, manducare ualeat.«

Hac in cella ita manebant egroti donec conualescerent, ut nulli regulari exercitio una cum conuentu eis interesse liceret: »Postquam frater manducauerit uel biberit in domo infirmorum illa die et nocte usque crastinum ad primam uel ad tertiam, prout tempus expostulat, extra conuentum esse debet,« inquiunt Benigniane Consuetudines ; imo si quando necessitas cogeret ut monasterii claustrum ingredetur aliquis, sic pertransibat ut ab aliquo in conuentu manente non uideretur, id quod, preter Consuetudines S. Benigni, prescribit liber Usuum Cisterciensium his uerbis: »Infirmis non licet ingredi ecclesiam, nisi quando in ea opus Dei celebratur, nec in claustro demorari, nec cum monachis, 473, qui conuentum tenent, significare, sed, quantum possunt, ne ab ipsis, uel ab aliis hominibus uideantur, obseruent.«

 Huius instituti causa hec erat, amor uniformitatis, odium singularitatis, ne forte ab aliis infirmi discreparent, dum stantibus illis isti sedere uiderentur, atque ut ex hac separatione cogerentur, aut saltem monerentur sola necessitate, non desiderio remissioris uite monachos infirmitorium petere debere.

Et seruitor timens Deum, et diligens, ac sollicitus.] Imo plures si res exigit, inquit Boherius. Idem decernit Regula S. Augustini cap. 13, S. Cesarii ad uirgines cap. 30, Tarnatensis cap. 21, S. Isidori cap. 20, et S. Fructuosi cap. 10. Apposite uero hunc locum exponens Hildemarus aduertit »quia S. Benedictus cum dicit seruitor, non dicit ut canonicus aut laicus sit, sed monachus. Non enim, inquit, ille legem laicis aut canonicis constituit, sed monachis. uide quomodo potest manus, aut pedes, aut oculus corpori seruire, si non fuerit in corpore, ita quomodo potest canonicus, aut laicus, qui non est membrum  monasterii, monacho, id est alieno membro seruire?« Addit tamen: »uerum si necessitas fuerit ut uestimenta infirmorum propter immunditiam, sicut solet in infirmo, contingere, potest laicus uel canonicus lauare uestimenta sordida. Similiter si necesse fuerit carnes afferre, laicus, uel canonicus afferre debet.« Apud Cluniacenses et Diuionenses tres his officiis deputati erant famuli. Hildemari obseruationi concinit istud Petri uenerabilis statutum : »Infirmis ipsis, uel quibuslibet in infirmaria comedentibus, nullus, ut fieri solebat, famulorum laicorum seruiat; sed monachi tantummodo, aut conuersi barbati.« Ita in Gemmeticensi monasterio sub S. Filiberto abbate , »monachus languentibus seruiebat ex more.« In nonnullis uero monasteriis, maxime sanctimonialium, sorores infirmis hebdomadatim seruiebant. Ita in Pictauiensi sancte Radegundis , que tamen ipsa »extra suam hebdomadam infirmantibus seruiens« erat. Ita in Troclarensi, in quo S. Segolena   »infirmantibus suis uicibus seruiebat.« Sed S. Eugendus  iubebat ut infirmis »in necessitate seruirent quos egroti potissimum preelegissent,« quemadmodum habent eius acta, num. 21. Infirmarii munia offendes apud Udalric. lib. III, cap. 25; in lib. Usuum Cisterc. cap. 116, et in Ceremoniali Bursfeld. dist. 2, cap. 10.

Balneorum usus infirmis quoties expedit offeratur.] Offeratur, inquit; quia non debet ut petat infirmus exspectari, sed sibi offerri, inquit Bernardus Cassinensis: nam preueniendi sunt infirmi, quos non decet remedia sibi postulare, sed significata abbati sua infirmitate, in eius caritatis brachiis omni cum fiducia requiescere. Quod autem de balneorum usu infirmis concedendo hic statuit S. P. Benedictus, de balneis priuatis et domesticis intelligendum, non de publicis; neque enim ita expedit monachis uagandi foras, raroque offendes aliquos tum ueteres, tum recentiores monachos, apud 474 quos aliquod  honestatis aut religionis studium uiguerit, huiusmodi balneis usos fuisse: »Natationes, et lotiones corporum in mari, fluminibus, stagnis, uel similibus aquis tanquam parum honestas, periculosas omnino omnibus personis nostri ordinis prohibemus, inquiunt Carthusienses  in Noua Collect. Statut. Et Cistercienses: Si que uero moniales ad balnea extra monasteria processerint, irremissibiliter priuentur habitu regulari: licentiantes autem ut predicta petant balnea, sententiam excommunicationis incurrant.« Huicce statuto occasionem forte dederit S. Hieronymus ad Letam scribens in hec uerba : »Mihi omnino in adulta uirgine lauacra displicent, que seipsam debet erubescere, et nudam uidere non posse; si enim uigiliis et ieiuniis macerat corpus suum, et in seruitutem redigit, si flammas libidinis, et incentiua feruentis etatis exstinguere cupit continentie frigore, si appetitis sordibus turpare festinat naturalem pulchritudinem, cur econtrario  balnearum fomentis sopitos ignes suscitat?«

Sanis autem, et maxime iuuenibus, tardius concedatur.] Hec fuit constans et sana sanctorum Patrum doctrina. S. Athanasius : »Si morbus exigat, inquit, una aut altera uice lauationem adhibe; sospes autem balneo non indiges.« S. Hieronymus : »Balnearum fomenta non querat, qui calorem corporis ieiuniorum cupit frigore exstinguere.« S. Isidorus agens de monachis : »Lauacris utantur nunquam delectatione corporis, sed raro propter necessitatem languoris;« et in Regula : »Lauacra nulli monacho adeunda studio lauandi corporis, nisi tantummodo pro necessitate languoris.« S. Cesarius in Regula ad sanctimoniales : »Lauacra cuius infirmitas exposcit minime denegentur . . . . si autem nulla infirmitate compellitur, cupididati sue non prebeatur assensus.« S. Leander : »Balneo non pro studio  uel nitore utaris corporis, sed tantum pro remedio salutis. Utere, inquam, lauacro quando poscit infirmitas, non quando suaserit uoluntas . . . . Non te illiciat lauare sepius carnis uoluptas, sed infirmitatis imperet necessitas.« S. Petrus Damiani : »Balneis, si fuerint incolumes, non utuntur.« Et quidem ea de re laudant S. Tattonem, in uita S. Paldonis, num. 17; S. Pardulfum, in eius uita, num. 5; S. Opportunam abbatissam, in eius uita, num. 8, sec. III; et S. Popponem, in eius item uita, num. 59, apud Boll., 25 Ianuar.

Non defuere tamen ex priscis monachis qui balnea etiam quandoque frequentarent; nam et S. Augustinus uirginibus illud semel in mense concedit; sed neque S. Benedictus illud sanis omnino negat, sed tantum, inquit, tardius concedatur; quod tardius ita exponit Hildemarus : »Alii sunt qui istud tardius tribus uicibus intelligunt in anno debere fieri preparata, id est in Natiuitate Domini, et in Pascha, et in Pentecosten; alii sunt qui duabus  uicibus, id est in Natiuitate et in Pascha, quod rectius est.« Alium tamen tradit idem Hildemarus huius loci sensum, ut nimirum inquinatis ex aliquo manuum opere balnea concedantur, quamuis tardius, et iuuenibus plus tardius. Sed conformior 475 est prior sensus antique ordinis nostri consuetudini, cuius praxim uidere est in uita S. Iuniani abbatis , de quo Wlsinus Betius: »Balnea corpori uix in anno semel adhibebantur;« in uita S. Amati abbatis Habendensis , »qui balnearum fomentis bis tantum ibidem utebatur in anno, ante sanctum uidelicet Natalis Domini diem, eiusque sacre Resurrectionis Pascha;« apud Bedam de S. Edildrida abbatissa ita scribentem : »Raroque in calidis balneis preter imminentibus solemniis maioribus, uerbi gratia, Pasche, Pentecostes, Epiphanie lauari uoluerit.« Ritum descripsimus in lib. III de Antiquis monachorum Ritibus, cap. 2. Preterea lotione usos  fuisse propter nocturnam illusionem colligi posse uidetur ex Hildemari comment. in Regul. cap. 22, et ex Regula S. Isidori, in qua prescribitur , ut »qui nocturno delusus phantasmate fuerit, tempore officii in sacrario stabit, nec audebit eadem die ecclesiam introire antequam sit lotus, et aquis, et lacrymis.« Atque ad has consuetudines referre oportet quod de balneatoriis reperitur apud Cassiodorum in lib. Diuin. Lect. c. 29, in Ingulfi Histor. Croylandensi, in antiqua monasterii S. Galli Delineatione, in antiquis Farfensis monasterii Consuet., et alibi passim. uide Heft. lib. II, tract. 5, disq. 7.

Sed et carnium esus infirmis omninoque debilibus pro reparatione concedatur.] Idem prescribunt S. Athanasius in Syntagmate doctrine ad monachos, etc.; S. Cesarius in utraque Regula ad monachos, cap. 24, et ad uirgines in recapitulatione, cap. 17; S. Aurelianus in utraque item ad monachos cap. 51, et ad uirgines, cap. 35; S. Fructuosus in Regula, cap. 5, et  alii nonnulli. Ubi etiam quedam obseruanda sunt circa carnium esum.

Primo, auctor est Hildemarus hanc fuisse in Francia consuetudinem, ut ante infirmis carnes non preberentur, quam ipsi ab egritudine surgerent; tantumque illis postea ministratas usque dum pristinas uires recuperassent: quas ubi restaurassent, reuertentibus ad refectorium cellerarius per duos tresue dies delicatoria cibaria ministrabat. Sed hanc consuetudinem postea abrogatam fuisse saltem in quibusdam monasteriis patet ex mss. Consuetudinibus S. Benigni Diuionensis, in quibus hec leguntur : »Quisquis fratrum ita ceperit infirmari, ut conuentum tenere non possit, nisi infans sit, prius in capitulo ueniam petit; surgensque hec uerba ei qui capitulum tenet dicit: Infirmus sum, et non possum sequi conuentum. Tunc dicit ei qui capilum tenet, ut extra chorum quiescat donec uideat utrum eius melioretur ualetudo. Cum uero biduum  uel triduum transierit, si non melior eius ualetudo fuerit, iterum ueniam petit, et dicit quia ualde infirmatur; et tunc iubetur ut eat in infirmariam. Aliquando prius inuitat eum prior quam petat secundam ueniam. Postquam illuc intrauerit secundo die uel tertio, si necdum aliquantulum conualuit, prior ad horam prandii ad eum uadit, carnes sibi apportari facit, et ipse ante ponit, et ut comedat precipit: si uero prior ut ueniat congruum non fuerit, per infirmarium mittit.« Que uerba ostendunt 476 quam cauti et religiosi fuerint in concedendis carnibus maiores nostri. Simile aliquid habent Udalricus lib. III, cap. 27, et Lanfrancus in Statutis, cap. 23.

Secundo, notandum quod subiiciunt prefate Consuetudines, Udalricus, et Lanfrancus: »Ab illa hora nusquam absque baculo incedit, et nisi caput capello coopertus.« Hunc ritum, qui sanctis Patribus placebat, perstrinxit nichilominus S. Bernardus his uerbis : »Ad discernendum  inter sanos et male habentes, baculos in manibus portare iubentur egrotantes, plane necessarios, ut quam pallor in uultu maciesque non indicat, baculus sustentans mentiatur inualetudinem.«

Tertio, quod prescribunt Cassinensium Declarationes , ut infirmi »nec bis in die carnes comedant, nisi de consensu medicorum; quibus etiam sufficere credimus, inquiunt, uncias octo pro qualibet persona.« Hec postrema uerba in editis Rome anno 1642 Declarationibus expuncta sunt.

Quarto, quod S. Benedictus non solum infirmis, sed etiam omnino debilibus carnium esum concedit. Hos licet inter se confundat Smaragdus, ad Regule cap. 39, sic scribens: »Quod autem dicit debiles egrotos, non duas, ut plerique arbitrantur, sed unam tantum significat esse personam. Ergo debilis egrotus dicitur, qui longa et dura egritudine prorsus est ad debilitatem perductus;« ab aliis tamen non male distinguuntur; nam licet omnes egroti sint  debiles, non tamen omnes debiles egroti. Debiles autem tribus modis intelligi posse docet Hildemarus: »Uno infantes, qui quo minores sunt, eo magis sunt debiles. Secundo modo senes, qui quo magis sunt senes, eo magis sunt debiles. Tertio etiam modo sunt debiles etiam maiores iuuenes, qui pro aliqua incommoditate corporis, aut qui pre nimio calore, aut pro spasmo, uel pro aliqua, sicut diximus, incommoditate, fiunt a semetipsis debiles.« Heftenus uero debiles eos facit qui neque sani, neque egroti possunt dici, sed medium inter utrumque tenent: et ex his alii ab egritudine surgentes pristinas uires nondum restaurarunt; alii uero ita dispositi sunt ad egritudinem, ut nisi citius eis succurratur, morbus instet.

Quinto, quod S. P. Benedictus carnes quidem infirmis omninoque debilibus permittit, non ad delicias, sed pro reparatione, uti seipse explicat: quapropter si ea sit morbi natura, que absque carnium esu facile reparari queat, ab his abstinere debet  infirmus. Hinc liber Usuum Cisterc. , »si quis habet infirmitatem que nec multum eum debilitet, nec comedendi turbet appetitum, ut puta inflatura, incisio membrorum, aut aliquid huiusmodi; hic talis nec super culcitram iaceat, nec consueta ieiunia soluat, nec cibos refectorii mutet.« Neque etiam quod S. Pater ait pro reparatione ita stricte sumendum, quasi infirmis, de quorum reparatione, instante morte, desperatur, denegandus esset carnium esus: nam licet uires non reparet, eas tamen utcunque sustentat, uitamque aliquantisper producit.

Sexto, istud S. P. Benedicti statutum permissiuum esse, non preceptiuum: 477 quapropter »infirmi si a carne penitus abstinerent, non propter hoc regulam uiolarent; carnibus namque uesci in regula non est preceptum monachis, sed permissum,« inquit Goffridus uindocinensis. Nec defuere plurimi ex  priscis monachis qui etiam egroti carnibus abstinerent. De Condatiscensibus audiendus est in primis anonymus, in uita sancti Lupicini abbatis, num. 2 : »Cum nullus in Condatiscenci presertim cenobio hodie usque, in Christi nomine, de animali quidquam, exceptis lactibus, aut de alitibus, preter oua, infirmans duntaxat audeat degustare, iste tamen sepissime, ne stillam quidem olei, aut, lactis pulticule saltem sue permisit infundi.« Idem de monachis Grandimontensis ordinis perhibet Iacobus de uitriaco : »Nunquam carnes postquam professiones fecerunt de cetero licet eis manducare, quantacunque egritudine pregrauentur.« Et certe exstat hac de re decretum in Regula S. Stephani prefati ordinis institutoris his uerbis contentum : »Omnes tam sanos quam egrotos a carne et sanguine, tam uolucrum quam quadrupedum, uos semper abstinere iubemus.« Simili disciplina suos informauerat S. Stephanus abbas Obazinensis, antequam ordini Cisterciensi eos subiiceret,  ut docet anonymus uite scriptor : »Inter ceteras mutationes etiam esus carnium infirmis secundum regulam est allatus, qui hactenus manserat fratribus nostris incognitus: quod grauissime uir sanctus ferebat, in tantum ut diceret ipse commotus, quod carnificinam introduxissent in domum Dei, cum uideret propter infirmos aliquod ex animalibus iugulari, cumque ei capitulum regule pro infirmis opponeretur, ille tacebat, quia nec istud ei placere, nec regule auctoritas poterat displicere.« Ex Cisterciensibus tamen sanctus Guillelmus Bituricensis archiepiscopus »ex quo seculum dereliquit, nunquam carnes aliqua infirmitatis necessitate seu alicuius uictus persuasione comedit.« Istud institutum hactenus summa cum laude retinent monachi Carthusienses; quam licet abstinentiam prima ordinis conditione seruauerint, ut docet Petrus uenerabilis et innuit Guigo u, Carthusie prior in Statutis, cum scribit : »Propter  hos solos  si tanta fuerit egritudo, pisces emere solemus;« hanc tamen in capitulo generali anni 1254 primum suscepisse cum obligatione uidentur, ut testantur eiusdem capituli littere a Rod. Tarentasiensi archiepiscopo, et F. Gratianopolitano episcopo subsignate, quibus »spontanei et uoluntari, non coacti, tam pro se quam pro suis conuentibus unanimiter et concorditer, in pleno et generali capitulo esui carnium perpetuo abrenuntiauerunt, adiicientes quod si quis illorum, siue prior, siue monachus contra huiusmodi statutum presumptione temeraria, quod absit, uenire presumpserit, a societate et communione totius ordinis, et ab ipso ordine amotum se nouerit penitus et exclusum.« Huiusmodi tamen penas in nouis Statutis ita temperant , ut prior, uicarius, et procurator carnes comedens, aut comedentibus consentiens »ipso facto, tanquam ipsius sue professionis calumniator et transgressor, obedientiam 478 perdat, et uocibus ac locis debitis, et ceteris obedientiis ordinis  careat in eternum. Si uero simplex monachus, aut alia queuis persona ordinis exstiterit, uoce, loco, ac obedientiis carens, perpetuo ad capituli generalis uoluntatem carceri mancipetur.« His omnibus addendi sunt eremite Camaldulenses, de quibus in Historie Camaldulensis lib. II, cap. 74, hec lego: »Cum Petrus Quirinus eremita dispensationem super esu carnium pro egrotantibus eremitis hortaretur, exhorrescens Petrus  generalis eius consilium, utpote contra antiquissimam loci institutionem, testatum illi per litteras fecit quod carnes, si quando  in sacro loco apposite sunt aut delate, uermibus semper uise sunt magno miraculo scaturire.«

At ubi meliorati fuerint, a carnibus more solito omnes abstineant.] In quem locum Hildemarus: »Ideo dixit more solito, inquit, quia consuetudo erat monachis a carnibus abstinere, non tantum quadrupedum, sed etiam uolatilium, sicut faciebat primitiua Ecclesia, cuius morem monachi sequi omnino debent. Et ideo non dixit specialiter quibus carnibus sed generali nomine carnibus, in quibus carnibus, intelligendum est non tantum de quadrupedibus, sed etiam de uolatilibus accipiendum est.« De uolatilibus agemus infra, interim Hildemari sententiam obiter indicasse sufficiat.

Iam uero quod ad antiquam ordinis nostri praxim spectat, in Statutis S. Lanfranci sic lego : »Qua uero die sanitate recepta ad conuentum redire uoluerit, si carnem comederit, prius rasus ad horam, que ante capitulum canitur, chorum intreat; et  post ipsam horam in conuentu missa dicitur, ad ipsam non offerat. Ingressus capitulum, cum indictum fuerit de ordine loqui, primus surgat, et in eo loco ubi consuetudo est, prostratus ueniam petat. Interrogatus, et respondens ut fieri solet, iussus surgere, hec et similia uerba dicat: Domine, infirmitate mea grauatus in domo infirmorum diu fui; in cibo, et potu, et aliis multis offendi, et contra ordinem nostrum feci, et inde peto absolutionem uestram. Hoc dicto absoluat eum abbas dicens: Omnipotens Dominus absoluat uos ab his, et ab omnibus aliis uestris delictis; conuentu respondente, amen, offerat se frater ille ad pedem abbatis; postea reuersus ad locum ubi se prostrauit, gratias referens abbati et toti conuentui, quia ministrata sunt ei que infirmitati sue fuerant necessaria, tres genuflectiones more solito faciat. Ipsa die, et deinceps quantum opus fuerit, iubeatur mixtum accipere. Si uero carnem non comedit, in dispositione abbatis sit, qua hora in conuentum petita licentia redire, et quomodo se de cetero  habere debeat.« Simile aliquid habent Udalricus lib. III, cap. 27, et Consuet. S. Benigni, in quibus additur, ut eis qui carnes comederint, loco penitentie, iniungatur ut septem psalmos cantent, uel, si nesciunt, septies orationem dominicam; Benigniane Consuet. addunt uel septies Miserere mei, Deus. Ex Ceremoniali etiam Bursfeldensium infirmi in conuentum redire non debent, nisi ex abbatis licentia, et petita in capitulo 479 de negligentiis uenia; et quidem ex libro Usuum Cisterc. ieiuni, nisi in uia dirigendi sint.

Curam autem maximam habeat abbas, ne a cellerariis aut seruitoribus negligantur infirmi.] Cellerariorum nomine Bernardus Cass. et Boherius omnes intelligunt officiales quibus ratione obedientie infirmis aliquid ministrare incumbit. Ab his ergo caueat abbas ne negligantur infirmi, qui »quidquid petierint eis dandum est, etiamsi emere opus sit, inquiunt Farfensis monasterii Consuetudines; regula enim precipit  ante omnia, et super omnia adhibendam infirmis esse curam, et sollicitudinem.« Hic redit in memoriam quanta S. Pachomius  seueritate fratrem perstrinxerit qui postulanti infirmo carnes denegauerat.

Quia ad ipsum respicit quidquid a discipulis delinquitur.] Iuxta illud Gregorii Magni : »Scio quod subiectorum culpa prepositorum deprimit uitam, et cum in subiecto peccatum non corrigitur, in eum, qui preest sententia retorquetur.«



CAPUT XXXuII. De sensibus, uel infantibus.


Licet ipsa natura humana [a 1Kb] trahatur ad misericordiam in his etatibus, senum uidelicet et infantum, tamen et regule auctoritas eis prospiciat. Consideretur semper in eis imbecillitas, et nullatenus eis districtio regule teneatur in alimentis: sed sit in eis pia consideratio et preueniant horas canonicas.





COMMENTARIUS.

 Ex legitimo quidem ordine postquam de infirmis fratribus egit S. P. Benedictus, de senibus et infantibus consequenter tractat. Horum enim teneritudo, et illorum, ut ita loquar, in dies deficientia ad egritudinem proxime accedit: imo, si Terentio fides sit, senectus ipsa morbus est . Unde et Regula Magistri : »Iusto iudicio infantuli, et senio prouecti, et infirmi equali debent refectionum iudicio relaxari.«

In ipso autem huius capituli titulo, ubi particula uel sumitur copulatiue pro et, S. Pater ante nominat senes, quam infantes; »quia plus est debilior senectus quam infantia, inquit Hildemarus; senectus 480 enim deficiendo minuitur robore; infantia autem crescendo uires assumit. Et senectus plus est fragilis quam infantia; quia et infans, si non habet necessaria, nescit murmurare. Bene ergo prius senes dicit, et postea infantes, ut maius studium sit de senibus quam de infantibus.« Eodem fere modo ratiocinantur Bernardus Cassin. et Boherius.

 Antequam uero regule textum attingamus, inquirendum uidetur, quos infantum, quos senum nomine S. Pater intelligat. Et quidem sex hominis etates hic distinguit Hildemarus. Prima est infantia ad annum usque septimum, secunda pueritia usque ad decimum quartum, tertia adolescentia usque ad uigesimum octauum, quarta iuuentus usque ad quinquagesimum sextum, quinta senectus usque ad septuagesimum tertium, sexta decrepita.

Paulo aliter Boherius cum S. Isidoro infantiam facit usque ad annum septimum, pueritiam ad decimum quintum exclusiue, adolescentiam ad uigesimum quintum, iuuentutem usque ad quinquagesimum, seniorem etatem, quam etiam grauitatem uocat, et a iuuentute senectuteque secernit, ad septuagesimum, et senectutem usque ad finem uite. Alias etiam etatum distributiones forte offendes apud auctores; sed quidquid sit, certe si infantiam hic stricte sumas, ab ea indulgentie lege, quam hoc capite S. Benedictus  instituit, excludendi essent, qui septimum attigissent annum: at cum S. Pater infantes cum pueris passim in Regula confundat, ut cap. 70, ubi ait: Infantum uero usque ad quindecim annorum etates discipline diligentia ab omnibus et custodia sit. Infantum nomine hic etiam pueros intelligi manifestum est; unde etiam Boherius in secundo comment. ad uerbum infantum addit: »Id est puerorum quidem; quoniam infantes non regula, sed matre indigent.« Eodem modo Hildemarus: »Hoc notandum est, inquit, quia non solum de illis infantibus dicit Regula qui usque septem annos, sed etiam post septem: hoc est usque septem debet esse maximum studium, et augmentatio in alimentis; post septem uero minus, et prout uiderit robur in illis esse.« Bernardus tamen Cassinensis infantes hic facit ad annos usque duodecim duntaxat: »Sed de quibus, infit, infantibus loquitur hic Regula? puto quod non solum usque ad septem annos, sed etiam post septem usque duodecim; sed sicut magis ascendunt ad robur, ita paulatim eis subtrahatur,  ne carnis petulantia cum robore nimis superbiat.« Id quod accepisse uidetur ex Regula Magistri , in qua legitur: »Infantes ad hanc relaxationem tales permittimus, qui intra duodecim  annos degunt: ampliori uero qui fuerint, ad formam teneantur maiorum.«

Ad senes quod spectat, uallisoletani in Hispania suis in Constitutionibus hec declarant: »Ad euitandum dubium quod occurrere posset, quinam ita censeantur senes, ut a Regule austeritate in cibo, potu, et labore manuum eximantur; declaramus tales habendos qui sexaginta compleuerint annos.« uerum cum nonnulli reperiantur quorum adeo uiridis et firma est senectus, ut iunioribus etiam fortiores existant, merito Boherius hoc putat superioris arbitrio relinquendum 481 esse; et Cassinenses designant senes »non tam etate quam imbecillitate iuxta prelati considerationem intelligendos esse.« uel, ut Ioannes Cresbeeck loquitur, »senes intelligi hic uidentur ii qui adeo exacta et decrepita sunt etate, ut pre senio communia religionis onera ferre non ualeant; et propterea a communi mensa, a communi lege ieiunandi, templum frequentandi, manibus laborandi, etc., merito eximuntur, qui emeriti recte dici  possunt.«

Licet natura humana trahatur ad misericordiam in his etatibus, senum uidelicet et infantum; tamen et regule auctoritas eis prospiciat.] Id est propitia eis inspiciat, inquit Boherius.

Consideretur semper in eis imbecillitas, et nullatenus eis districtio regule teneatur in alimentis.] Hoc est siue in qualitate, siue in quantitate ciborum, ut loquitur Turrecremata. Adde siue in refectionis hora, iuxta illud Basilii Magni: Refectionis tempus, et mensura, et qualitas pueris competenter discernatur : a fortiori senioribus. Atque ita ante alios reficiant, in maiori quantitate cibos sumant, consueta soluentes ieiunia, et pluries in die comedentes, id enim unica refectione haud posset etas infirma; et delicatiora accipiant alimenta. De hora refectionis senum et infantum alibi dicendi sese offeret occasio; de ieiuniorum solutione, refectionum numero, et qualitate ciborum ex antiquorum monachorum statutis  et exemplis pauca subiicienda sunt.

Et quidem ad primum quod attinet, de Aegyptiis monachis sic loquitur S. Hieronymus : »uinum senes tantum accipiunt; quibus et paruulis sepe fit prandium, ut aliorum fessa sustentetur etas, aliorum non frangatur incipiens;« et de Tabennensibus : »In cena similiter mensa ponitur propter laborantes, senes, et pueros, estusque grauissimos.« Simili modo S. Isidorus sua in Regula : »Qui uetustate corporis consumpti, aut tenere etatis fragilitate detenti sunt, non sunt quotidianis exercendi ieiuniis; ne aut senescens etas antequam moriatur deficiat, aut crescens priusquam proficiat cadat, et ante intereat, quam bonum facere discat. Et Regula monastica communis S. Fructuosi : Pueri a S. Pascha usque ab octauo calendas Octobris manducent per singulos dies quatuor uices; ab octauo calendas Octobris usque ad calendas Decembris tres uices; a calendis Decembribus usque ad S. Pascha in potestate  sit ipsius cellerarii.« Denique Regula Magistri : »Infantuli quarta, sexta, et sabbato in diebus tamen minoribus, hoc est in hiemis tempore ieiunent, aliis uero diebus ad sextam reficiant horam. In  estatis uero diebus quarta, sexta, et sabbato infantuli sexta hora reficiant; aliis uero diebus tertia recreentur.«

De qualitate ciborum audiendus est iterum S. Fructuosus in Regula monastica communi : »Eos uero senes quos quietos, simplices, humiles et obedientes, in oratione frequentes . . . . agnoscimus, pia miseratione sicut infantulos foueri, sicut patres honorari mandamus; ita 482 ut a pistrino, et coquinarum uice excusentur, et ab agro et duro labore quieti uacent, excepto quod aliqua leuiora opera eis iniungantur, ne fessa etas ante tempus frangatur: Cibi tamen quibus reficiantur teneri et molles ex industria ab hebdomadariis coquantur; et carnes, et uinum propter imbecillitatem moderate eis prebeantur, et omnes in una mensa copulentur, equaliter cibo et potu uno reficiantur.« Ex capitulo etiam Monachorum ad Augiam directorum cum pueris nulla discretio seruatur in alimentis. An uero ex mente S. Benedicti pueris carnes ministrari queant, dubium  esse posset. Hildemarus sui temporis morem sequens seipse ita explicat: »Debet etiam bona uestimenta illis dare abbas, et pisces ad manducandum, uel lac, aut butyrum. Carnes uero per tempus quadrupedum, id est in Natiuitate Domini, uel in Pascha, aut Pentecosten, seu in solemnitatibus sanctorum, aut prout uiderit infantem debilem esse, propter debilitatem illius frequentius illi debet dare carnes. Illis autem infantibus, sicut diximus, omnia necessaria tribuere debet, ut nullam indigentiam habeant; quia si in abundantia fuerint nutriti, cum fuerint maiores non illam requirunt. Hoc notandum est, quia iuxta tempus etatis sue debet illis tribuere carnes quadrupedum, eo quod plus indiget, et opus est cum in tertio anno est carnes manducare; deinde in quarto minus, in quinto plus minus; deinde usque decimum uel undecimum carnes quadrupedum minus manducare debent. In infirmitate autem uel debilitate debet carnes quadrupedum dare quantum necesse est. Deinde uero usque ad quintum decimum annum alium cibum  debet illis dare. Post quintum uero decimum annum non preueniant maiores.« Similiter Boherius in primo comment. »Carnes quadrupedum uel uolatilium sunt eis ministrande, cum habeant amplius de nutrimento, et per consequens de sustentatione, quam alii cibi.« Idem habet Bernardus Cassinensis. Et ante hec omnia inter selecta Theodori Cantuariensis archiepiscopi capitula, Spicil. tom. IX, ita habetur: »Infantes monasterii quatuordecim annis carnem manducent.«

uerum aliud suadet concilium Aquisgranense statuens , ut infantes oblati carnem nonnisi causa infirmitatis manducent;« deinde uita S. Angilberti , ubi refert Hariulfus centum in Centulensi monasterio pueros scholis erudiendos sub eodem habitu et uictu cum aliis monachis uixisse: ex quo loco aliisque noster Mabillonius  constare asserit pueros oblatos in monasteriis eodem habitu, eisdemque cibis  usos fuisse. Certe in monasterio S. Galli Salomon abbas tribus in anno diebus in scholarum edibus carnibus uesci pueris concessit seculo X, teste Ekkehardo iuniore lib. uI de Casibus S. Galli, cap. 1, quod signo est antea abstinuisse omnino. Preterea Udalricus docet  pueros in eodem  refectorio cum aliis manducare; id quod habent etiam Benigniane Consuetudines mss. His accedit Boherius in secundo commentario, ubi quod in primo dixerat retractans, sic loquitur: »Percontari libet quenam sit ista districtio Regule, que istis relaxari iubetur? Nunquid uescentur carnibus 483 contra regularem uigorem? Non puto quidem, quia de eis nichil Magister in ipsis sicut de infirmis excipit, debilibus, et egrotis: et quanquam he quidem etates possint dici debiles, tamen ratio huius textus cessat in eis; quia carnes utique comeduntur pro reparatione et melioramento nature; quoniam infantia semper melioratur et senectus diminuitur. Relaxabuntur ergo eis ieiunia, ministrabuntur frequentius piscium, et aliarum rerum liquamina, et horas edendi preuenient etiam regulares.« Adducitque postea concilii Aquisgranensis auctoritatem, quod magnum Francorum concilium uocat.

Porro cum alimentorum nomine non solum cibos, sed etiam uestes habitationemque intelligendas esse  doceat in utroque comment. predictus Boherius; in his cum pietate prospiciendum est eis. Et quidem quo ad uestimenta Hildemarum iam audiuimus: S. Fructuosus uero in Regula monastica communi prescribit  ut »uestimentum et calceamentum sic eis  prebeantur, ut absque foco frigoris ab eis asperitas arceatur.«

Habitationem etiam singularem senibus debuisse concedi docet hoc ratiocinio Heftenus : »Cum tempore S. Benedicti non haberent religiosi singuli distinctas cellas, in quibus dormirent, et in claustro, uel alibi studio lectionis uacarent; magna tum erat ratio senibus particularia assignandi cubicula; tum quod difficile illis esset dormitorium ascendere et descendere; tum quod ob tussim illis usitatam facile alios excitarent, et nec conueniret ut illi ad nocturnas excitarentur uigilias; tum quod cum reliquis hieme in claustro degentes durum esset frigus pati.«

 Sed sit in eis pia consideratio, et preueniant horas canonicas.] Id est regulares, quibus fratres comedere solent, uti exponunt commentatores, et ipsa nominis significatio demonstrat; nam Grece regula Latine, et regularis redditur; »ac si diceret aliis uerbis, inquit Hildemarus, antequam alii fratres manducent comedant prius, infantes uidelicet et senes:« Expressius Smaragdus: »Si fratres sexta comedunt, illi tertia hora reficiant; si fratres nona, illi sexta cibum accipiant.« Quod non de integra refectione, sed de refectiuncula, quam uulgo ientaculum uocant, intelligendum censeo; nam postea etiam cum aliis licet in minori ciborum quantitate reficiebantur. De hac refectiuncula ita Udalricus : Pueri »post maiorem missam accipiunt mixtum; aut si est dies ieiunii, uel in hieme, talisque dies, in quo nonnisi semel comedatur, tunc post tertiam. A calendis Octobris usque ad Quadragesimam, si, ut dixi, semel comeditur, non est illorum  prandium de solo pane, sed etiam qualecunque sit apponitur eis.« Additque: »Per totam estatem in diebus dominicis ad cenam impenditur illis misericordia de lacte. Si quis eorum adeo est paruus, ut opus habeat, in ipso claustro, ubi sedet, summo diluculo apportatur ei panis et uinum.«



CAPUT XXXuIII. De hebdomadario lectore.


 484 Mensis [a 1Kb] fratrum edentium lectio deesse non  debet; nec fortuito [b 1Kb] casu qui [c 1Kb] arripuerit codicem legere  audeat [a 1Kb] ibi, sed lecturus tota hebdomada, dominica [b 1Kb] ingrediatur. Qui ingrediens post missas [c 1Kb] et communionem, petat ab omnibus pro se orari, ut auertat ab ipso Deus spiritum elationis. Et dicatur hic uersus [d 1Kb] in oratorio tertio ab omnibus [e 1Kb] , ipso tamen incipiente: Domine, labia mea aperies, et os meum annuntiabit laudem tuam. Et sic accepta benedictione, ingrediatur ad legendum. Summumque fiat silentium ad mensam [f 1Kb] , ut nullius mussitatio, uel uox, nisi solius legentis ibi audiatur.

Que uero necessaria sunt comedentibus et bibentibus, sic sibi uicissim [g 1Kb] ministrent fratres, ut nullus  indigeat petere aliquid. Si quid tamen opus fuerit, sonitu cuiuscunque signi [h 1Kb] potius petatur quam uoce. Nec presumat ibi aliquis de ipsa lectione, aut aliunde [i 1Kb] quidquam requirere [i 1Kb] , ne detur [k 1Kb] occasio: nisi forte prior uoluerit pro edificatione aliquid breuiter dicere. Frater autem hebdomadarius [l 1Kb] accipiat mixtum priusquam incipiat legere, propter communionem sanctam, et ne forte graue sit ei ieiunium sustinere. Postea autem cum coquine hebdomadariis et seruitoribus reficiat [m 1Kb] . Fratres autem, non per ordinem legant aut cantent [n 1Kb] , sed qui edificent audientes.





COMMENTARIUS.


 485 Mensis fratrum edentium lectio deesse non debet.] Cum in solo pane non tantum uiuat homo, sed in omni uerbo quod procedit de ore Dei, merito S. Pater Benedictus de mensura ciborum ac potus dicturus, ante premisit aliquid de lectione ad mensam, ut utriusque hominis, animalis et spiritalis refectioni prouideret; prius tamen spiritalis utpote longe dignioris. Idem institutum apud alios etiam monachos uiguit, ut patet ex Cassiano, lib. Iu, cap. 17; ex Regula SS. Pauli et Stephani, cap. 19; S. Augustini, cap. 5; S. Cesarii ad monachos, cap. 9, et ad uirgines cap. 16; S. Aureliani ad monachos cap. 49,  ad uirgines, cap. 32; S. Isidori, cap. 10, et Magistri cap. 24.

Hanc porro lectionem ad mensam adeo necessariam existimauit S. P. Benedictus, ut ad omnes omnino mensas eam frequentari uoluerit; ut indicat absoluta et indeterminata eius locutio mensis edentium fratrum lectio deesse non debet. Hinc synodus Aquisgranensis : »Seruitores non ad unam mensam, sed in propriis locis post refectionem fratrum reficiantur, quibus eadem lectio que fratribus recitata est, recitetur.« Cuius statuti praxim uidere est apud Cluniacenses, quibus »tempore refectionis nunquam deerat lectio utrisque mensis,« ut loquitur Ioannes Monachus in uita S. Odonis, lib. I, num. 30: unde et Udalricus agens de lectore hebdomadario , »librum, inquit, in quo legendum est, in refectorium portat et reportat qui legit ad seruitores.« Idem habent Diuionenses S. Benigni Consuetudines mss., cap. 37. Idem etiam ex recentioribus Congregationibus institutum amplexi sunt Cassinenses,  ubi maior est congregatio, Celestini, Oliuetani, et Fulienses, ut in eorum Declarationibus siue Constitutionibus uidere licet. Atque ita etiam S. Benedictum exposuit in secundo comment. Boherius.

Eius hoc decretum non ad secundas duntaxat mensas, sed ad ipsos insuper infirmos extendunt insigniores Regule commentatores. Hildemarus: »Attendendum est, inquit, quia non dicit de sanorum mensis, uel, ubi generalitas fratrum manducat: et ideo sicut de sanis generaliter in unum comedentibus intelligitur lectionem fieri debere, ita etiam debet intelligi de infirmis uel de fleutomatis, de senibus uel infantibus et reliquis aliis fratribus. Hoc tamen sciendum est, si sex fuerint infirmi, aut fleutomati, aut senes cum infantibus, aut reliqui alii, cum manducant, lectio illis debet esse manducantibus, uerumtamen leuiter. Si autem fuerint uiginti infirmi,  in uoce legendum est.« Similiter Bernardus Cassinensis et Boherius in primo comment.: »Hec autem mense lectio non solum in refectorio est utilis comedentibus sociis, imo et in infirmario infirmis, flebotomatis, et edentibus senibus, 486 infantibus, et ministris.« Eodem fere modo loquitur Nicolaus de Fractura. Denique Benedictus papa XII in sua pro monachis Benedictinis Constitutione : »Quotiens plures simul carnes in infirmitorio comedent, uersus et oratio in principio mense, ac post refectionem hymnus et uersus dicatur, et continuum discumbendo silentium obseruetur, ibique legatur sicut  in refectorio continue aliquid, quod edificet audientes.« Ipsis etiam minutis duobus post minutionem sequentibus diebus mixtum sumentibus prescribit S. Lanfrancus, ut »lectio ab uno aliquo memoriter recitetur.«

Nec pretereundum quod addit Hildemarus: »Sciendum est quia cum abbas foras ambulat debet legi ad mensam eius, uerumtamen breuiter, id est parua lectio, non sicut in refectorio semper usque ad finem mense, sed ante debet finiri lectio. Si uero fratres in labore sunt, et ibi manent, debet pleniter sicut in refectorio illis legi lectio. Si autem non fuerit generalitas, et non manserint, debet parum legi. Similiter si tantum manserint . . . parum legendum est. Similiter si hospes ante horam in refectorio manducauerit: si autem tales et tanti hospites fuerint, id est duo uel tres, parum legendum est, id est leuiter; si autem plures, tantum usque prior innuat lectori finem facere.« Huius rei aliqua ex parte praxim uidere est apud Hariulfum in Chron. Centul. lib. Iu,  cap. 26, ubi de Geruino abbate piissimo scribit, quod in itinere constitutus , »cena apparata, si accubuisset pransurus, lectionis auditione uel diuine legis meditatione implicari studebat.« His accedit quod de decanis uillarum prouisoribus extra monasterium suis in decaniis comedentibus habet Udalricus : »Antequam comedat, dicto uersu, legitur quoque aliquid de S. Scriptura, uel per alium, uel per seipsum; et in fine similiter antequam surgat post comestionem.«

Nec fortuito casu qui arripuerit codicem, legere audeat ibi.] Nec fortuito casu, »id est improuise, subito, uel repente; ut lectio preuideatur, quia etiam ualde periti, et litterati male legunt litteram impreuisam; male uero legens, male pronuntians in pausis, in accentu, in breuibus et longis, in omissione, in adiectione, in mendosa pronuntiatione, non  solum fratres audientes non edificat; uerum etiam querelandi causam uel occasionem prestat,« inquit Bernardus Cassinensis, quam expositionem accepit ex Smaragdo, et cum eo sequuntur Nicolaus de Fractura, Petrus Boherius, Ioannes de Turrecremata, Matthias Lambertus. Sed Hildemarus aliter: »Fortuito casu, infit, id est subito, uel repente, ac si diceret aliis uerbis: nullus ibi legat nisi iussus.« Eodem modo Theobaldus Artaldus. Et hec expositio ut magis naturalis, magis etiam arridet; quamuis sollicitos maxime in preuidendis lectionibus uelim lectores, certumque ad id muneris olim tempus illis assignatum legamus : »Ad matutinalem, et ad maiorem missam, inquiunt Diuionenses S. Benigni Consuet mss., accipiens librum in quo legendum est, et 487 secedens in minorem chorum, preuidet lectionem. Quod si iuuenis est adhuc in custodia positus, tunc non secedit; sed quantum preuidet, preuidet in maiori choro.« Aliquid huiusmodi habet Udalricus lib. II, cap. 34. Et ms. Rituale Affligeniensis monasterii  : »De hebdomadario lectore hoc sciendum, et quod infra ambas missas matutinalem scilicet et maiorem, lectionem suam preuideat, et affirmat sedens in posteriori loco ubi uideri ualeat a conuentu: et siquidem iunior est, aut minus in legendo exercitatus, aduocetur aliquis seniorum qui lectionem eius auscultet, et accentuare doceat secundum usum monasterii obseruatum.« Id olim in Corbeiensi monasterio prestabat in sacristia, ut colligimus ex cap. 6 S. Adalardi de admonitionibus in congregatione, quo prescribitur , »ut in ipsa die dominica, uel in aliis diebus dum foris officium celebratur, in secretario non resideat, nisi qui hoc prouidere debet, uel cui precipitur, et specialiter nec hebdomadarius lector.« Ergo aliis diebus, dum officium foris non celebrabatur, in secretario residebat.

Sed lecturus tota hebdomada dominica ingrediatur.] Ad legendum scilicet.

 Qui ingrediens post missas et communionem.] Communionem dicit non illam quam facit sacerdos celebrans, sed illam »quam faciunt, seu facere consueuerunt fratres diebus dominicis ante altare maius confestim post missam,« ut loquitur Boherius. Et recte omnino post communionem sacram ingreditur, ut ante diuino uerbo impleatur, quod mox lecturus aliis eructare debet.

Petat ab omnibus pro se orari.] »Quod quidem uerbo non petitur, sed prouolutione corporali, que fit iterum in multis cenobiis finita ipsa benedictione, id est oratione,« inquit iterum Boherius.

Ut auertat ab eo Deus spiritum elationis.] Apposite ad hunc locum Petrus Damiani : »Lectoribus uitium arrogantie familiare est, presertim si cui lepor eloquentie suppetit, dum patentes Scripture campos effrenis lingua percurrit, populari fauori cor deditum spiritus elationis inuadit; et dum alios per recti itineris tramitem dirigit, ipse diuerticulum  erronee confusionis incurrit: hinc est etiam quod mense lectoribus ex more dicitur: Auferat a te Deus spiritum elationis. Ut ergo imminenti forsitan arrogantie iam ipso lectionis exordio humilitas opponatur, recte tanta subiectionis arte benedictio petitur, ut lecturo non sacerdos, sed cui ipse iusserit benedicat.«

Et dicatur hic uersus tertio ab omnibus, ipso tamen incipiente.] »Et finiente uersum, ait Boherius, quia ipse habet ter integraliter uersum ipsum dicere, et chorus etiam ter totum repetere.« Similiter Hildemarus: »Non dicit ut ille incipiat tantum illum uersum, et alii subsequantur; sed ille totum debet dicere, et alii similiter totum debent repetere. Qui ubi dicit ab omnibus 488 subaudiendum est repetentibus, sicut superius de coquinariis fratribus dicit.« Quam expositionem non contemnendam asserit Menardus.

Domine, labia mea aperies, etc.] Eumdem etiam uersiculum a lectore dici prescribit Regula Magistri;  sed paulo aliter hunc ritum disponit : »Dominico die, inquit, quo hebdomadarii coquine ingrediuntur in septimanam, tunc et iste frater ad sexte hore refectionem post uersum et orationem mense cum abbas in sua cathedra sederit, antequam canister cum consuetis panibus trochlee fune descendat, tunc insinuet se uoce sua is qui lecturus est, dicens: Iubete, Domini mei; orate pro me, qui ingredior in hebdomadam lectionis mensalis. Mox surgens abbas cum omni congregatione fixis in terra genibus oret cum eo; et cum surrexerint dicat nouus hebdomadarius hunc uersum: Domine, labia mea aperies, et os meum annuntiabit laudem tuam. Respondentibus secum cunctis. Post uersum uere dictum complente abbate, mox primo abbati, deinde omnibus pacem tradat; deinde in medio omnium mensarum sibi ordinet sellam, et post omnium sessionem ad mensas, petita benedictione, sedeat et ipse in sella cum codice.«

Et sic accepta benedictione ingrediatur ad legendum.]  Quem in locum Smaragdus: »Quod autem dicit accepta benedictione ingrediatur ad legendum, subintelligitur a fratribus oratione accepta, et a sacerdote benedictionis collecta, ingrediatur ad lectionem perficiendam. Que collecta hoc modo, si placet, lectori a sacerdote ante altare datur missa peracta, dicaturque: Auerte, quesumus, Domine, ab hoc famulo tuo spiritum elationis, ut humiliter legens, sensum et intellectum capiat lectionis. Per Dominum nostrum, etc.« Eamdem collectam habet Boherius cum his premittendis uersiculis: Saluum fac seruum tuum, et: Mitte ei auxilium de Sancto.

Aliam benedictionem profert Hildemarus his uerbis: »Capitula uero hec sunt que debent dici: Saluum fac seruum tuum: Deus meus, sperantem in te. Aliud: Conuertere, Domine, aliquantulum: Et deprecare super seruo tuo. Item tertium: Dominus custodiat te ab omni malo: Custodiat animam tuam Dominus. Item oratio: Dominus custodiat introitum  tuum et exitum tuum, et auferat a te spiritum elationis, qui uiuit et regnat in secula seculorum. R. Amen.« Eadem, omisso secundo uersiculo, exstat in Breuiario Cassinensi tempore Oderisii abbatis descripto.

Item aliam Menardus ex ms. S. uictoris hoc modo: »Hunc uersum sequuntur a priore dicendi tres uersiculi: Mittat tibi Dominus auxilium de Sancto. R. Et de Sion tueatur te. Conuertere, Domine, aliquantulum. R. Et deprecabilis esto super seruum tuum. Dominus custodiat introitum tuum. R. Et exitum tuum ex hoc nunc et usque in seculum. Sequitur oratio: Auerte, quesumus, omnipotens Deus, ab hoc famulo tuo spiritum elationis, et cor eius diuinis instrue lectionibus, quatenus te opitulante mereatur perficere officium.«

489 Diuionenses S. Benigni Consuetudines mss. cap. 37 hanc habent: »Sacerdos dicit: Saluum fac seruum tuum: Mitte ei, Domine, auxilium de Sancto. Dominus custodiat te ab omni malo. Deinde absque  salutatione: Dominus custodiat introitum tuum, et exitum tuum, et auferat a te spiritum elationis. Amen.« Exstat etiam apud Udalricum, lib. II, cap. 34.

Preter hanc benedictionem, solet et alia dari in refectorio priusquam incipiat lectionem, de qua Boherius: »Finito tamen uersu in refectorio, stans in medio petit sibi iterum benedici, inclinans donec fuerit benedictio subsecuta.« Et Udalricus cum Benignianis Consuetudinibus : »Cum primum domnus abbas uel prior consederit, petit lector benedictionem, et accelerat lectionem adoriri.« Et de hac forte benedictione capiendus est can. 62 concil. Aquisg.: »Ut abbas, prepositus, et decanus quamuis presbyteri non sint, lectoribus benedictionem tribuant;« et can. 67: »Ut lector stando benedictionem postulet.«

Summumque fiat silentium ad mensam.] Duplex hic silentium a S. P. Benedicto indictum in Regula distinguunt commentatores. Unum simpliciter dictum,  et sine addito, quod non omnem omnino locutionem prohibet, sed aliam duntaxat, quo sensu silere dicitur qui alteri ad aurem loquitur, sicuti Martha in Euangelio Marie sorori silentio dixisse refertur: Magister adest et uocat te; ubi silentio idem est ac suppressa uoce, ut docet S. Augustinus. Alterum summum, seu cum aliquo huiusmodi addito, quod tam altam quam suppressam uocem, omnemque omnino sonitum excludit, quale est illud quod hic ad mensam, cap, 42, post completorium, et, cap. 52, in oratorio indicitur. Primum silentium illud est cui omni tempore studere debent monachi; secundum quod certis tantum temporibus ac locis obseruare debent. Ita ferme Smaragdus, Hildemarus, Bernardus Cassinensis, et Boherius.

Ut nullius mussitatio, uel uox, nisi solius legentis audiatur.] Hec uerba S. Pater addidit, ut ostendat quale hoc capite silentium prescripserit; summum scilicet, uocem omnem, omnemque mussitationem excludens. Quid autem sit mussitatio declarat his  uerbis Boherius: »Mussitatio est aliquod signum uocis confuse, ut est tussis simulata, uel quasi excreare uolens, uel sibilus honestus. Nonnunquam mussitatio est idem quod leniter uel caute loqui, uel loqui sub silentio. Aliquando mussitare idem est quod murmurare.« Eodem fere modo loquuntur Hildemarus et Bernardus Cassinensis.

Hic uero notat Hildemarus quosdam hunc S. Regule locum sic intelligere, ut nec priorem, nec inferiorem uelint ullo modo loqui ad mensam; litterisque exprimendum esse quod sonitu alicuius signi declarari non potest, cum opus est aliquid petere. Alios uero qui dicant priorem ita suppressa uoce loqui posse, ut ab uno tantum audiente intelligatur 490; nec S. Benedictum eam prohibuisse uocem que ab uno audiatur, sed que ab omnibus. Aitque primam sententiam esse preponendam; nam summum silentium non minus suppressam quam altam uocem supprimit.

 Porro quam hic S. Pater de seruando ad mensam silentio legem tulit, hanc ab antiquis accepisse monachis pro comperto est. De Aegyptiis S. Hieronymus : »Nullus, inquit, in cibo strepitus est, nemo dum comedit loquitur;« et Cassianus : »Apud Aegyptios, et maxime Tabennensiotas tantum silentium ab omnibus exhibetur, ut cum in unum tanta numerositas fratrum refectionis obtentu consederit, nullus nec mutire quidem audeat, preter eum qui sue decanie preest; qui tamen si quid mense superinferri aut auferri necessarium esse peruiderit, sonitu potius quam uoce significat; tantaque uescentibus eis silentii huius disciplina seruatur, ut cucullis ultra oculorum palpebras demissis , nichil amplius intueantur quam mensam, et appositos in ea, uel quos capiunt ex ea cibos; ita ut quemadmodum, uel quantum reficiat alius, nullus inuicem notet.« De Tabennensibus item Ruffinus sic loquitur : »Est autem eis  in capiendo cibo summum silentium; ita ut nec putetur in eo loco esse aliquis hominum, ubi sedetur ad mensas; et omnis eorum conuersatio ita est in multitudine posita, quasi esset in solitudine.« Idem fere habet Palladius in Laus. cap. 48. In Regula etiam secunda et tertia SS. Patrum, atque S. Macarii prescribitur, ut »ad mensam specialiter nullus loquatur, nisi qui preest, uel qui interrogatus fuerit.« Et in Regula S. Cesarii ad monachos : »Ad mensam dum manducant nullus loquatur.« In Regula S. Aureliani ad monachos et ad uirgines : »Sedentes ad mensam taceant.« In Tarnatensi : »Sedentes ad mensam lectionem que legitur cum silentio audiant.« In Regula S. Isidori : »Tempore conuescentium fratrum omnes discipline gerant silentium, Apostolo obtemperantes, qui dicit: Cum silentio operantes suum panem manducent.« In Regula sancti Fructuosi : »In cibo sit  strepitus nullus, nemo comedens loquatur.« In Regula Cuiusdam ad monachos : »Silentium in omnibus sectandum est, et tacendi disciplina per omnia facienda est, maxime autem iuxta missam et mensam.« Denique idem habetur in Regula incerti auctoris cap. 2, in Regula Donati cap. 33, et Cuiusdam ad uirgines cap. 9.

Neque etiam solis omnino monachis exstitit singularis isthec ad mensam silendi disciplina: nam et eam canonicis olim indixit sanctus Aldricus episcopus Cenomanensis in quodam priuilegio quod in eius gestis refertur num. 32 : imo etiam uiguit apud ethnicos, presertim Persas, Medos, et Chaldeos, quos ea de causa ita commendat Origenes : »In escis ac potibus os non aperiunt ad loquendum, neque qui ministrant, neque quibus ministratur; sed nutibus omnibus ministrantibus precipiunt: hanc consuetudinem pro mandato a prioribus accipientes, et uelut legem hanc cum sollicitudine obseruantes; et qui 491 hanc  uiolauerit, tanquam maxima transgrediens iura torquetur.«

Quod si tanta apud huiuscemodi homines discipline seueritas obtinuit, haud dubium uideri debet si inter aliis monachorum leges, inflictas huius silentii transgressoribus penas legamus, ut in Regula S. Pachomii : »Si quis locutus fuerit uel riserit in uescendi tempore, aget penitentiam; et in eodem loco mox increpabitur, et stabit donec alii surgant.« In penis incerti auctoris apud S. Basilium : »Si quis in mensa manducans nugatur, excitetur ut exsurgat ad orationem.« In Regula S. Ferreoli : »Specialiter tamen hoc cunctos moneo seruandum, mando atque constituo, ut quotiescunque lectio animabus Deo deditis opportuna in ecclesia, uel in refectorio, aut quolibet in loco publice recitatur, nullus risu aut moueatur aut moueat. Similiter etiam eo tempore fabulas fugiendas esse cognoscant. Quod si quis  non custodierit, presenti denuntiatione commonitus, triduani eum ieiunii multatio castiget.« In S. Columbani Penitentiali: »Si locutus fuerit comedens non necessitate alterius fratris, sex percussionibus.« Et iterum: »Qui comedens loquitur, sex plagis; et cuius uox obstrepit de mensa ad mensam, sex plagis.« In Regula sancti Donati : »Ad mensam que loqui presumpserit, uel uiginti uel triginta percussiones accipiat.« Denique in concil. Aquisgr. : »Si quis negligenter sonitum fecerit, aut aliud quid excesserit in refectorio, mox a priore ueniam petat.«

Istud tamen ad mensam silentium ita obseruabant ueteres, ut ex Cassiano licitum esset decano loqui; ex Regula secunda et tertia SS. Patrum, cap. 7, atque S. Macarii, cap. 18, ei qui preest; ex Regula S. Benedicti, priori pro edificatione; ex Penitentiali S. Columbani, omnibus pro necessitate alterius fratris. Sed in Regula Cuiusdam ad uirgines ista leguntur  : »Ad mensam uero nulla penitus preter abbatissam, uel cui abbatissa preceperit pro communi necessitate sororum, loqui presumat . . . Portaria uero, que pro necessariis causis alloquium expetierit abbatisse, loqui permittatur; quia forsitan talis superuenerit necessitas, que moram habere non debeat . . . Festis uero Domini diebus, id est Natiuitate Domini, uel Pasche solemnitate, ac Theophania, uel Pentecoste, uel si qua sunt alia Domini uel sanctorum martyrum precipua sacra celebranda, si ex permisso abbatisse fuerit, ad mensam loqui non negamus; sic tamen ut pressa non dissoluta uoce loquantur, ne garrula uoce in sonum prorumpentes magis desidia quam letitia iudicetur. Et ipsa confabulatio talis sit ex colloquio Scripturarum, que anime lucrum faciat, non damnum.«

Tandem circa sancti Benedicti uerba duplex oritur breui soluenda difficultis: una an extra refectionis  tempus in refectorio loqui fas sit, altera num extra refectorium comedentes silere debeant edendo.

Ad primam quod spectat, etsi nichil in sancte Regule uerbis, si precise in se sumantur, appareat, quo continuum in refectorio silentium extra refectionis tempus precipi iudicetur; et capitulum 5 monachorum Sangallensium decernat tantum »ut in refectorio hora refectionis 492 nullius, nisi lectoris, uox audiatur:« tamen communis ordinis nostri consuetudo, summorum pontificum decretis firmata, fuit ut in refectorio perpetuum seruetur silentium, ut uidere est ex dictis c. 6.

Circa secundam exstat Petri uenerabilis statutum , »ut silentium ad mensam sicut in regulari refectorio ubique et ab omnibus teneatur; sed si extra refectorium commune comedenti quilibet superuenerit, surget; cumque inuitabit, loquetur, et stando quantum necesse fuerit; sed postquam resederit, ut prius tacebit.« Deinde statuti rationem reddens subdit: »Causa huius instituti est Apostolus etiam laicis  precipiens: Unusquisque panem suum cum silentio manducet; etiam S. Benedictus monachis imperans et dicens: Summum fiat silentium ad mensam; etiam antiqui seu moderni temporis religiosi, qui ubicunque comedant, rigorem silentii nullo modo relaxant.« Et Instituta Cisterc. ord. : »Ordinamus ne monachus siue conuersus ad mensam loquatur, nisi forte in uia constitutus, si non habuerit qui signa sua intelligat, singula uerba dicendo, ut aquam, panem, et uinum, et cetera comestioni tantum necessaria breuiter et silenter requirat. Qui uero aliter fecerit, in ipsa refectione a uino abstineat: quod si uinum non habuerit, uno pulmento, si duo habuerit, careat.«

Si quid tamen opus fuerit, sonitu cuiuscunque signi potius petatur quam uoce.] »Percutiendo urceum, uel tabulam, uel alio quocunque signo,« inquit Richardus de S. Angelo. Ita etiam Regula S. Pachomii : »Si quid necessarium fuerit ad mensam,  nemo audebit loqui; sed ministrantibus signi sonitum dabit.« Et Regula S. Fructuosi : »Si quid deest in mensa, is qui preest signo dato, uel nutibus silenter petat, et indicet ministranti quid inferri, uel quid auferri sit a mensa necesse.«

Nec presumat ibi aliquis de ipsa lectione, uel aliunde quidquam requirere, ne detur occasio.] Recentiores addunt maligno, quod omnes antiqui pretermittunt. Ex Hildemaro autem, »cum dicit ne detur occasio, subaudiendum est loquendi.« Similiter ex Smaragdo »subintelligitur ne detur occasio uel maligno diabolo ad tentandum, uel fratribus ad superflua loquendum.« Eodem fere modo Bernardus Cassin. et Nicolaus de Fractura.

Nisi forte prior.] Prioris nomine Boherius intelligit eum qui mensis fratrum preest, aut cui commiserit abbas; Menardus uero abbatem.

uoluerit pro edificatione aliquid breuiter dicere.] 1o Aut interrogando aliquem de ipsa lectione, sicuti prescribit Regula Magistri his uerbis :  »Tempore ipso refectionis cum legitur Regula, ut solliciti uniuersorum fratrum excitentur auditus; de singulis mensis quos uoluerit fratres quid lectum est abbas interroget; ut cum unusquisque frater recitauerit quod audiuit, agnoscatur plus lectioni illa hora intendisse quam uentri.« 2o Aut difficilem aliquem lectionis locum exponendo, uti habet eadem Regula: »Legat disposite 493 non urgendo, ut apertius occupati ea auditores agnoscant, que uos factis oportet adimplere; et ut si qua sunt ambigua aut obscura, et apertius ea non intelligant fratres, aut interrogatus a fratribus, aut ultro aliqua abbas exponat.« Id quod in nonnullis Francie monasteriis suo tempore obseruatum fuisse testatur Boherius his uerbis: »Ubi uero sunt fratres idiote, bene facit si uerba notabiliter edificatiua eis breuiter explicet; sicque uidi licet raro apud nos, et in quibusdam cenobiis Francie obseruari: et ita intelligo paragraphum istum:  Bernardus tamen dicit quod non recolit unquam hoc factum fuisse in monasterio Cassinensi.« Ubi uero fratres intelligentes sunt, ait solo sonitu abbatem eis significare posse, ut ad edificationis uerba attendant; et lectori, si ita expediat, ut eadem uerba repetat, ut memorie amplius inhereant. 3o Aut lectorem errantem corrigendo, per se quidem, uel per alium. Ex Hildemaro enim, Bernardo Cassin. et Boherio conuenit, ut abbas eruditum aliquem fratrem constituat, qui coram lectore sedeat, et eum cum opus fuerit silenter corrigat. 4o Aut aliqua aliunde exhortationis uerba proferendo, ut de Alberto abbate Esternacensi scribit Alcuinus : In die natali S. Wilgisi »post uespertinam melodiam pro reuerentia illius diei fratres refectorium reuersi sunt, et post sacras lectiones prefatus abbas allocutus est.«

Frater autem hebdomadarius accipiat mixtum.] Quid sit mixtum docent Regule commentatores antiqui et recentes. »Quod dicit accipiat mixtum, inquit Smaragdus,  panis intelligitur simul et uinum; in multis enim prouinciis panis tantum et uinum quod super altare offertur, mixtum uocatur.« Et Hildemarus: »Mixtum enim intelligitur panis et uinum, sicut superius dicit singulos biberes et panem.« S. Hildegardis: »Accipiat mixtum, scilicet prandium, id est panem et potum.« Bernardus Cassin.: »Paulus Diaconus idem esse dicit mixtum accipere, quam mordere quod simul et pre manibus haberi potest, et hoc est sumere singulos biberes et panem.« Richardus de Sancto Angelo: »Mixtum, id est, modicum cibi; panis enim cor hominis confirmat, et uinum letificat cor hominis.« Petrus Boherius: »uulgare est Italicorum dicere mixtum illam leuem comestionem que prandium antecedit.« Ioannes de Turrecremata: »Accipiat mixtum, id est panem cum potu, sicut supra dictum est de seruitoribus in capitulo 35 Regule, quod sumant singulos biberes et panem.« Theobaldus Artaldus Celestinus in Gallica  expositione: »Le frère hebdomadaire liseur peut prendre mixte, c'est-à-dire, boire une bonne fois, et manger du pain à l'auenant.« Matthias Lambertus in Gallica item expositione: »Que le frère hebdomadaire prenne de la mistion, c'est-à-dire du pain et un trait à boire.« Antiqua uersio ms. ex codice Conchensis monasterii: »Prenge mixte, c'est une souppe en uin, ou en autre chose.« Ioannes Cresbeeck ad hec uerba singulos biberes et panem: »Hoc infra, c. 38, dicitur mixtum, forte quod quedam commixtio fiebat dum panis uino, aut alii potui miscetur.« Anonymus Cisterciensis in suis Dialogis Gallicis in Regulam 494 S. Benedicti: »Le frère semainier prendra un morceau de pain, et boira un coup auant que de lire.« Huic tante auctorum caterue, quibus accidit Ioannes Belethus in Explic. Diuin. offic. cap. 119, unus opponitur Guido Iuuenalis in sua uersione Gallica mixtum reddens une fois à boire de uin meslé d'eau: cuius sententiam tuetur ac propugnat dissertator Gallicus de hemina uini et libra panis, magne uir eruditionis;  sed nullo, ut mihi uidetur, satis solido fundamento.

Nam quod ait mixtum a S. Benedicto concedi propter communionem, et communicatis non panem cum uino, sed uinum aqua dilutum preberi, refellit Ioannes Belethus his uerbis: »Statutum est in quibusdam ecclesiis, ut illo die panis et uinum in ecclesia habeantur, et cum homines communicauerint, detur statim unicuique panis buxea priusquam recedant, et paululum uini, ne forte quidpiam de sacramento in ore remanserit, quod exspuendo facile emitti queat. Que sane laudata consuetudo omnibus probatur, sumpsitque originem ex institutione B. Benedicti. Instituit namque uir ille sanctissimus ob eamdem causam, ut illi qui aliis fratribus debent in prandio post communionem minis rare, aliquid prius comederent. Atque hoc quidem prandium mixtum appellari solet.« Similis institutio uigebat olim in Suessionensi  S. Geruasii cathedrali ecclesia, in cuius antiquo rituali tempore Niuelonis episcopi manu exarato, ad diem sacrum Pasche prescriptum legitur, ut »paretur mensa quedam a custodibus ad cornu altaris quod respicit ad aquilonem, et cooperiatur mappa mundissima, que uestiatur uasis de auro et argento, in nonnullis autem uasorum uinum infundatur super mappam, preterea plures oblate ponantur, ad quam mensam, inquit paulo post, debent omnes qui communicauerint uenire ut de oblatis et uino respurgat quisque os suum.« Adde quod mixtum non propter communionem solum, sed etiam ne graue sit sustinere ieiunium, datur.

Nec plus urget quod dicit Regulam Magistri merum duntaxat lectori indulgere, cap. 24, nam ternas panis buccellas mero intinctas concedit cap. 27.

Nec est quod quis dicat eos quos citauimus auctores locutos fuisse iuxta sui morem monasterii.

Nam preter quam quod contra generalem omnium monasteriorum consuetudinem, ab nongentis et eo  amplius annis conseruatam, nullus rerum equus estimator sine auctoritate et ratione insurgere debet; certe Smaragdus et Hildemarus haud multo post synodum Aquisgr. scribebant, in qua synodo statutum fuerat , »ut lectori nichil, nisi quod Regula iubet, detur.« Quos proinde equum est credere ad concilii mentem locutos fuisse. Hunc concilii Aquisgranensis canonem renouarunt postea etiam Diuionenses S. Benigni Consuetud. mss. in quibus legitur : »Idem uero lector hebdomadarius ante generalem refectionem cum cocis iuxta prescriptum B. Benedicti de pane et uino tantum prelibat, sicut et cellerarius custosque ecclesie, qui consuetudinaliter post maiorem 495 missam mixtum accipere solent. Sciendum tamen quod nullum pittantiam debent mensure panis et uini, olim ut dictum est, a B. Benedicto constitute intermiscere, sicut aliquando auditum est, contigisse, ut alia quedam epularum munuscula a decanis horas canonicas profectionis causa  in prandendo preuenientibus sibi largita presumerent: que res non modo irrationabilis uisa est, uerum etiam contra institutionem Regule predicti Patris usurpata, in qua precipitur singulos biberes tantum et panem hebdomadariis coquine atque lectori dari super statutam annonam; unde generali definitione sancitur nichil penitus aliud quam quod Regula precipit in mixto esse sumendum, his uidelicet qui peracto generali prandio cum seruitoribus reficiunt, in predictis officiis occupati.« Prolixum istud statutum concilii Aquisgranensis canonem illustrat, nostramque sententiam confirmat. uide Mabillonii prefationem ad sec. Iu Bened., part. I, n. 167 et seq.

Porro sumentes mixtum ante premittebant benedictionem, et post addebant gratiarum actionem: »Si ambo adfuerint, inquit liber Usuum Cisterc. , qui inferioris gradus est dicat Benedicite; qui maioris benedicens dicat: Largitor omnium bonorum benedicat cibum et potum seruorum suorum. Post mixtum dicat sub silentio: Retribuere dignare,  Domine, omnibus bona facientibus propter nomen tuum uitam eternam.« Simile aliquid habent Bursfeldenses in Cerem. dist. 3, c. 17.

Nec pretereundum quod subiicit prefatus liber Usuum Cisterciensium: »Sciendum quod a capite ieiunii usque ad Pascha  et tribus diebus Rogationum, et Quatuor Temporum, et uigiliis Domini et Sanctorum, mixtum non sumitur.« Simile aliquid habent Bursfeldenses loco citato. Et Camaldulenses, qui permittunt  »buccellam panis ac uini cyathum, nec quidquam aliud;« addunt expresse, »exceptis tamen diebus ieiuniorum Ecclesie; tum nichil sumant.« Communis nichilominus opinio est non solui ieiunium per huiusmodi pregustationem, dummodo refectionem non multum antecedat, et in nimia quantitate non sumatur.

Priusquam incipiat legere.] Id est paulo antequam  legat, non uero cum seruitoribus, qui una hora ante refectionem fratrum mixtum debent accipere.

Propter communionem sanctam, et ne forte graue sit ei ieiunium sustinere.] Reddit rationem quare mixtum sumere lectori permittat, scilicet: 1o propter communionem sanctam, 2o propter ieiunii laborem. Sed quod ait propter communionem sanctam uarie intelligunt recentiores Regule commentatores. Richardus de S. Angelo, prepositus uallis Lucis, qui seculo XIu ineunte scribebat, duplicem huius loci adducit expositionem: »Communionem sanctam, inquit, id est sanctam congregationem; quasi dicat, ne deficiat sancte congregationi in legendo; quia communio deriuari potest a communi, et ubi communitas, ibi congregatio, que deriuatur a ceundo, quasi conueniendo in unum, ut 15 dist. canones generalium 496 in fine. Ergo recte taliter potest exponi; et illud ne, quod sequitur, expone pro non, et supple quasi diceret, ne deficiat congregationi, ut dictum est, et non sit graue ieiunium sustinere, ut sequitur.  uel dicas secundum quosdam communionem sanctam, id est ne de corpore et sanguine Domini sumpto proiiciat in sputo; quia secundum quod audiui, antiqui quolibet die recipiebant corpus Christi, quod hodie sublatum est; sed ipsum sumimus certis festiuitatibus in anno; laici uero semel in anno, ut extra de pe. et re. cap. Omnis. Sed hec expositio non uidetur bona, quia corpus Christi postquam sumptum est statim incorporatur, et proiici non potest, nec in secessum diffundi, ut de Cons. dist. 2. Tribus gradibus. Sed ut saluemus opinionem eorum qui hoc dicunt, dicamus quod hoc faciebant ob reuerentiam corporis Christi sumpti, seu ad maiorem securitatem, ne posset proiici; quia scriptum est: tene certum et dimitte incertum.«

Tertiam addit Turrecremata: »Propter communionem, scilicet seruandam beneuolentie et amoris, quam seruare non uidetur, qui cum murmure seruit fratribus suis.« Similiter Gallicus dissertator de hemina  uini et libra panis in secunda libri sui editione, non de communione eucaristica S. Benedictum intelligit, sed de communione precum et caritatis; cuius a lectore signum aliquod S. Pater omnibus dari uoluerit, priusquam incipiat legere. Egregium sane caritatis indicium frustulum panis priuatim edere ante lectionem! Et hanc interpretationem ab eruditissimo et in traditione uersatissimo uiro accepisse se fatetur dissertator; cui non deferre haudquaquam potuerit. Ita preualuerunt in gratiam uiri doctissimi, doctioris fortasse semel preconcepta preiudicia.

Adeo ineptam contra germanum S. Benedicti sensum opinionem singulari tractatu refutauit noster Mabillonius, quem habet sub prelo. Eius rationes quilibet uidere poterit; nos sola traditione, de qua dissertator gloriatur, licet nullum inde protulerit argumentum aliqua auctoritate firmatum, contenti erimus.

Itaque sancti Benedicti textum de communione eucaristica intelligendum esse constans est omnium qui a tempore sancti Benedicti scripserunt hanc in  rem, auctorum sententia. In primis Magister, qui ante mille annos suam scripsit Regulam, ex Benedictina magna ex parte desumptam, sancti Patris mentem clare exprimit, cum decernit  ut lector »cum primum mense abbas, cum omnibus acceperit merum, et ipse similiter suum merum propter sputum sacramenti accipiat, et incipiat legere.« Eodem fere modo Smaragdus: »Propter communionem, inquit, sanctam dicit, ne aliquid inde sputum excreans proiiciat in sputo.« Smaragdum in suo commentario exscribit Petrus Diaconus; Petrum Bernardus Cassinensis, et Boherius in primo comment. His accedit Nicolaus de Fractura hunc in locum sic disserens: »Hoc uult dicere hic Magister, cum qualibet die apud ueteres communicarent fideles, et maxime sancti monachi, mixtum huiusmodi licite sumebant 497 qui habebant legere fratribus comedentibus, ne quod absit spuendo in lectione, sicut frequenter a  lectoribus consueuit, aliquid de corpore Christi, id est communione sancta cum sputo emitteret, quod per omnia est uitandum.« Similiter Petrus Boherius, qui in primo comment. Smaragdum et Petrum Diaconum exscripserat, in secundo S. Benedictum intelligit de communione, quam qui manducat et bibit indigne, iudicium sibi manducat et bibit. His omnibus accenseri potest Hildemarus antiquus Regule commentator qui misse et communionis uocabula hoc capite secundum proprietatem a S. Benedicto posita esse asserit, hoc est pro sacrificio et communione eucaristica, uti se ipsum explicat. Pretermittere haud possum antiquissimum scriptorem Amalarium, qui in suo ad librum de Diuinis Officiis supplemento , S. Benedictum nostro sensu intelligit: »De reuerentia, inquit, corporis ac sanguinis Domini in nullo dissentire credatur idem S. Benedictus a scriptis B. pape Clementis, quibus iubetur ut discernatur a carnali spiritualis cibus communionis; ut si quis communicat hora tertia, non statim indifferenter  terrenum presumat cibum ob reuerentiam mense celestis, sed exspectare debeat horam sextam; qui circa uero sextam, sustinere curet nonam, ne gustus celestis ob terrenum uilescat. Sanctus uero Benedictus lectorem iubet cibari ante moram lectionis recitande, propter, inquit, communionem sanctam; quod apostolicis decretis contrarium non est, etc.« Superuacaneum est iterum referre Ioannis Belethi doctoris Parisiensis, qui annis abhinc circiter quingentis scribebat, testimonium; quod superius relatum lector uidere potest. Denique his omnibus superaddi queunt uetustissime uersiones Gallice. Antiqua ex ms. Conchensi propter communionem ita reddit: Pour la sainte communion, c'est-à dire pour le corps de nostre Seigneur, que l'en seult receuoir à la messe. Expositio Theobaldi Artaldi Celestini: Pour la sainte communion, que le liseur a reçuê nagueres en la messe, etc. uersio Guidonis Iuuenalis: Pour la sainte communion, qu'il a reçû, afin qu'il ne  demeure rien entre les dents ou ailleurs, qu'on peut gecter en lisant pour les fleumes qui uiennent. Expositio Matthie Lamberti: A cause de la sainte communion, de peur qu'en crachant il aduienne quelque irreuerance à icelle pour les flegmes qu'il pourroit ietter en lisant. His accedit antiquissima omnium uersio Alemannica ante annos nongentos a Kerone sancti Othmari discipulo facta, que communionis uocabulum ita uertit Kemeinsamii, tum maioris explicationis gratia addit scilicet corporis et sanguinis Christi. Pretereo recentiores commentatores Antonium Perez et Ioannem Cresbeeck, qui etiam ex hoc loco inferunt quotidianam apud ueteres monachos eucaristie perceptionem;  et Nicolaum Brauum, Hugonem Menardum, Carolum Cointium, aliosque non paucos.

Hisce omnibus auctoritatibus preponderare non debet sententia Richardi de Sancto Angelo minus germana et nimis, ut ita loquar, contorta; qui et nostram absolute non negat, multo minus cardinalis 498 de Turrecremata auctoris recentioris; uti et dissertatoris que nulla ueterum auctoritate fulcitur. Sane communionis sancte uocabulum apud aliquos auctores alium in sensum usurpari non credimus quam ad significandam communionem eucaristicam. Quod si alicubi in alio sensu communio reperitur, semper cum aliquo addito ponitur, uerbi gratia, caritatis aut precum. Ceterum hanc nostram expositionem confirmat ueterum monachorum praxis ante S. P. Benedictum, qui post communionem minimum panem cum uino percipere solebant, ut docet scriptor Hist. monast. Orient. , uir doctissimus, et in traditione ecclesiastica et monastica uersatissimus; quibus addere possemus S. Ioannis Chrysostomi  exemplum , qui ut screatum cohiberet, diuinis celebratis mysteriis, cum uestibus sacris exueretur, pastillum comedere solebat.

Altera concedendi mixti causa est, ne forte graue sit lectori ieiunium sustinere; durum enim esset si comedentibus aliis ad nonam aut uesperam ieiunus ille legeret. Sed queritur num aliis diebus, quibus nec ieiunatur nec communicatur, licite possit lector accipere mixtum? uerum in hoc cuiusque congregationis praxim et consuetudinem sequendam esse existimo; nec in communi ordinis nostri usu apud antiquos aliquid uidisse me memini, quod istis diebus lectori mixtum auferat.

Postea autem cum coquine hebdomadariis et seruitoribus reficiat.] Et quidem iisdem cibis quibus alii fratres ex Regula S. Pachomii art. 15, et Orientali cap. 38; iisque ab abbate aut a prepositis prius signatis ex Regula Magistri cap. 24. Et hoc »non ad unam mensam, sed in propriis locis« ex conc. Aquisgr.,  can. 28.

Fratres autem non per ordinem legant aut cantent, sed qui edificent audientes.] Ad hunc locum referri potest quod in lib. Usuum Beccensium legitur; »Ad Pascha et ad Pentecosten tota hebdomada debet esse lector in refectorio cantor ipse, et sequenti hebdomada ad collationem. Aliis uero, ut supra dictum est, omnibus festis quibus inuitatorium quatuor dicunt, ipsa tantum die lector debet esse in refectorio. Huiusmodi festa totiens contingunt in anno: Natalis Domini, Pascha, Pentecostes, Assumptio sancte Marie, festum sancti ipsius loci, Dedicatio ecclesie, festum Omnium Sanctorum.«



CAPUT XXXIX. De mensura ciborum.


 499 Sufficere credimus ad refectionem quotidianam tam sexte quam none, omnibus mensis [a 1Kb] cocta duo pulmentaria, propter diuersorum infirmitates: ut forte qui ex uno [b 1Kb] non potuerit edere, ex alio reficiatur. Ergo duo pulmentaria cocta fratribus omnibus sufficiant: et si fuerit unde [c 1Kb] poma aut nascentia leguminum, addatur et tertium [d 1Kb] . Panis libra una propensa sufficiat in die, siue una sit refectio, siue  prandii et cene. Quod si cenaturi sunt, de eadem libra tertia pars a cellerario reseruetur [e 1Kb] reddenda cenaturis [f 1Kb] .

Quod si labor forte factus fuerit maior, in arbitrio et potestate abbatis erit, si expediat, aliquid augere [g 1Kb] , remota pre omnibus crapula, et ut nunquam subripiat monacho indigeries: quia nichil sic contrarium est omni [h 1Kb] Christiano quomodo crapula, sicut  ait Dominus noster: uidete ne grauentur corda uestra in crapula  [a 1Kb] . Pueris uero minori etate non eadem seruetur quantitas, sed minor quam maioribus,  seruata in omnibus parcitate. Carnium uero quadrupedum, omnino [b 1Kb] ab omnibus abstineatur comestio, preter omnino debiles et egrotos.





COMMENTARIUS.


 Sufficere credimus ad refectionem quotidianam.] Non dicit S. P. Benedictus ad singulas refectiones; sed ad refectionem quotidianam, »id est cuiuslibet diei, inquit Boherius, 500 iuxta illud quotidiano pascebatur alimento;« siue duplex sit sexte et uespere refectio, siue una duntaxat none; ut ad duas diebus prandii refectiones amplius aliquid non detur quam ad unicam cenam tempore ieiunii. Ita cum Boherio S. Benedicti hoc capite mentem explicuisse uidetur ms. Regula incerti auctoris, quam ex uetustissimo  codice bibliothece regine Suecie eruit Rome noster Mabillonius: in eius siquidem cap. 6 sic habetur: »S. Benedictus ait credimus in refectione quotidiana siue una sit refectio, siue prandii et cene, panis libra una et duo pulmentaria cocta sufficere; et si fuerint inde poma uel nascentia leguminum, addatur et tertium. Clarius etiam forte Bernardus Cassin. cum exponens hec uerba addatur et tertium, sic loquitur: Non intelligit autem quod debeant dari plumenta cocta nisi duo, sed quod tertium sit crudum. Et hoc illo tempore dicunt expositores fieri debere, quando conuentus comedit semel tantum; quando enim comedit bis, tertium quod est crudum secundum expositores reseruatur ad cenam.« Istud Bernardi Cassinensis, quod in suo item commentario transcribit Boherius, testimonium haud obiter est transcurrendum: ex eo quippe patet non hanc fuisse singularem illorum opinionem, sed constantem aliorum expositorum sententiam. Eadem fuit mens Nicolai de Fractura, qui paulo post Bernardum scripsit suum commentarium.  Hic enim explicans hec uerba addatur et tertium, sic loquitur: »Per hoc non dicitur quod dari debeant pulmentaria cocta nisi duo; tertium uero, si fuerit, addatur crudum, maxime illo tempore quando conuentus semel in die comedit; quia si bis in die comederet, tertium quod est crudum reseruaretur ad cenam.« Idem etiam longe antea non obscure innuerat Hildemarus, hunc locum sic commentans: »Refectio quotidiana uarie intelligitur. Alii sunt qui intelligunt, ut sicut in diebus priuatis, ita etiam in solemnibus et in Pascha intelligitur; id est ut duo pulmentaria cocta debeant esse in solemnibus sicut in diebus priuatis, propter illud quod patres nostri in priuatis diebus manducabant ad nonam, et in solemnibus ad sextam; et ita tantum manducabant ad sextam et seram, ut non plus quam in diebus priuatis manducarent ad nonam: quia solummodo illum cibum quem ad nonam manducabant, manducabant ad sextam et seram.« Ita Hildemarus, cuius uerba prefate  sententie satis consonant; ne quid tamen dissimulem addit: »Sed meliores aliquantulum, siue tria pulmentaria cocta; nam numerum augebant.« uerum quidquid sit de illa pulmentariorum additione, que preter Regulam erat, ut patet ex Theodemaro mox citando; ex hoc saltem loco habemus ueteres monachos non plus ad sextam et seram simul comedisse solemnibus diebus, quam tempore ieiunii ad unam none refectionem; et in hoc potissimum ieiunii solutionem constituisse, quod meliores cibos duabus sexte et sere refectionibus, licet non in maiori quantitate sumerent. Ex quorum exemplo inferri potest non plus cibi ad sextam et seram simul quam ad unicam none refectionem a S. Benedicto fuisse indultum; sed que 501 diebus ieiunii ad nonam concessit duo pulmentaria cocta, et tertium ex pomis et leguminibus, eadem aliis diebus ad duas sexte et sere refectiones, hoc est duo cocta ad prandium et tertium ex pomis ad cenam permisisse.

 Et certe eodem prorsus modo uidetur esse de aliis cibis argumentandum ac de pane. De pane autem tantum S. Pater tribuit ad unam none refectionem quantum ad duas sexte et sere: unde quemadmodum tertiam libre panis partem seruari cenaturis uoluit; ita etiam par est existimare eum ex tribus pulmentis unum ad cenam reseruari uoluisse.

Confirmat hanc sententiam Regula Magistri, que Benedictinam fere exscribit, et quasi explicat, ac presertim hoc capite. Ita uero ciborum mensuram  disponit : »Sufficere namque credimus ad refectionem quotidianam tam sexte quam none omnibus mensibus cocta duo pulmentaria, et tertium quodcunque fuerit crudum cum pomis. Medius panis pensans libram singulis fratribus in die sufficiat . . . . . Quando ergo ad sextam horam tempore estiuo, uel aliis temporibus reficiunt, tertia quadra ipsius dominici panis a cellerario per omnium annonas in cellario subtracta sera ante illud crudum pulmentarium inferendum mensis ponatur . . . . . ut ipse sole partes cum crudo quocunque pulmentario mixto cum pomis, uel si quid de pulmentariis prandii remanserit fratrum cene sufficiat.«

Eamdem item sententiam confirmat primorum Cisterciensium praxis, qui regulam S. Benedicti ad litteram sibi seruandam proposuerant; quibusque duplex tantum ad prandium pulmentum, unicum uero ex fructibus aut herbis crudis ad cenam ministrabatur, ut facili negotio colligi potest ex libro Usuum Cisterc., in cuius cap. 76, De prandio, ita habetur: »Porro  cellerarius et coci prouideant ut ambo pulmentaria priusquam campana pulsetur, si sic tamen abbas uiderit expedire, per mensas disponant.« De tertio autem pulmentario nichil. Capite uero 83, De cena: »Post uesperas expleto officio defunctorum, et pulsato signo, sicut superius diximus, accedant ad cenam. Quod si poma, uel herbe crude, uel aliud tale quid fratribus generaliter distribuendum est, potest cellerarius deferre per mensas ante uersum, quando ei uacuum fuerit.« Equidem estate, messis tempore, cum laborabant, unum ad prandium pulmentum coctum, alterum etiam ad cenam coctum habuisse patet ex cap. 84; »ac consequenter, ait Iulianus Parisius abbas Fulcardi Montis , aliis diebus, si quando cenarent, nonnisi fructus, olera, aut nascentia leguminum, eaque cruda accepisse.« Idem pariter colligitur ex lib. Institutorum cap. general. Ord. Cisterc. cap. 79, quo decernitur, ut »loquentes ad mensam  priuentur uino, aut si non habuerint uinum, uno pulmento, si duo habuerint.« Non ergo duo semper pulmenta ad refectionem habebant.

Aduersus hanc quam proposuimus hactenus opinionem posset opponi. 1o quod S Benedictus duo pulmentaria cocta et tertium ex pomis 502 et leguminibus, si fuerit unde, propter diuersorum infirmitates concedit, ut qui ex uno comedere non potuerit ex alio reficiatur. Porro male consultum esset diuersorum infirmitati, si duobus ad prandium pulmentis indultis, tertium duntaxat ad cenam crudum concessisset. Fieri enim posset ut quis ex illo tertio gustare non posset, ac proinde in solo pane cenaret. Adde quod S. Pater tertium pulmentum non absolute concedit, sed tantum si fuerit unde poma, aut nascentia leguminum. Quod si non fuerint, omnibus in solo pane cena erit. Multo ergo equius foret ac spiritui discretionis, quo abunde repletus erat, magis consenum, affirmare S. Patrem duo pulmentaria  cocta cum uno crudo ad prandium, totidemque ad cenam concessisse.

Respondeo S. Benedictum satis superque diuersorum infirmitati prouidisse, duo ad prandium pulmentaria cocta concedendo, et tertium ad cenam ex pomis aut herbis crudis, que uix deficiunt in monasteriis ad eius mentem edificatis, hoc est, in quibus nichil deesse debet, in quibus spatiosi horti, monachorum manibus excolendi, contineri debent. Ac si deficerent, satis fuisse addictis penitentie monachis in solo cenare pane. Nec de S. Benedicti mente iudicandum esse ex usu et remissione nostrorum temporum; sed ex districtione et austeritate ueterum monachorum, quibus pro magnis erat deliciis ad panem aliquid addidisse. Certe Cluniacenses toto anni tempore, una excepta Quinquagesime dominica, in solo pane cenasse, aut ad maximum fructus crudos ad panem adhibuisse, colligi potest ex Udalrico ; »In Quinquagesima, inquit, quia de cetero nec caseum, nec oua comedimus,  post uesperas ad cenam de ipsis ouis coctis in pipere habemus generale; quod toto anno amplius non contingit, ut aliquid ea uice habeamus preter solum panem; et si forte sunt in promptu cruda poma, uel ea que in ferramento characterato de conspersione farine tenuissime fiunt, et ab hominibus Romane lingue nebule, a nostratibus appellantur oblate.« Idem in mss. S. Benigni Diuionensis Consuetudinibus cap. 55, et in Ordinario Corbeiensis monasterii etiam clarius continetur; nam quod Udalricus ambigua uoce expressit, perspicuis ibidem uerbis enuntiatur: »Toto anno non contingit ut quidquam generaliter ad cenam habeamus coctum, preter panem solum, nisi uel cruda poma, uel ea que ferro characterato, etc.«

Secundo opponi posset capitulum 16 monachorum Sangallensium, statuens, »ut reficiendi fratres unum pulmentum cum potu et horto seu pomis, si sunt, ante se inueniant; post que et alia dentur que Regula  mandat.« Illa autem alia haud possunt esse nisi secundum pulmentum coctum. Ergo tria ad singulas refectiones concedit sanctus Benedictus.

Respondeo capitulum istud intelligendum esse de refectione que ieiunii diebus unica fit ad nonam, ad quam tria quidem pulmenta sanctus Pater indulget, aut certe illos monachos locutos fuisse iuxta usum sui monasterii.

503 Tertio opponi posset Hildemari testimonium ad hec uerba addatur et tertium sic scribentis: »Hoc autem notandum est, quia in diebus priuatis, si non fuerit calor, aut maximus labor, duo debent esse ad sextam pulmentaria cocta et unum crudum, et ad seram tertium coctum, si cenaturi sunt ad estimationem panis; id est, quia sicut ipse dicit, duas partes libre panis debet monachus manducare ad sextam, et tertiam ad seram, si cenaturus est; ita etiam de pulmentis intelliguntur, hoc est duo pulmenta cocta habeat monachus ad sextam, et tertium crudum; et ad seram unum pulmentum coctum, quod est iam  tertium coctum, sicuti tertiam partem libre panis. Si autem ad nonam fuerit manducandi tempus, iussit dari duo pulmenta cocta, et unum crudum.«

Respondeo Hildemarum forte locutum fuisse secundum usum sui monasterii, et ex hoc testimonio saltem haberi non tria ad cenam pulmenta, sed unicum duntaxat concedendum esse. Nec creditu difficile est maiores nostros prescripte a S. Benedicto ciborum mensure aliquid addidisse, cum huius rei luculentum de cenobio Cassinensi testimonium habeamus in epistola Theodemari ad Carolum imperatorem, cuius hec uerba: »Beatus Pater noster instituit duo cocta pulmentaria in quotidiana refectione fratribus preparari, et tertium de leguminibus crudis aqua infusis; nos uero ex institutione maiorum tria cocta pulmentaria aliis diebus; quarta et sexta feria duo tantum reficiendis fratribus preparamus, excepto quod plures ex fratribus nostris pane tantum his diebus,  herbisque hortensibus uescuntur; quorum plerique etiam nec uinum bibunt. Die uero dominica et in festiuitatibus precipuis etiam quartum addimus pulmentum, exceptis secunda, quarta et sexta feriis.« Ubi quod quatuor festiuis diebus pulmenta ministrata dicuntur, intelligendum est tam pro prandio quam pro cena, ut duo ad prandium duoque ad cenam unicuique preberentur. Neque enim credibile est faustis illis temporibus octo diebus festis pulmenta uno die concessa fuisse.

Ceterum istam opinionem confirmat ueterum monachorum praxis, qui non plus edebant soluendo ieiunium quam illud seruando, contenti hoc casu aut refectionis tempus preuenire ad sextam, aut solitos cibos duas in refectiunculas distribuere.

Sunt qui refectionem quotidianam hic intelligunt prout opponitur refectioni dierum solemnium; in quibus, aiunt, meliora et plura debent apponi pulmenta, quam aliis diebus quotidianis: »Alii sunt, inquit Hildemarus, qui quotidianam refectionem intelligunt  de diebus priuatis, et in solemnibus plus, propter illud quod idem S. Benedictus alibi dicit diebus priuatis et dominica; ut sicut illic diuisit inter priuatos dies et dominicam, cum de officiis dixit, ita et in hoc loco intelligitur diuisisse, cum dicit ad refectionem quotidianam; ac per hoc in eo quod dicit ad refectionem quotidianam, datur intelligi, ut ad refectionem solemnium dierum aliquid plus et melius esse debeat.«

504 Sic Regula Cuiusdam ad uirgines, que magna ex parte ex Benedictina sumpta est: »Quotidianis, inquit , diebus sufficere decernimus duo fercula, exceptis pomorum donis, de leguminibus, uel de oleribus conferta, seu farine qualibet conspersione . . . . Festis uero diebus pro reuerentia sacre solemnitatis pluribus cibis, id est ternis uel quaternis ferculis sunt corpora reficienda: sic tamen ut, si plura sunt cibaria numero, sint minora, ut corpora necessario cibo reficiantur, et non nimia saturitate  damnentur.« Et certe ea fuit priscorum monachorum consuetudo, ut festis dominicisque diebus paulo liberius exciperentur. S. Cesarius in Regula ad uirgines : »In festiuitatibus maioribus ad prandium et ad cenam fercula addantur; et recedentibus de ea dulceamina addenda sunt.« Sanctus Aurelianus in utraque ad monachos et ad uirgines Regula : »Pisces uero certis festiuitatibus, aut quando sanctus abbas indulgentiam facere uoluerit, tunc procurentur;« et in ordine conuiuii, quem utrique Regule subiunxit: »In festiuitatibus uero, et quando abbas indulgentias uoluerit facere, et cibaria quantum uoluerit, et recentes addantur.« Sanctus Isidorus : »Per omnem autem hebdomadam fratres uiles olerum cibos, ac pallentia utantur legumina; in diebus uero sanctis interdum cum oleribus leuissimarum carnium alimenta.« S. Fructuosus : »uiuant solis oleribus et leguminibus, raroque pisciculis fluuialibus uel marinis;  et hoc ipsum quoties se opportunitas fratrum uel festiuitas solemnitatis dederit alicuius, seruata in his et similibus causis discretione.« Denique Magister : »Dominico die uel aliis festis diebus, sed et propter extraneas aduenientes personas quouis die quidquid addere abbas in cibo uoluerit, ut pote maiori, conceditur; uel dulciorum aliqua, secundum testimonium quod legitur in uitis Patrum; ubi pro diebus festis delicatum petierunt a Domino cibum, et apparuit eis cum fauo angelus. Tantum est, ut consideret equalitatem, et fugiat corruptibilem nimietatem.« Sed his indulgentiis que in monachis tota hebdomada solis leguminibus uescentibus, utcunque tolerande sunt, parce omnino utendum est; nam et S. Benedictus festos dies neque hoc capite, neque in tota Regula quotidianis opponit. Imo semper meminisse debemus quod ait Regula Cuiusdam ad monachos , ferias monacho non esse super terram; et Regula ms. incerti alterius auctoris : Ne dicas hodie  festiuitas est, et bibam uinum; et cras Pentecostes, et manducabo carnes; quia non est festiuitas apud monachos super terram. Que uerba desumpta sunt ex Euagrii monachi sententiis ad eos qui in cenobiis et xenodochiis habitant fratres.

Tam sexte, quam none.] De uespertina autem que fit tempore Quadragesime quid? De ea forte hic tacuit, quia postea dicturus est, hoc potissimum tempore aliquid de cibo et potu subtrahendum esse, ut notat Boherius: mensuramque ciborum istis temporibus aut in abbatis prouidentia reliquit, aut suos sola panis libra quam in die concedit, contentos esse uoluit; nam et S. Richmiro abbati  505 cum sancte Quadragesime dies aduenirent, erat ei aridus cibus panis tantum hordeaceus, quem etiam manu molebat.« Atque ita S. Isidorus in Regula decernit : »In obseruatione autem Quadragesime sicut fieri solet post expletum ieiunium pane solo et aqua omnes contenti erunt, uino autem et oleo abstinebunt.« Et  sane »ieiunare eos dicimus, inquiebat olim Petrus Damiani , qui panem cum sale et aqua percipiunt, ubi autem preter hec aliud aliquid additur, perfectum ieiunium non uocatur.«

Omnibus mensis.] Hanc lectionem, quam uulgate retinent editiones, et in quibusdam codicibus reperiri docent Hildemarus, Bernardus Cassinensis et Boherius, reprobat idem Hildemarus, et cum eo prefati commentatores, cuius loco substituunt omnibus mensibus, sicuti exstat in Regula Magistri cap. 26. Quam lectionem sequuntur antique uersiones Gallice, inter alias uetus ex ms. Conch., que hunc locum ita reddit: en tous les moys de l'an; uersio Ioannis de Précis cum alia antiqua monasterii S. Remigii Rhemensis: en tout temps; Guidonis Iuuenalis: en tout le temps de l'an; Matthie Lamberti: tous les mois de l'an; altera recentioris auctoris: en tous les mois de l'année. Quam lectionem prefert Menardus, aitque S. Benedictum hic occurrere praue quorumdam consuetudini,  qui ob calores plura fercula in estate quam in hieme quotidie apponi uolebant; quod etiam cauit S. Isidorus hoc statuto : »In utrisque temporibus refectio mense tribus erit pulmentis.«

uulgaris tamen lectio non uidetur omnino spernenda; nam si legamus omnibus mensis, manifestum est S. legislatorem non minus praue occurrisse quorumdam consuetudini, qui plura aut meliora abbatis aliorumque in dignitate positorum mensis apponi uolunt fercula, quam fratrum; id quod expressis uerbis prohibet idem S. Isidorus : »Abbas citra languoris necessitatem cibos in conspectu pariter cum fratribus sumat; nec aliud quam ceteri, nec cultius quam que in commune consistunt, preparari sibi quidquam expetat . . . Aequalia quippe erunt mensarum omnium fercula, similibusque alimentis cuncti reficiendi sunt fratres.« Et Regula monastica communis sancti Fructuosi : »Excepto in aduentu fratrum et languoris necessitate, delicatiores cibos non audeant edere abbates, nisi tales quales et fratres.«  Concilium Aquisgran. : »Ea quam monachi sui habent mensura sint abbates contenti in manducando, in bibendo, in dormiendo, in uestiendo, in operando, si in aliis utilitatibus non fuerint occupati.« Et Oxoniense anno 1222 : Omnes »in uno refectorio simul edant; nec per se cuilibet, sed communiter omnibus uictualia preparentur.« Huc referri potest optimum Cluniacensis monasterii institutum, quod refert Udalricus in hec uerba : »Quoties piscium generale datur, statim post sextam, uel si tandiu ieiunatur, post nonam totum esse debet dispositum, et ordinatum in scutellis super tabula, que est in uestibulo cellarii, ut prior ueniens antequam consideat ad squillam, uidere possit quod est in singulis 506 scutellis, si est equale, et ita diuisum ut prioribus non ueniant maiores et meliores partes; multumque in hoc genere personarum acceptio  uitatur.« Porro si non licet abbati meliores sibi ac plures quam fratribus cibos habere, multo minus conuiuia lauta facere; que prohibet Benedictus papa XII in sua pro monachis Benedictinis Constitutione, his uerbis: »Prohibemus insuper ne superiores, abbates, priores, et ceteri quicunque ipsius ordinis seu religionis lautis conuiuiis et comessationibus occupentur; nec in his sumptus immoderatos et alias excessiuos faciant.«

uel etiam omnibus mensis; id est tam secunde quam prime, ut explicat Theobaldus Artaldus, ne forte seruitores, lectores, et alii monasterii utilitatibus detenti, qui ad primam mensam cum fratribus accumbere nequiuerunt, sub specie maioris laboris, aliquid sibi ceteris amplius indulgendum crederent. Ita Regula S. Pachomii: »Ministri absque his que in commune fratribus preparata sunt, nichil aliud comedant, nec mutatos cibos sibi audeant preparare;« e capitulum 20 monachorum Sangallensium: »Ut ministri omnes intus forisue in potu et cibo, uestimentis ceterisque  necessariis ea mensura qua ceteri fratres uiuunt, contenti sint.«

Est qui Gallice uertit à chaque repas; que uersio si recipiatur, intelligenda erit de prandio, non autem de cena: »Si enim dicatur omnibus mensis, inquit, Bernardus Cassinensis, oportet suppleri prandii; non enim tot fercula in cena danda.« uel etiam dicendum terminum uniuersalem omnibus cenam et prandium complecti.

Duo pulmentaria cocta.] Totidem concedit Regula Magistri c. 26, Solitariorum c. 43, Cuiusdam ad uirgines c. 10. At uero S. Cesarius in Regula ad uirgines in Recapitulatione c. 16: »Cibaria, inquit, omnibus diebus in ieiunio tria, in prandio bina tantummodo preparentur;« et S. Aurelianus in Ordine conuiuii: »Cibaria quotidie ad refectionem tria, ad prandium duo, et ad cenam duo.« S. Fructuosus autem mentem suam non satis explicat, cum statuit, ut »in precipuis solemnitatibus tria pulmenta, et  totidem potiones fratribus prebeantur.«

Quid uero pulmentariorum nomine intelligendum sit in Regula S. Benedicti paucis est inuestigandum: »Pulmentum uocatur a pulte, inquit S. Isidorus ; siue enim sola pultis, siue quid aliud eius permixtione sumatur, pulmentum proprie dicitur.« Atque hoc sensu secundum S. Hildegardem S. P. Benedictus »pulmentaria cibos illos ostendit, qui ad ignem positi, hac et illac ligniolo mouentur, ne comburantur.« Eodem modo pulmentum hic explicant Theobaldus Artaldus, Celestinus, aliique nonnulli et pietate et doctrina uiri graues, habita ratione etymologie uocis.

Alii econtra non minus doctrina conspicui pulmenti seu pulmentarii nomine intelligunt quidquid pani adiicitur ut melius comedatur. Atque ita in communi usu loquendi solet usurpari, ut infinitis prope exemplis posset demonstrari. Solus hic Hildemari textus sufficiet: 507 »Pulmentaria, inquit, multis modis dicuntur. Dicuntur enim de carne, sicut in lib. Genes. dixisse fertur Isaac ad filium suum cum isset in uenationem,  et de sua uenatione fecisset illi pulmentum. Dicuntur etiam de piscibus, sicuti habes in Euangelio, ubi Dominus post resurrectionem suam apparuit discipulis piscantibus, et interrogauit eos si haberent aliquid pulmentarii; et cum uenissent discipuli in terra, uiderunt prunam, et super prunam piscem positum. Dicitur etiam pulmentum de leguminibus, sicuti habes in prefato libro Geneseos, ubi dicitur: Coxit Iacob pulmentum, quod fuit de lenticula factum. Pulmentum enim dicitur, sicut tradunt magistri, quidquid pani adiicitur, ut melius ipse panis comedatur, sicuti est caseum, et folia porrorum, et ouum, et cetera his similia. Nam caseum si non coctum manducaueris cum pane, non dicitur pulmentum coctum; si autem coctum fuerit, dicitur pulmentum coctum. In hoc loco pulmentum coctum dictum est quod de oleribus, de caseo, de ouis, et de farina.«

Atque secundo hoc sensu sumendum esse hoc capite  pulmenti uocabulum quatuor mihi persuadent. Primo, quod uerba in legibus accipi debent in sensu qui eis ex communi et recepto usu loquendi conuenit, non secundum etymologias eorum; alioquin subditos legibus, qui nec uocum etymologias scire tenentur, et frequenter non possunt, ut pote qui studere prohibentur, infinitis prope transgressionibus redderent obnoxios.

Secundo, quod pulmentum primo sensu pisces non complectitur; at qui prohibitos a S. Benedicto pisces assereret, legi neminem. Certe ipsi Cistercienses qui S. Benedicti Regulam ad litteram sibi seruandam proposuerant, etsi solis uesci leguminibus, iisque omnino male paratis solerent, tamen aliquando piscibus usos fuisse constat ex S. Bernardo , qui nonnullorum monachorum de uictu querelas perstringens, inter alia redarguit eos quod quererentur: »Pisces de stagno aut de lutosa aqua mee penitus complexioni non congruunt;« et ex uita B. Rogerii abbatis Ellantii , qui obiit anno 1175, cui cum aliquando »piscis non modicus offerretur, . . . requisiuit an ex eo singuli fratres portionem possent accipere ordinariam,« iussitque illum in commune olus conuentus mitti; aliquando etiam in itinere constitutus pisce mire magnitudinis refectus legitur.

Tertio, quia pulte pro pane ueteres utebantur, ut patet ex Plinio : »Pulte autem, non pane, uixisse longo tempore Romanos manifestum est, quoniam inde et pulmentaria hodie dicuntur.« Sed S. Benedictus hic panem ad pulmenta adiicit. Hoc argumentum est Nicolai Braui.

Quanto, quod ex Regula tertium pulmentum determinate debet esse ex leguminibus. Unde merito potest inferri alia duo non absolute ex leguminibus, sed ex quocunque alio obsonio preparari posse. Alioquin sanctus Pater sine conditione dixisset, sufficiant monachis tria pulmentaria.

Cum ergo ex communi usu loquendi pulmentum  dicatur quidquid 508 pani, ut facilius comedatur, additur; et alioquin S. Pater solas quadrupedum carnes prohibeat, pulmentariorum nomine hic omnia ciborum genera que uite monastice proposito conueniunt, aut ei ratione pretii uel suauitatis nimie non repugnant, intelligenda sunt. Quenam uero monachis conueniant ex SS. Patrum factis, dictis, et Regulis accipiendum est.

Itaque S. Hieronymus de cenobitis Aegyptiis loquens : »uiuitur pane, inquit, leguminibus, et oleribus, que sale solo condiuntur: uinum tantum senes accipiunt.« De anachoretis uero: »Excepto sale et pane, ad desertum nichil perferunt amplius.« Similiter de Aegyptiis monachis disserens Cassianus : »Nec tanta cura inter eos parandorum ciborum uel coctionis impenditur, quippe qui maxime xerophagiis uel homophagiis utuntur, et apud quos secta singulis mensibus porrorum folia, lapsana, sal frictum, oliue, pisciculi minuti saliti, quos illi menidia uocant, summa uoluptas est.«

 De Pachomianis ita loquitur Palladius : »Alii uersantur in mensis parandis, mense imponentes panes, olera agrestia, oliuas, caseos, et extremas carnium partes, et comminuta olera.« Et certe solitas eorum escas fuisse olera, legumina, oliuas, allia, herbasque minutas oleo et aceto conditas colligitur ex uita S. Pachomii: unde et negligentem coquum redarguens ait: »Quomodo hoc facis, cum statute uiuendi leges, et SS. Patres sabbatis atque dominicis omnibus, olera coqui iubeant fratribus uesci uolentibus?«

De SS. Patribus in Sina audiendus est S. Nilus : »Pauci quidem norunt alimentum ex frumento . . . multi autem uescuntur crudis oleribus et baccis, mensam minime artificiosam, et nullis condimentis instructam amplectentes, eorum qui obsonia condiunt, et panem conficiunt, curiositatem multum ualere iubentes; ne si  in curando corpore multum temporis ponerent, negligentes, essent in eo in quo potius oportet perseuerare.«

Non maiorem curam in parandis sibi cibis impendebant monachi ad Iordanem habitantes, de quibus in uita S. Marie Aegyptiace num. 5 : »Esca illis indeficiens erant diuina eloquia; corpori uero indulgebantur necessaria duntaxat, panis et aqua.«

Sancti Gerasimi discipuli quinque infra hebdomadam diebus nichil »quod esset esculentum nisi panem et aquam, et dactylos« gustabant. Sabbato et dominica »cocto utebantur in cenobio, et parum uini sumebant.«

Neque uero hec solis in Oriente degentibus monachis singularia exstiterunt. S. Fintani in Hibernia seculo uI abbatis discipulis communis cibus nichil erat aliud nisi olera agrestia, ex eius uita num. 2 . De monasterio S. Comgalli uite secunde scriptor num. 26 sic loquitur : »Panis  iam, et aqua, atque olera tantum erant in illa cena; lac enim et cetera alimenta in monasterio S. Comgalli uisu et gustu antea incognita erant . . . Postea suadente episcopo  et aliis 509 sanctis per rationem caritatis lac receptum est senibus et infirmis.« Postea etiam receperunt pisces, ex eadem uita num. 34. Ex Regula quoque uiuendi monachis a S. Dauide prescripta , »cibum ad necessitatem magis quam ad saturitatem sumebant; ibi quoque et oleribus et sale contenti, lautiores cibos pro fastidio reputabant. Infirmis tamen, uel etate prouectis, uel longo itinere fatigatis, aliquando lautioris cibi oblectamenta procurabant.«

Iam uero si sanctorum dicta consulamus: S. Basilius : »Oportet, inquit, omnimodo illis uti cibis qui et facilius et uilius comparantur, ne pretextu abstinentie que pretiosiora sunt queramus, et sumptuosiores cibos ex condimentis pretiosis componamus. Sed si quid est quod in unaquaque  prouincia facilius et uilius comparatur, et quod in usu hominum communiter habetur, hoc ad usus nostros oportet assumi, et ea tantummodo requiri que ad uitam pernecessaria sunt, id est oleum et alia huiusmodi, uel si qua etiam ad infirmantium solamen adhibentur.« Et paulo antea: »Si quid ergo illud est, quod potest uel breuius uel facilius explere hanc necessitatem corporis in cibis, id potius eligendum est. Sed et Dominus, ut opinor, hoc ostendit cum esurientes in deserto reficit; quia cum utique posset maiore miraculo copiosiores eis cibos parare, nichil horum fecit; sed simplicem eis exhibuit uictum; et secundum Ioannem quinque panes hordeaceos et pisciculos duos apponit. De potu uero nec mentio quidem ulla fuit: ex quo sine dubio designatur quod omnibus sufficiens esse possit aque usus et pernecessarius.«

Similiter Cassianus : »Igitur est cibus eligendus, non tantum qui concupiscentie flagrantis estus temperet minusque succendat, uerum  etiam qui ad parandum sit facilis, et quem ad comedendum opportuniorem uilioris pretii compendium prestet, quique sit conuersationi fratrum usuique communis.«

S. Hieronymus Paulinum monachum de instituenda uite ratione ita instruit : »Sit uilis et uespertinus cibus, olera et legumina, interdumque pisciculos pro summis ducas deliciis. Qui Christum desiderat, et illo pane uescitur, non querit magnopere de quam pretiosis cibis stercus conficiat.«

His concinunt ea que ad eumdem Paulinum coquum ad preparandos monachorum cibos aptum mittens, scribit Seuerus Sulpicius  in hec uerba: »Postquam omnes coquos tuos coquine tue renuntiasse cognoui, credo quia dedignarentur officium uilibus prebere pulmentariis: puerulum tibi ex nostra misimus officina, doctum satis pallentem coquere fabam, et ignobiles betas aceto et iure  condire, uilemque pultem esurientium faucibus inferre monachorum, piperis nescium, laseris ignarum, familiarem cymini, et apprime callidum herbis suaue redolentibus clamosum urgere mortarium. Unum habet uitium, quod hortorum omnium ciuilis est inimicus, ita ut si admissus fuerit, proxima queque metet gladio, nec exsaturabitur unquam cede maluarum.«

510 Denique Euagrius in Monachicis num. 3 : »Cibum breuem et nullius pretii, non autem multum ac magna cura egentem cape. Quod si pretextu hospitalitatis de sumptuoso in mentem uenerit, eam abiice cogitationem, nec illi adhereas; per illam quippe insidiatur tibi aduersarius, quo te a quiete auertat.«

uenio ad ueterum monachorum instituta, Regula S. abbatis Isaie ita habet : »Si habitaueris cum aliquo fratre, et dicit tibi: Coquito; dic: Quid uis? Et si electionem tibi reliquerit, coquito quidquid tibi uenerit ad manus.« Regula S. Aureliani ad monachos  : »Carnes in cibo nusquam sumantur, pulli uel cuncta altilia in congregatione non ministrentur; infirmis tantum prouideantur et accipere liceat. Pisces uero certis festiuitatibus, quando sanctus abbas indulgentiam facere uoluerit, tunc procurentur.«

Regula sancti Columbani : »Cibus sit uilis et uespertinus, monachorum satietatem fugiens, et potus ebrietatem, ut et sustineat, et non noceat, olera, legumina, farina aquis mixta, cum paruo panis paximatio, ne uenter oneretur, et mens suffocetur.« Et tamen sancti Columbani discipulos aliquando etiam piscibus usos fuisse constat ex uita sancti Galli cap. 6, sec. II Benedic.

Regula S. Isidori : »Per omnem autem hebdomadam fratres uiles olerum cibos ac pallentia utantur legumina. In diebus uero sanctis interdum cum oleribus leuissimarum carnium alimenta.« Et alibi idem S. Isidorus monachorum uitam describens  : »Non solum a carnibus et uino abstinent pro sufficientia domandarum libidinum, sed etiam ab omnibus que uentris et gutturis prouocant appetitum.«

Regula S. Fructuosi : »uiuant solis oleribus et leguminibus, raroque pisciculis fluuialibus uel marinis; et hoc ipsum quoties se opportunitas fratrum uel festiuitas solemnitatis dederit alicuius, seruata in his et similibus causis discretione maioris.«

Regula denique Cuiusdam ad uirgines : »Quotidianis diebus sufficere decernimus duo fercula, exceptis pomorum donis, de leguminibus, uel de oleribus conferta, seu farine qualibet conspersione.«

Ut autem etiam ex nostris aliqua ponamus exempla, discipuli sancti Amarini abbatis »uix panem paximatii ad mensuram cum lympharum potu sumebant.«

Idem de primis sancti Benedicti abbatis Anianensis discipulis narrat Ardo in eius uita num. 12  : »Pellebatur aliquoties eorum esuries lacte delato a uicinis mulieribus, quoniam ariditate tabuerant corpora eorum, solo uiuentes pane et aqua.«

Sanctus Ansegisus abbas Fontanellensis in constitutione de uictu et uestitu suorum monachorum assignat fabas, pisa, mel, caseum, oua, porcos saginatos ad adipem et lardum, insuper in Natiuitate Domini et Paschate aucipastas, pullipastas, et pullos. Ad potum uero uinum et siceram. Ad infirmorum curam, mel et pigmenta.

Cluniacenses sua pulmenta quotidie conficiebant unum ex fabis, 511 alterum ex oleribus; quibus adiiciebant pittantiam uel generale ex caseo, ouis; sola dominica et feria quinta ex piscibus; idque si tamen equo pretio inueniri poterant. Quid uero sit pittantia, quid generale, docet Udalricus his uerbis : »Generale appellamus  quod singulis in singulis datur scutellis. Pittantia quod in una scutella duobus: uerbi gratia, aliquando pro pittantia absque scutella unum erudi casei frustum, uel quatuor oua: pro generali oua quinque, caseus nunquam, nisi coctus.« Feria 2, 4 et 6 pittantiam, aliis diebus generale ministrabant.

Tegernsenses etiam in Baioaria monachi raro piscibus uescebantur ut testatur Gozpertus eiusdem loci sec. X abbas : »In regione, inquit, australi, sicut scitis, habitantes, more monachorum, ut docet, a carnibus abstinentes, captura piscium raro pascimur; quia piscosas aquas minime habemus.«

Quid uero de Cisterciensibus? Certe audiendus est hic Guillelmus abbas Sancti Theoderici de Clareuallensibus loquens : »Pulmentaria, inquit, sepius ex foliis fagi conficiebant. Panis instar prophetici illius ex hordeo, et milio, et uicia erat; ita ut aliquando religiosus uir quidam appositum sibi in hospitio ubertim plorans clam asportauerit, quasi pro miraculo omnibus ostendendum,  quod inde uiuerent homines, et tales homines.« Et Fastredus tertius Clareuallensis abbas; arguens abbatem quemdam qui lautius uiuebat : »Non est hec uita quam me et te docuit Pater et predecessor noster Bernardus felicis recordationis; nec modus quem nostri sacri ordinis abbates et monachi sequuntur, qui nos pane ex auena confecto, et herbis sine oleo et abdomine coctis enutrierunt, et fabis pisisque ipso etiam Paschatis die festo; que austeritas, uel similis in omnibus ordinis domibus obseruatur.« Et ne domestici testes suspecti fortasse uideantur, peregrinos promimus, Stephanum Tornacensem, et Iacobum de uitriaco; quorum prior ad Robertum priorem Pontiniacensem scribens, sic loquitur: »In sudore uultus sui uescuntur pane suo, nec eos lasciuire et rixari faciunt otium et alienus cibus; tanta in eo parcimonia, ut duobus tantum pulmentis utantur, que aut ager ex leguminibus, aut ex oleribus hortus affert; pisce tanto rarius  utuntur, quanto frequentius apud eos audiri solet, quam uideri« Et alter in Hist. Occid. cap. 14: »Piscibus, ouis, lacte, et caseo non uescuntur communiter; quandoque tamen licet raro pietatis intuitu pro pittantiis et summis deliciis iis utuntur.«

Mira sunt ea que de Carthusianis scribit Petrus uenerabilis : »Pane furfureo semper utuntur, uino adeo adaquato, ut merito magis uillum quam uinum dicatur. Ab omni carnium esu tam sani quam egri in perpetuum abstinent. Pisces nunquam emunt, sed forte ex caritate datos accipiunt. Die dominico, et quinta feria tantum, caseum uel oua ad uescendum admittunt. Tertia feria, ac sabbato aut legumine, aut olere cocto utuntur. Omni secunda, quarta, et sexta feria pane et aqua sola contenti sunt.« Et Guibertus abbas : »Dominica 512 a dispensatore escas, panem scilicet ac legumen accipiunt, quod unicum pulmenti genus a quoque eorum apud se coquitur . . . Pisce et caseo dominicis et ualde festis diebus utuntur;  pisce dixerim, non quem sibi ipsi emerunt, sed quem bonorum aliquorum uirorum largitione susceperint.« His concinunt ea que prescribuntur in Statutis Guigonis cap. 33, et in Antiquis Carthus. Statut. part. II, cap. 13 et 14.

Ex dictis hactenus liquet quales debeant esse perfectorum monachorum cibi; nimirum uiles, inuentu et paratu perfaciles, ut sunt fabe, pisa, radices, olera, legumina, et fructus terre: »Exemplum frugalitatis, magisterium parcimonie, inquiebat olim sanctus Ambrosius , est herbe simplicis uictu, olerisque uilis aut pomi contentos esse oportere, quem natura obtulit, quem liberalitas Dei prima donauit. Ille salubris, ille utilis cibus, qui morbos repellat, qui resecet cruditates, nullo hominum partus labore, sed diuino effusus munere, sine satione frugis, sine semine tam dulcis, tam gratus, ut et repletis uoluptati atque usui sit, denique ad primas datus  mensas, ad secundas remansit.« Et hec quidem ille ad omnes, quid uero ad monachos? Ceterum pisces non nisi raro, eosque uilis pretii, atque pro magnis deliciis monachos comedere deceret. Non possum hic preterire factum singulare sancti Lupicini abbatis, qui, ut refert Gregorius Turonensis , »ingressus in domum in qua cibi coquebantur ad reficiendum, uidit diuersorum ferculorum apparatum magnum, pisciumque multitudinem aggregatam, dixitque in corde suo: Non est dignum ut monachi, quorum uita solitaria est, tam ineptis utantur sumptibus: et statim iussit preparari eneum magnum; cumque locatus super ignem feruere cepisset, posuit in eo cunctos simul quos parauerant cibos, tam pisces quam olera siue legumina, uel quidquid ad comedendum monachis destinatum fuerat, dixitque: De his pultibus nunc reficiantur fratres; nam non deliciis uacent, que eos a diuino impediant opere.« Et plane semper placuit illud sancti Ambrosii : »Indecorum est homines  curare de cibo qui militant de regno.« Quibus hec non arriserint, audiant non me, sed S. Bernardum : »Qui uoluerit animam suam saluam facere perdet eam. Quid hic uos dicitis, obseruatores ciborum, morum neglectores? Hippocrates et sequaces eius docent animas saluas facere in hoc mundo, Christus et eius discipuli perdere; quemnam uos e duobus sequi magistrum eligitis? At manifestum se facit, qui sic disputat: Hoc oculis, hoc capiti, et illud pectori aut stomacho nocet. Profecto unusquisque quod a suo magistro didicit, hoc in medium profert. Num in Euangelio legistis has differentias, aut in prophetis, aut in litteris apostolorum? Caro et sanguis profecto reuelauit tibi hanc sapientiam, non spiritus Patris. Est enim carnis hec sapientia. Sed audi quid de ipsa nostri medici sentiant: Sapientia carnis mors est. Item: Sapientia carnis inimica est Deo. Num Hippocratis seu Galeni sententiam, aut certe de schola Epicuri debui proponere  uobis? Christi sum discipulus, 513 Christi discipulis loquor.« Et infra: »Quod uero prodest temperare a uoluptatibus, et inuestigandis diuersitatibus complexionum, ciborumque uarietatibus inquirendis quotidianam expendere curam? Legumina, inquit, uentosa sunt, caseus stomachum grauat, lac capiti nocet, potum aque non sustinet pectus, caules nutriunt melancholiam, choleram porri accendunt, pisces de stagno aut de lutosa aqua mee penitus complexioni non congruunt. Quale est hoc, ut in tot fluuiis, hortis, agris, cellariisue reperiri uix possit quod comedas? Puta te, queso, monachum esse, non medicum; nec de complexione iudicandum, sed de professione. Parce, obsecro, primum quidem quieti tue; parce deinde labori ministrantium; parce grauamini domus; parce conscientie, conscientie dice, non tue, sed alterius, etc.«

Tandem quod ad ciborum condimenta spectat: »Absit procul saccharum, ut Fuliensium monachorum uerbis utar , cinnamomum, cariophyllum,  piper, et alie species aromatice. Nec cuiquam nisi forte propter infirmitatem ualetudinis indigenti a superiore permitti possit.« Et recte; nam, ut dicebat Guillelmus, abbas Sancti Theoderici : »De condimentis obsecro, ut comestibiles fiant cibi nostri, non etiam concupiscibiles uel delectabiles. Sufficit enim concupiscentie malitia sua; que cum uix aut nullo modo pertransire possit ad finem explende necessitatis, nisi per uiam quantecunque delectationis, si ceperit accipere irritamenta ab eis qui perpetuum susceperunt bellum aduersus eius oblectamenta, fiunt duo contra unum, et sic periclitatur continentia.« Certe S. P. Benedictus alia non uult ciborum condimenta, quam que omnibus etiam minus idoneis facile parari possunt; cibos enim a fratribus coqui prescribit; nec ullum a coquine officio excusat.

Propter diuersorum infirmitates, ut forte qui et uno  non poterit edere, ex alio reficiatur. Ne forte in solo pane quis, unicum preparatum pulmentum fastidiens, reficeret. Sed quid cum solum propter diuersorum infirmitates deo pulmenta S. Pater indulgeat, ut qui ex uno edere non potuerit, ex alio reficiatur, unico contentus esse debet monachus, aut ex utroque refici licebit? Respondet Petrus Boherius: »Quamuis bene faciat si a secundo abstineat, et de tali possibili abstinentia teneatur Deo gratias reddere, non credo tamen fratrem peccare, si de ambobus rationabiliter sumat, cum nec Magister hoc tacite hic prohibuerit, uel expresse.« Similiter Hildemarus: »Hoc sciendum est, inquit, quia potest ex duobus refici, si ualet; eo quod non est eius intentio de hoc, ut si potest de ambobus edere pulmentis, ex uno tantum edat. Et quod ita sit, manifestatur ubi dicit. Addatur et tertium; quia nequaquam dixisset addi et tertium, si solummodo uoluisset edere de uno quemlibet.« Idem etiam sentit Menardus. Et sane, ut ipse ait, »male consultum esset superfluis  impensis, cum duplicatis pulmentariis, dapes que, uerbi gratia, quinquaginta monachis sufficerent, pro 514 centum essent apponende: maxime cum singule lances id continere deberent, quod ad unius monachi satietatem sufficeret; quia illi de una tantum edere liceret.« Quibus uerbis omnino refutata manet ridicula prorsus et indigna monacho quorumdam opinio, qui existimant quodlibet pulmentum sufficere debere ad congruam cuiuslibet monachi refectionem.

Ergo duo pulmentaria cocta fratribus omnibus sufficiant.] Recte ex hoc loco Richardus de S. Angelo infert, »quod uicedecani et alii priores non debent habere plura fercula duobus; quia qui omne dicit, nichil excludit seu excipit.«

Et si fuerit unde poma.] Pomorum nomine intelligit omne fructuum genus, quod ex arboribus aut ex herbis nasci solet; nam »que nascuntur de arboribus aut de herba, poma dicuntur,« inquit Bernardus  Cassinensis.

Aut nascentia leguminum.] Legumen Gazeo dicitur , »quidquid e terre satis et siliquis nascitur;« id quod probat ex uarrone lib. I de Re rustica: »Legumina euelluntur e terra, non subsecantur ut fruges; que quod ita legantur, legumina dicta sunt;« et ex sancto Isidoro, lib. XuII Orig., cap. 4: »Legumina a legendo dicta; ueteres enim meliora queque legebant, siue quod manu legantur neque sectionem requirant. Leguminum plurima sunt genera, ex quibus faba, lens, pisa, faselum, cicer, lupinum, gratiora in usu hominum uidentur.«

Quid uero per nascentia leguminum hic intelligat S. Pater, docent commentatores. Smaragdus: »Leguminum, inquit, nascentia eorumdem leguminum intelliguntur germina, que cum aceto uel aliis fructibus composita ad comedendum sunt apta.« Hildemarus: »Nascentia leguminum intelliguntur germinantia, quia mos est illius terre, et Romane et  aliarum prouinciarum, mittere legumina in aqua; et cum germinata fuerint, tunc manducant.« Hildemarum explicat Bernardus Cassinensis: »Nascentia uero legumina dicuntur secundum expositores legumina nascentia, uel germinantia; quando uidelicet ponuntur in aqua, et quasi tenera efficiuntur, sicut illa que incipiunt germinare, et comeduntur in partibus Romanorum, uel sic germinata, uel cum aceto.« Boherius uero, relatis Smaragdi et Bernardi sententiis, addit: »uel dic quod appellantur hic nascentia leguminum illa que ex leguminibus, id est seminibus uel granis nata, apta sunt ad comedendum, et non ipsa legumina, siue grana, ut patet in cucurbitis, cucumeribus, rafanis, melonibus, peponibus, pastinatis, lactucis, uerdolagiis, et huiusmodi.« Nascentia leguminum hic proprie esse existimo recens orta legumina, que cum sale, aceto et oleo solent comedi, ut sunt lactuce, et alie huiusmodi herbe,  quas sic conditas saladam uocare solemus. Et ita intelligit Turrecremata. Paulo laxior est S. Hildegardis explicatio huius loci: »Fabas, inquit, et pisa, et alia huiusmodi legumina demonstrat, que de agro recentia 515 colliguntur, uelut poma de arboribus tolluntur, et illa non cocta, sed a cortice ablata pro tertio cibario fratribus apponi iubet. Pisces quoque, aut casei, aut oua in tertio cibario intelligenda sunt.« Hec parum conueniunt cum ea pulmenti notione quam paulo ante dederat.

Addatur et tertium.] Scilicet pulmentum; et illud quidem crudum ex antiquo ordine conuersat. monast., cap. 11, ex epist. Theodemari ad Carolum Magnum, ex Hildemaro, Nicolao de Fractura, Boherio, Turrecremata, et Matthia Lamberto; quibus consonat Regula Magistri, concedens »cocta duo pulmentaria, et tertium, quodcunque fuerit, crudum cum pomis.« Menardus tamen existimat liberum esse coctum aut crudum tertium pulmentum apponere.

Ceterum, ut obseruat hic Hildemarus, S. Benedictus  neque estiuo tempore ad nonam, neque hieme ad seram poma concessit; alioquin tres, cum duas duntaxat estate permittat; due, cum unicam hieme indulgeat, refectiones fierent. Ex quo coniicere possumus, iam illis temporibus saltem aliquibus in monasteriis irrepsisse consuetudinem fructus ad seram edendi etiam ieiunii diebus, et ad nonam estiuo tempore. De hac ad nonam fructuum comestione exstat Theodemari, abbatis Cassinensis, testimonium in epistola ad Carolum Magnum: »Preter hec etiam estatis tempore post nonam, si est aliquid de pomis, et singulas phialas nostris fratribus prebemus.« Quod prohibuisse uidetur synodus Aquisgranensis, statuens »ut poma et lactuce, nisi quando alius cibus sumitur, non comedantur.«

Panis libra una propensa sufficiat in die.] De pondere huius libre inter se non consentiunt auctores. Libra est duplex, Romana unciarum duodecim, et mercatoria sexdecim; utraque etiam minor Neapolitana.  An uero alterutram adoptauerit S. P. Benedictus non constat. Singulare pro suis discipulis libre pondus instituisse, communis est sententia. Idque persuadent, 1o quod sanctus Pater discipulum suum B. Maurum dirigens in Gallias, cum sacro Regule textu pondus libre panis eidem deferendum secum tradiderit ; quod, si singulare non exstitisset, haud necesse fuisset illud eo deferre, cum simile in Gallia reperiri posset; 2o quod, euerso a Longobardis monasterio, Cassinenses Romam aufugientes S. Regule textum cum relicta sibi a S. Benedicto panis libra secum detulerint; cuius pondus, restaurato postea monasterio, Zacarias papa ibidem restituit ; que sane sollicitudo omnino fuisset inutilis, si Romanam S. Pater libram adoptasset; 3o quod Carolus Magnus, collapsam passim in Gallie monasteris disciplinam regularem restituere cupiens, missos Cassinum direxerit, qui institutum  a S. Benedicto libre panis pondus, et hemine uini mensuram sibi deferrent. Porro Romam, non Cassinum imperator mittere debuisset, si Romanam S. Benedicti libram, aut heminam admisisset.

Missam a Theodemaro abbate imperatori libram statim post eius 516 obitum in omnibus monasteriis, haud dubium, recipi curauit synodus Aquisgranensis, statuens ut libra panis triginta solidis per duodecim denarios metiatur; et quidem antequam coquatur, ut prefert canonis titulus. Hec uerba illis temporibus omnino perspicua, nostris ualde obscura, plurimis diuinandi occasionem tribuerunt. Nam Gazeus in notis ad Cassiani lib. u, cap. 5, hunc canonem de pretio triginta solidorum intellexit, eique suffragatur Dadinus Alteserra Ascet. lib. u. Heftenus de pondere quatuor librarum, hoc est quadraginta octo unciarum, uti se ipse explicat, fretus, seu  potius illusus Theodemari uerbis ad imperatorem scribentis: »Direximus quoque pondus quatuor librarum, ad cuius equalitatem ponderis magis debeat fieri, qui in quaternos quadros singularum librarum, iuxta sacrum Regule textum, possit diuidi; quando pondus, sicut ab ipso Patre est institutum, in hoc est loco repertum.« Accessit concilii Aquisgranensis anni 816 decretum, singulis canonicis quatuor panis libras assignans; et tres monialibus, ex quo infert, non minorem monachis quantitatem panis concessam fuisse. Non defuerunt etiam qui solidos pro unciis interpretantes, prescriptam a concilio libram esse unciarum triginta asseruerint. Nicolaus Brauus fatetur concilii sensum assequi se non potuisse; sed interim Cassinensem libram unciarum triginta trinta cum dimidia uti legitimam admittit. Eamdem pro Benedictina agnoscere uidentur Iacobus Brolius, monachus S. Germanie Pratis, in Supplemento Antiq. Paris., pag. 88, et Andreas Quercetanus in not. ad Bibliot. Cluniac. Difficultatis punctum  attigit, sed diuinando, uir doctissimus Antonius Yepezius: censuit quippe eam legem de pondere libre editam more Francorum, qui libram numericam uiginti solidis computare solent; solidum uero duodecim denariis, quem eumdem computandi morem etiam in ponderibus olim adhibuerint. Ex qua obseruatione intulit libram erudi panis a synodo assignatam constitisse libra sesquimedia, ut coctus panis constaret libra una Parisino more, que [* 1Kb] pro una libra uiginti quinque solidos exigit, et hanc demum esse libram quam sanctus Benedictus propensam appellat. At difficultatis nodum non modo attigit, sed etiam soluit dissertator Gallicus de hemina uini et panis libra Benedictina. Is enim in libello suo , anno 1667 Parisiis excuso, atque iterum anno 1688 recuso, ex uetustis Francorum legibus obseruat, uigesimam partem uncie denarium esse, duodecim uero denarios solidum efficere; adeo ut tres uncie quinque solidos, et duodecim uncie libram  uiginti solidorum constituant. Idem aliis argumentis atque auctoritatibus confirmat noster Mabillonius in prefatione ad sec. Iu. Et sic libra triginta solidorum sesquilibram Romanam continet, hoc est uncias octodecim; que post panis coctionem quatuordecim circiter uncias reddit, si panis primarius est; sexdecim, si secundarius. Et hanc esse libram Benedictinam, quam, eo quod unciis aliquot Romanam superet, sanctus Pater propensam uocat, mihi multa persuadent.

517 Primo, quod S. P. Benedictus ueteres monachos in multis secutus duces, tum hac in parte satis probabiliter emulatus est. Porro de illis ita discurrit apud Cassianum abbas Moyses : »Discutientes continentias diuersorum, qui uel solis leguminibus, uel oleribus tantum, uel pomis uitam iugiter exigebant, preposuere cunctis illis refectionem solius panis, cuius equissimum modum in duobus paximatiis statuerunt, quos paruulos panes uix libre unius pondus habere certissimum  est.« Hanc libram fuisse unciarum duodecim colligitur ex paximatiorum pondere, quod sex unciis constitisse patet ex Palladio, qui agens de Paulo Simplice sic habet: »Fert Antonius et imponit mense quatuor paxamidia sex unciarum, et sibi quidem unum madefecit.«

Secundo, S. Benedictus, ubi maior est labor, constitute a se mensure aliquid superaddi permittit. At uero si tantam panis quantitatem, ut uolunt precitati auctores, que duobus tribusue hominibus abunde sufficeret, S. Pater dedisset, nichil certe uel edacissimo homini, quantauis fame laboranti, estu aut operibus attrito, superaddere necesse foret.

Tertio, S. Benedictus non plus ad duas refectiones quam ad unicam, cum ieiunium est, panis indulget. At qui sexdecim, uel quindecim panis uncias ad  unicam refectionem cum duobus tribusue pulmentis homini penitenti sufficere negat, hic non tam sedare famem quam uentrem non dicam replere, sed exenterare cupit.

Quarto: »Apud Gallias, inquit Petrus Damiani , ut specialis uiri relatione didicimus, religiosi cenobiorum Patres uidentes plerosque fratrum traditam a B. Benedicto mensuram refectionis excedere, nec se posse intra prescriptum regularis diarii limitem cohibere, cautum duxerunt, ut constitutis quibusdam horarum officiis, et alios adhuc psalmos apponerent, quatenus uictus remissioris excessum augmento ualeant compensare psalmorum.« Quod si de pane intelligatur, tanta non erat libra Benedictina, que singulis ad refectionem quotidianam sufficere non poterat.

Quinto, S. Odonem, Cluniacensem abbatem, laudant quod mediam duntaxat in die panis libram ederet, que plane laus magna non foret, si libra  Benedictina duobus tribusue hominibus reficiendis sufficeret.

Denique Petrus Damiani  libram panis monachorum ita describit, ut »nouem ornicum, uel tria anserum oua libratis lancibus tantumdem pensent.« Porro nouem ornicum siue gallinarum oua uncias sexdecim non multo superant. Hec omnia argumenta equum rerum estimatorem persuadent, Benedictinam panis libram uncias quindecim haud superare.

Huicce uero assertioni opponet non nemo uaria libre panis monachis distribuendi pondera: nam Cassinenses in Declarationibus aiunt: »Pondus libre, ut habuimus a monasterio nostro Cassinensi, fuit unciarum triginta trium.« Simile aut parum absimile olim in Fossatensi S. Mauri monasterio seruatum fuisse testantur Petrus Boherius et Iacobus Brolius. Item aliud in Suessionensi S. Medardi, quo etiam uicini 518 eidem monasterio Celestini Suessionenses utebantur, unciarum triginta duarum. Aliud insuper  in Burdegalensi S. Crucis ex ere Cyprio unciarum uiginti octo. Denique pondus quatuor librarum Carolo Augusto a Theodemaro abbate missum.

Hec omnia pondera, que tanquam falsa et supposititia suspiciet aliquis, ut uera et legitima admittimus. Nam pondus Cassinensium, Fossa entium, Suessionensium et Burdegalensium, pondus erat duarum librarum, que duobus diuidebantur monachis; et quidem libra Cassinensium, Fossatensium et Suessionensium sexdecim erat unciarum, aut eo amplius ante coctionem; Burdegalensium quatuordecim, coctione facta. Nec est quod quis dicat ista pondera non esse equalia; nam parum pro nichilo reputatur, nec uiros equos hisce minutiis diutius immorari decet, de quibus litigare possunt critici, quibus nichil unquam, nisi probauerint ipsi, placebit. Nec est quod quis hereat in fracto numero unciarum triginta trium eum dimidia; nam id prouenire potuit ex unciarum diuersitate, quibus nunc utimur, ab illis que sancti Benedicti tempore erant in usu. Et certe pondus  eneum in Cassinensi sacrario seruatum cum hac inscriptione, Pondus libre panis B. Benedicti, est unciarum triginta nouem regni Neapolitani. Ceterum huiusce diuisionis exempla non desunt apud ueteres; nam Regula Magistri decernit , ut »medius panis pensans libram unam singulis in die sufficiat.« Coquebatur ergo solidus panis duabus constans libris, cuius medietas, pensans libram unam, uni fratri competebat. Simili modo pondus quatuor librarum a Theodemaro abbate Carolo Augusto missum quatuor diuidebatur monachis, quod uel ex ipsa Theodemari epistola constat: »Direximus quoque, inquit, pondus quatuor librarum, ad cuius equalitatem ponderis panis debeat fieri, qui in quaternas quadras singularum librarum iuxta sacre textum Regule possit diuidi. Quod pondus sicut ab ipso Patre institutum est, in hoc est loco repertum.« In quaternas ergo quadras singularum librarum diuidebatur, idque iuxta sacre textum Regule. Hac ratione  uarie possunt solui difficultates, quas occasione diuersorum ponderum aliquis mouere posset, absque eo quod necesse sit recurrere ad ridiculas prorsus ponderum genealogias, quibus odiosos secularibus monachos reddere quis conetur. Certe hec omnia pondera aliquam pre se ferunt antiquitatem; quibus proinde usi sunt maiores nostri, quos adeo modica libra contentos fuisse uidemus, ut aliquibus uix sufficeret. Nunc uero Cassinenses, Camaldulenses, Fulienses, et alie communiter monachorum congregationes tantum unicuique panis apponunt, quantum singulis satis sit. Cistercienses etiam sesquilibram singulis in refectorio ministrasse colligitur ex lib. II de uita S. Stephani, abbatis Obazinensis, num. 27 : »Post tertiam iterum pistrinum ingressi, tantam panum copiam inuenerunt, ut totus conuentus, qui tunc centum uiginti et amplius erant, libram panis et dimidiam, more solito, singuli habuissent.« Et hec de quantitate panis; nunc de qualitate.

 519 ueteres monachi paximatiis communiter uescebantur. Paximatii etiam panis meminit Regula sancti Columbani, cap. 3. Paximatium autem nonnullis est panis subcinericius; aliis panis bis coctus: hinc frequens in uitis Patrum panis sicci mentio. Qualem uero panem monachorum esse uoluerit sanctus Benedictus? Haud dubium quin cibarium et grossiorem, qualem pauperes decet; et quem propriis fratres conficerent manibus. Exstat Cisterciensium statutum prohibens primarium panem, quem uulgo candidum uocant, fieri, etiam in precipuis festiuitatibus : »Ne fratres carnis et spiritus fragilitate uicti, grossiorem panem abhorrere, et lautiorem incipiant desiderare, ideo stabilimus ne in cenobiis nostris fiat panis candidus, nec etiam in precipuis festiuitatibus; sed grossus, id est cum cribro factus. Ubi autem frumentum defuerit, cum seatio liceat fieri: que lex infirmis non tenebitur; sed et hospitibus quibus uisum fuerit album panem apponimus,  et minutis in minutione sua, sicut in sententia eorum descriptum est; cuius panis, albi uidelicet qui minutis apponitur, sicut et quotidiani pasta in statere posita, nequaquam plus debet ponderare, sed equa lance appendi.« Notat uero Iulianus Parisius , Cistercienses olim triplicis speciei panem habuisse: 1o album, pro infirmis; 2o communem, ex frumento cribrato, aut hordeo, secali, auena, utilio, sed in seatio factum; 3o grossiorem ex farina hordei, auene, etc. Sed quem per seatium non excernebant. Qui panis dabatur 1o in cena, iis qui ad tertiam partem libre ad prandium comedissent; 2o per modum penitentie; 3o in eleemosynam. Austerior tamen uidetur fuisse prima Cisterciensium institutio; ut enim in uita sancti Bernardi legimus , eorum »panis instar prophetici illius ex hordeo, et milio, et uicia erat; ita ut aliquando religiosus uir quidam appositum sibi in hospitio ubertim plorans, clam asportauerit, quasi pro miraculo omnibus ostendendum,  quod inde uiuerent homines, et tales homines.« Huiusmodi haud dubium erat Ellantiensium monachorum, in diecesi Rhemensi, panis, scilicet »non solum furfureus, sed et adeo amarus, ut uix inde pauperes fragmenta recipere dignarentur .« Simile aliquid de pane primorum Fuliensium scribit Ludouicus a S. Malachia; sed edite anno 1631 eorum Constitutiones tantum habent: »Panis cibarius sit, et communis; hospitibus tamen et egrotis possit melior dari.«

De Carthusianis audiendus est Guigo in Statutis : »Panis quamuis de tritico, torta est; album enim panem non facimus.« Antiqua Statuta Carthusiensium addunt : »Nisi pro infirmis.« Inferius tamen ita subiiciunt : »Antiqua consuetudo est ut duo genera panum, alterum quod pulchrius sit, monachis, faciamus, et alterum conuersis; qua in re cum priori placuerit ut ita fiat, ei contradicere nullus audeat attentare.«  in mss. etiam Cluniacensis monasterii Consuetudinibus, et in Benignianis, cap. 40, memorantur panis duo genera, quorum optimus fratribus ministraretur. Isto tamen optimo erat adhuc melior infirmis tribuendus.

520 Antequam uero hinc discedamus, obseruandum Benedictinam libram debere esse propensam, quod nonnulli explicant preponderatam, siue ante pensatam. Ita Smaragdus, Hildemarus, Bernardus Cassinensis, Nicolaus de Fractura, Boherius et alii, iuxta ueterum monachorum morem, qui ante panem librabant quam mense apponerent; cuius rei exemplum profert Theodoretus de Publio quodam monachorum patre , qui accedens ad trutinam, panis mensuram diligenter perpendebat, et si quando inuenisset plus quam esset definitum, egre ferebat, et eos qui ita facerent helluones appellabat. Atque hunc fuisse ordinis nostri usum probant uaria, que etiam supersunt, librarum pondera.

 uerum propensa hoc sensu non est uox Latina, quare alii libram propensam interpretantur libram preponderantem, profusam et largam. Ita Gazeus in Cassiani lib. u, cap. 5; Menardus in hunc locum, et Mabillonius in Prefat. ad sec. Iu, part. I, quibus fauent quedam uersiones Gallice, que hunc locum ita uertunt: Une liure de pain à bon poids.

Nicolaus Brauus ex unica uoce propensa duas facit pro pensa, quasi diceretur pro diaria pensa: cui diuisioni refragantur codices mss. et omnes qui hac de re hactenus tractauerunt.

Quod si cenaturi sunt, de eadem libra tertia pars a cellerario reseruetur reddenda cenaturis.] Quod duobus modis fieri potest, aut ex eodem pane tertiam partem post coctionem diuidendo, aut ex eadem libre panis massa duos panes conficiendo. Primum innuere uidetur Regula Magistri, cap. 26, fuitque usitatum apud Cassinenses ad usque tempora Bernardi abbatis, qui posterius induxit, uti ipse testatur his uerbis:  »Hoc usque ad tempus meum fuit obseruatum, quod quedam districtio fiebat in tertia parte panis, ut non essent duo, uel tres panes, sed unus. Sed ego uidens hoc non multum esse decens, libram masse farine in tres partes diuisi, ut tertia pars libre possit non in pane fracto, sed in integro reseruari.« Huiusce Bernardi institutionis meminit Nicolaus de Fractura, uigebatque adhuc suo tempore. At non ita stricte S. Benedictum esse intelligendum censet Richardus de Sancto Angelo hunc in locum sic scribens: »Non ita intelligendum est stricte quod tertia pars reseruetur pro cena; sed totum quod remanet conseruandum est, quia multi forte non possent comedere de mane propter nature defectum, et comedunt de sero.« Ita Cistercienses uidentur integram ad prandium libram ministrasse, et sero ad cenam quod ex prandio residuum erat; unde liber Usuum  ad cellerarium pertinere dicit, »illis qui ad prandium usque ad tertiam partem panis comedunt, ad cenam de  grossiori pane, ubi habetur, superaddere.«

Quod si labor forte factus fuerit maior, in arbitrio et potestate abbatis erit, si expediat aliquid augere.] Quod quidem, »augmentum, inquit Bernardus Cassinensis, 521 non puto ad panem tantum extendendum, sed etiam ad pulmentaria.« Idem censent Boherius et Turrecremata, quorum sententiam usus antiquus ordinis confirmat; licet augmentum ad solam libram panis restringere uideatur Nicolaus de Fractura.

Et recte quidem S. Benedictus ait in arbitrio et potestate abbatis erit, non in uoluntate et arbitrio fratrum; nam et si pius ac misericors in subleuandis monachorum laboribus abbas esse debeat, solatium tamen istud tanquam debitum non possunt requirere fratres, quibus ante omnia propositum esse debuit, penis ac laboribus ad eternam beatitudinis requiem uiam sibi pacare. Unde S. Basilius  interrogatus »an bene faciat, qui uehementer laborans, aliquid ipse preter consuetudinem  exquirat?« respondet: »Omnino si laborem suscepit, ut premium consequatur a Deo, hinc eius leuamentum querere non debet, sed operam dare, ut ad accipiendam Domini mercedem idoneum se preparet, sciens se ut ex laboribus premium, sic ex angustiis etiam solatium a Dei benignitate inuenturum. uerumtamen cui commissum est ut illud adimpleat, Diuidebatur singulis prout cuique opus erat, necessario singulos qui laborant cognoscere debet, eorumque ut par est necessitati prouidere.« Eodem fere modo loquitur Regula SS. Pauli et Stephani cap. 17.

Sed queritur quis labor maior sit intelligendus? Ioannes Bertelius abbas Luxemburgensis »maiorem laborem uocat quo ita defatigantur corpora, ut inde imbecillitas ad spiritualium perseuerantiam sequatur, et quem pro qualitate conditionis et status discreti rerum administratores considerant esse preter solitum.« Ut, uerbi gratia, tempore estatis cum duros in agris labores habent monachi. Atque ita Theodemarus abbas Cassinensis ,  »cum uero tempus sectionis feni est, inquit, etiam potionem ex melle ad horam quartam laborantibus patribus propinamus;« et liber Usuum Cisterc. : Tempore messionis, »unicuique in die libra panis communis et dimidia dari potest, ubi opus fuerit, et distribui singulis prout tempus et locus exegerit. Hoc tempore, exceptis diebus quibus fratres uacant lectioni, unum pulmentum habeant ad prandium, et alterum ad cenam, si fieri potest;« nimirum preter solitum.

Bernardus uero Cassinensis maiorem laborem interpretatur »non solum in agris aut operibus aliis, sed etiam in officiis, sicut est in solemnibus diebus, quando fratres officiis solemnibus dicendis consueuerunt amplius laborare.« Similiter Boherius et Turrecremata, atque ante hos omnes Hildemarus hunc in locum sic scribens: »In diebus uero solemnibus, uel quando labor factus fuerit, debet dare ad sextam tria pulmentaria cocta, et quartum crudum, prout  labor fuerit; ad seram uero unum coctum, sicut ipse dixit, si labor forte factus fuerit maior, in arbitrio et potestate erit abbatis, si expediat, aliquid augere.« Et quidem eam fuisse antiquam ordinis consuetudinem, solemnibus diebus ad solitam annonam aliquid superaddere, plurimis 522 potest testimoniis comprobari. Egregium suppeditat Theodemari abbatis epistola ad Carolum Magnum: »B. Pater noster, inquit, instituit duo cocta pulmentaria in quotidiana refectione fratribus preparari, et tertium de leguminibus crudis aqua infusis. Nos uero ex institutione maiorum nostrorum tria cocta pulmentaria aliis diebus, quarta et sexta feria duo tantum reficiendis fratribus preparamus . . . Die uero dominico et in festiuitatibus precipuis etiam quartum addimus pulmentum, exceptis secunda, quarta et sexta feriis.« Simili modo in Fuldensi monasterio uenerabilis Eigil, testante Candido eius discipulo , in die anniuersaria Sturmii abbatis, »ob reuerentiam tante solemnitatis, secundum congruentiam  monastice uite, ad uictum fraternum cultius quid solito iucundiusque fieri demandauit.« In antiquis etiam Floriacensis monasterii Consuetudinibus ad diem Pasche legitur: »Ad prandium debemus habere tria fercula, primum oua farsa, secundum pisces, tertium sepias et porrectam ab hortulano, et a pistrinario bracellos et pittantiam de optimo uino a custode uini, et sero gastellos.« Denique in mss. Romani S. Pauli monasterii Consuetudinibus ad paschalem refectionem triplex preter solitum potionis propinatio prescribitur, prima a conuersis, secunda a diaconis, tertia a sacerdotibus ministranda, »non tam pro gula et ebrietate explenda, quam pro caritate tenenda, et ob amorem Christi.« Idque fieri posse arbitrantur auctoritate Hildemari in expositione Regule.

Remota pre omnibus crapula, etc.] Crapula est superabundantia siue superfluitas ciborum, diciturque  crapula, quasi cruda epula, cuius cruditate cor grauatur, et stomachus indigestus efficitur.

Pueris uero minori etate non eadem seruetur quantitas, sed minor quam maioribus.] »Tum quia nec tantum potest comedere puer quantum adolescens et iuuenis; tum etiam quia ad prandium ieiuni non ueniunt, cum horas canonicas habeant preuenire,« inquit Boherius in primo comment. S. Benedicto concinit Magister in Regula, statuens ut »minoribus a duodecim annis minus a libra panis in die sufficiat.« Certe puerorum libram panis paulo leuiorem fuisse colligi posse uidetur ex Hildemaro ad cap. 30, ubi agens de ieiuniis pueris delinquentibus iniungendis, »libra, inquit, uiginti duos solidos habet quando crudus est panis, ut cum coctus fuerit habeat solummodo uiginti,« hoc est uncias duodecim, cum libra aliorum ex concilio Aquisgranensi esset solidorum triginta ante panis coctionem. Ad hunc locum pertinet quod in uita S. Hugonis scribit Hildebertus Cenomanensis :  »Quante autem discretionis et misericordie fuerit, iunioribus cenobitis impensa demonstrat benignitas; quibus cum minor libra panis et potus ex consuetudine traderetur, ipse tamen parem eis dare constituit, equum iudicans, ut quos idem diei pondus affligebat et estus, idem quasi iam denarius solueretur.]

Carnium uero quadrupedum omnino ab omnibus abstineatur comestio, preter omnino debiles et egrotos.] 523 Qui tamen ex mss. S. Benigni Consuetudinibus in Quadragesima, ut sani, abstinebant; imo etiam in Aduentu et a Septuagesima ad caput ieiunii, nisi maxima esset infirmitas.

Hic plurimum torquentur auctorum ingenia, quorum sententie tres presertim in classes diuidi possunt: 1o eorum qui censent solas quadrupedum carnes a S. Benedicto interdictas esse, uolatilibus concessis; 2o eorum qui dicunt, tam sanis quam infirmis uetitas esse uolatilium carnes, solis quadrupedibus istis pro reparatione indultis; 3o eorum qui sustinent  tam uolatilia quam quadrupedia sanis prohibita, utraque uero infirmis permissa. Rem hic pro certo definire non est animus, sat esse existimanti trium sententiarum momenta promere, ut quam sibi arridere uiderit, quisque libere sequi possit.

Prima sententia triplici nititur fundamento, auctoritate, ratione et praxi. Nam primo ita Regule textum intellexit Theodemarus abbas Cassinensis, Carolo Magno imperatori scribens in hec uerba: »De uolatilium tam caute prudentissimus Pater noster in sua Regula posuit, ut si uelint comedere monachi, cum opportunum est, non subiaceant culpe: si uero eis a suo tale edulium non prebeatur abbate, ut quasi ex debito, hoc non possunt requirere.« Theodemaro suffragatur Rabanus Maurus : »Auium quoque esuum, inquit, credo inde a Patribus permissum esse, eo quod ex eodem elemento de quo et pisces, create sunt: nam in Regula monachorum non inuenitur aliarum carnium esum eis interdictum esse nisi quadrupedum.«  Ubi quod ait Credo, non cadit super permissionem ipsam, quasi de ea dubitaret; sed super permissionis rationem, scilicet quia de eodem quo pisces elemento aues create sunt. Istud porro Rabani testimonium commendat, quod fuerat ipse monachus Fuldensis monasterii, quod sub strictiori et seueriori Regule S. Benedicti obseruatione S. Bonifacius fundauerat, misso in Italiam S. Sturmio, qui in melius ordinatis monasteriis puriorem uerioremque Regule sensum addiceret, a Fuldensibus monachis postea ad praxim reducendum, ac proinde Rabanus loqui haud potuit, preter sensum suo in monasterio intellectum. Eadem fuit sententia Dietrici Mettensis episcopi, qui aliquando loquens de disciplina quam ipse studens in monasterio S. Galli uiderat : »Erant, inquit, alii qui solis uolatilibus, quod unius cum piscibus creature sint, licite uterentur.« His  accedit sancta Hildegardis, cuius hec uerba: »Carnium esus infirmis omnino, debilibusque pro reparatione concedatur. Carnes tam quadrupedum quam uolatilium intelligi uolens, et nullas carnes quas homines comedere solent excipiens. At ubi meliorati fuerint, a carnibus more solito abstineant, scilicet a carnibus quadrupedum; quia sani illas et succum earum comedere non solebant, sed infirmi. Sani uero carnes uolatilium, quoniam munde sunt, nec ardentem libidinem comedentibus inferunt, manducabant.« Et infra: »De uolatilibus reticet, quoniam comestionem eorum sanis non interdicit, etc.«

524 Secundo non sine ratione, aiunt, S. Pater usus est uoce quadrupedum; nam si uolatilia prohibere uoluisset, aut simpliciter dixisset a carnibus omnes abstineant, aut utraque simul nominasset, uti S. Cesarius : »Pullos et carnes nunquam sani accipiant;« et sanctus Aurelianus : »Carnes in cibo nusquam sumantur. Pulli uero uel cuncta altilia in congregatione  non ministrentur.« Nunc uero cum S. Benedictus solas quadrupedum carnes nominet, signum est uolatilia permisisse; cum enim negatur unum, aliud conceditur.

Hanc ad rationem respondet Richardus de S. Angelo ita reuera se habere, »nisi causa prohibitionis eadem esset in concesso et in prohibitio; quia tunc ubi unum negatur, aliud etiam negatur.« Porro eadem est ratio de uolatilibus ac de quadrupedibus, nimirum penitentie ac refrenande concupiscentie: imo maior pro uolatilibus, in quibus est maior uoluptas, maior suauitas, et a quibus a fortiori debet abstinere monachus omnis uoluptatis et suauitatis abrenuntians. Iam uero si quis querat cur quadrupedia potius S. Benedictus expresserit quam uolatilia? respondet idem Richardus: »Quod frequentius homines utuntur istis carnibus quam aliis; et iura etiam ad ea que frequentius accidunt, adaptantur, ut Digest. de Leg., et senatusconsultus, lib. num. ad ea.  Et quod nomine quadrupedum intelligantur alie carnes, patet per legem Digest. Si quandiu. Pauper. lib. penultimo, ubi dicitur quod ubi nominantur quadrupedes, intelligitur et bipes.« Aliter Hildemarus: »Nunc autem ne forte monachi possint dicere, scimus quidem quod uolatilium carnem non possumus, nec debemus comedere, eo quod maiorem dulcedinem et suauitatem habent, quam quadrupedum carnes; tamen carnem quadrupedum possumus et debemus comedere, quia minorem dulcedinem et suauitatem habent gustus. Propter hos tales occurrit sanctus Benedictus, dicendo nominatim, ut carnes quadrupedum omnino comedere monachi non debeant, nisi pro infirmitate uel debilitate sua; quia sicut uolatilium carnes pro sua dulcedine et suauitate gustus quam habent, solent carnis prouocare stimulos, ita etiam quadrupedum pro sua fortitudine quam habent, uirtutem ipsis carnis stimulis ad perficiendum conferunt.«

Alteram rationem repetunt ex ipsa uolatilium natura,  quarum carnes cum sint mundiores, nec tantum habeant nutrimenti, ardentem non inferunt libidinem. Que ratio est S. Hildegardis.

Huicce rationi reponeret Hildemarus: »Intellexit ipse sanctus Benedictus plus dulces carnes habere uolatilia quam quadrupedia, sicut doctores dicunt, et usus comprobat, in eo quod reges et principes propter maiorem dulcedinem et suauitatem gustus post carnes quadrupedum in suis conuiuiis carnes uolatilium precipiunt sibi preparari; et ideo propter suauitatem gustus, non propter numerum pedum abstinentes et penitentes a carnibus omnibus abstinere noscuntur.« Et infra addit: »uolatilium carnes pro sua dulcedine et suauitate gustus quam habent, solent carnis prouocare stimulos.« Imo: »Stimuli 525 carnis magis solent insurgere, ubi maior est dulcedo, et maior suauitas gustus in cibum percipitur.« Adde quod nonnulla sunt uolatilia in quibus  non minus reperies succi quam in quadrupedum carnibus.

Tertiam rationem petunt ex ipsa uolatilium origine, que ex eodem elemento de quo et pisces, creata sunt: quam rationem tetigit Rabanus supra citatus, eaque causa forte fuerit cur promiscue olim in Quadragesima cum piscibus aues comederent nonnulli, testantibus Socrate et Nicephoro ; et quidam olim pluris facerent abstinentiam quadrupedum, quam uolatilium.

Sed huicce rationi opponunt illud sancti Hieronymi ad Saluinam : »Procul sint a conuiuiis tuis phasides aues, crassi turtures, attagen lonicus, et omnes aues, quibus amplissima patrimonia auolant, nec ideo te carne uesci non putes, si suum agrestium, leporum, atque ceruorum, et quadrupedum animantium esculentias reprobes; non enim hec pedum numero, sed suauitate et gustu comprobantur.« Et illud Iuliani Pomerii : »Si a quadrupedibus abstinentes phasianis altilibus uel aliis auibus pretiosis perfluantur, non mihi uidentur resecare delectationes sui corporis, sed mutare; nec pro abstinentia, sed uelut pro nescio qua immunditia, uel certe, quod uerius est, pro stomachi nauseantis teneritudine, delicatas illas et minus communes ac uiles carnes abiicere, quo possint aliis non solum carnibus, sed etiam delicatioribus ac pretiosioribus carnibus suas uoluptates explere.«

Tertio, ex his S. Hieronymi, et Iuliani Pomerii testimoniis inferunt, iam ante S. Benedicti tempora usu receptum esse apud monachos carnes uolatilium ad cibum assumere. Et ne quis dicat eos quorumdam peruersorum monachorum abusum et immortificationem redarguisse, non probasse, presto est S. Hilarionis uiri sanctissimi exemplum , ad quem aliquando  in prandio S. Epiphanius auem apposuit; quam ille recusauit dicens: Ignosce mihi, pater, quia ex qua accepi istum habitum, non manducaui quidquam necisum: non dixit quia hoc monachis uetitum est. Et certe S. Epiphanium non latebant monachorum uiuendi leges, ut eas a uiro sanctissimo uiolari uellet.

Iam uero post S. Benedictum innumera proferunt monasteriorum bene ordinatorum exempla, in quibus uolatilium esus erat in usu: unde si praxis optima sit legum interpres, concludunt permissas a S. Benedicto uolatilium carnes. Huiuscemodi exempla habemus in uita S. Bertulfi abbatis Bobiensis auctore Iona monacho eius discipulo, num. 21 , in quo prepositus monasterii triginta fratribus uinee custodibus anatem diuisisse legitur; in uita S. Iudoci , qui, ut scribit anonymus in eius uita num. 10, gallinas SIBI nutrire consueuerat; in uita S. Cuthberti  auctore Beda cap. 36, qui aliquando hospitibus monachis  aucam exhibuisse dicitur; apud Arnulfum S. Emerammi Ratisponensis monachum de primis Ratisponensibus scribentem, quod communiter pauperem annonam habebant, uolatilia manducabant . Et hanc fuisse non singularem quorumdam monasteriorum 526 praxim, sed communem omnium fere consuetudinem, probant ex Regula Magistri, que non diu post S. Mauri obitum scripta fuit, hoc est seculo uII, et magna ex parte constat ex Benedictina; nam loquens de gyrouagis monachis, et rationem reddens quare omni uite sue tempore ternis quaternisue diebus per diuersorum cellas et monasteria hospitantur, dicit  quod »pro hospitum aduentu a diuersis uolunt quotidie nouiter suscipi; et pro gaudio superuenientium exquisita sibi pulmentaria apparari, et animantia pullorum sibi curant quotidie a diuersis hospitibus pro aduentu cultro occidi.« Atque rem ita se habuisse usque ad  tempora Ludouici Pii imperatoris, probant ex additamento ad cap. 27, lib. II de Institut. cleric. Rabani, in quo legitur: »Sola quadrupedia, non uolatilia monachis interdicta. Hoc autem tempore Pii Ludouici sic immutatum esse dicitur, ut in omni eorum pulmento sanguine uti liceat, propter nimiam et aliis damnosam consumptionem uolatilium, quam faciebant.« Hec uero immutatio facta est in concilio Aquisgranensi, in quo statutum est , ut uolatilia intus forisue nisi pro infirmitate, nullo tempore comedant;« ita tamen  »ut uolatilia in Natali Domini, et in Pascha tantum quatuor diebus, si est unde, comedant: si uero non fuerit unde, non requiratur per debitum. Si autem abbas aut monachi abstinere se uoluerint, in eorum sit arbitrio.« Ita nimirum generalem permissionem ad certos dies restrinxit synodus, non quasi preter Regulam aliquid indulgens: id quod factum est ad instar Cassinensium, de quibus Theodemarus abbas ad Carolum Augustum ita scribit: »uolatilia nunquam  quam nisi die Natalis Domini, si est unde, usque ad dies octo comedimus. Similiter etiam Paschalis festi diebus.« Huiusmodi consuetudo uigebat etiam in Parisiensi Sancti Germani monasterio, ut patet ex diplomate Ludouici et Lotharii imperatorum apud Aimonium , quo decernunt ut monachis dentur »annis singulis uolatilia cum ouis de duobus festis, id est Pasche et Natalis Domini;« et in Fontanellensi ex Constitutione S. Ansegisi abbatis  de uictu et uestitu monachorum, in qua assignat ad Natiuitatem Domini et ad Pascha aucipastas, pullipastas, et pullos.

Ad hec omnia exempla et ad decretum concilii Aquisgranensis respondet Boherius: »Nisi Regula hec hoc precessisset concilium, putassem hunc paragraphum inde sumpsisse causam, unde credo econtra, ut ipsum uidelicet concilium ex fine huius capitis male intellecto prebuerit causam edicti. Absit  enim quod Magister bipedales carnes cenobitis concesserit, considerando pedum numerum, non auium dulcorem.« Hec sunt precipue prime sententie momenta, ad secundam uenio.

Secunda sententia, prime omnino opposita, cum tertia conuenit in eo quod uolatilia sanis interdicta esse asserat; discrepat uero in eo quod etiam infirmis ea auferat. Et quidem sanis uetita esse uolatilia probant auctoritate omnium qui ab annis circiter nongentis super Regulam Benedictinam scripserunt auctorum, una excepta S. Hildegarde. In primis Smaragdus mentem suam satis explicat dum adducto 527 presenti Regule textu, S. Aureliani et S. Fructuosi decretum, quo sanis altilia prohibentur, profert, quorum testimonio S. Benedicti uocem obscuram explicat ac perspicuam facit. Similiter Hildemarus, quamuis aliquando dubius hesisse uideatur an uolatilia S. Pater permiserit, tamen abstinentes laudat; aliisque in locis omni postposite dubio constanter negat concessas auium carnes, ut  uidere est in locis supra citatis, tum hoc capite tum cap. 36. Idem docent Bernardus Cassinensis, Nicolaus de Fractura, Richardus de S. Angelo, Petrus Boherius, Ioannes de Turrecremata, Theobaldus Artaldus, Ioannes Cresbeeck, Matthias Lambertus, Nicolaus Brauus, Hugo Menardus, Benedictus Heftenus, et alii.

Ratio est a fortiori. Si enim grossiores quadrupedum carnes sanctus Benedictus uetuit, multo magis suauiores dulcioresque uolatilium. Nam mens SS. doctorum est in minori comprehendere maius; quare cum minus delicatas esse quadrupedum carnes quam auium, usus et experientia docuerit, haud dubium quin quadrupedia uetando, uetuerit et altilia. Ita fere argumentantur Hildemarus, Bernardus Cassinensis, Richardus, et alii.

Deinde »minime credendum est, inquit Menardus, a S. Benedicto tales institui monachos, qui pedum  numero delicias escarum diiudicent, cum ipse capite 36 Regule carnis esu exceptis egrotis monachos arceat. Nec uero inferri potest quadrupedum interdictione uolatilium esum esse permissum; nam cum unum prohibetur, non statim alterum permitti concludendum est, ut Leuit. XIX, cum dicitur, Non maledices surdo, nec coram ceco pones offendiculum: male quidem inferret aliquis ex eiusmodi legibus permitti non surdis maledicere, et uidentibus ponere offendiculum; quia potest accedere peculiaris ratio, ut eiusmodi prohibitio fiat, etiamsi alterum expresse non prohibeatur.«

Sed ad id quod ex cap. 36, ubi carnes absolute interdicuntur, infertur, respondent alii ueteres aues sub carnis nomine non comprehendisse, imo utrumque distinxisse, ut uidere est in Regula S. Cesarii : »Pullos et carnes nunquam sani accipiant;« et in uita S. Pardulfi  qui »nunquam carnium, neque uolatilium esu usus esse« dicitur.

 Tandem hisce rationibus atque auctoritatibus accedit praxis omnium fere congregationum in quibus illibata Regule obseruatio uiguit. Nihil enim de uolatilium esu in antiquis Cluniacensis monasterii Consuetudinibus ab Udalrico collectis, imo propter eum punitus aliquando monachus legitur in uita S. Odonis; nichil in Statutis Lanfranci, Concordia Dunstani, libro Usuam Cisterciensium, Declarationibus Cassinensium, Camaldulensium, aliorumque monachorum. Exstantque non pauce ueterum Regule, in quibus uolatilia expressis uerbis prohibentur, ut sunt Regule sancti Cesarii, sancti Aureliani, sancti Fructuosi, et Solitariorum.

Iam uero quod etiam infirmis uolatilia S. Benedictus abstulerit, 528 hoc se probare existimant argumento. S. Pater carnes infirmis concessit solum pro reparatione, non concupiscentie explende gratia; at pro reparatione sole sufficiunt quadrupedum carnes; solas ergo concessit. Deinde cum  cap. 36, omnes sanis carnes prohibuerit, et aliquas egris permiserit, hic ostendens quasnam indulserit, solas quadrupedum nominat; quasi diceret: Omnes a carnibus abstinere debent, preter infirmos, quibus quadrupedia concedo. Ita fere ratiocinatur Iulianus Parisius in lib. de Prima uiuendi Ratione Cisterc. part. III, cap. 2, sect. 2.

Sed isti opponitur tertia sententia, que tenet omnes tam uolatilium quam quadrupedum carnes sanis esse uetitas, utrasque infirmis esse permissas. Et quidem prohibitas esse sanis uolatilium carnes probat argumentis supra relatis. Posse uero infirmos licite uolucres edere demonstrat ex communi omnium ueterum consensu. Et quidem non defuerunt qui concessa sanis altilia existimarent; at qui ea infirmis esse denegata ante Iulianum Parisium noui neminem; uixque in animum potest induci, hoc sibi monachos aliquando persuasisse, ut crederent sanis concessa esse uolatilia, si quando iis uesci fuisset infirmis illi itum. Remansisset enim aliquod antique traditionis  uestigium, quo ab ausu tali reuocati fuissent; agnoscentes nimirum quod si ab esu uolatilium S. Pater interdixisset infirmos, multo magis sanos. Et sic ab esu quadrupedum abstinentiam uiolare cepissent, ut pote minoris momenti; nemo enim derepente fit pessimus, sed a minimo incipit. Et tamen supra uidimus in monasteriis probe ordinatis uolatilium esum cum abstinentia quadrupedum.

Neque etiam insolitum fuit apud ueteres monachos infirmis concedere uolatilia: exstat hac de re decretum in Regula S. Cesarii ad monachos cap. 24, et in Regula S. Aureliani ad monachos cap. 51, et ad uirgines cap. 34 et 35, a nobis supra citatum; quibus accedit Regula S. Fructuosi cap. 5, omnibus esum carnium prohibens, »seruato tamen moderamine pietatis erga egrotorum necessitudines, uel longe proficiscentium qualitates, ut et uolatilium esibus infirmi sustententur, et longinquo itineri  destinati, si aut a principe uel episcopo sperantur, pro benedictione et obedientia degustare non metuant, seruantes apud se de reliquo continentiam consuetam.« His adde Regulam solitariorum cap. 43, et conc. Aquisgr. can. 9.

Confirmatur ex praxi, et quidem non posteriorum temporum, sed S. Benedicto omnino uiciniorum. Cuius illustre habemus exemplum in uita S. Iuniani abbatis Mariacensis, qui sancti Benedicti Regulam a B. Mauro acceperat, eique tribus duntaxat annis superuixisse creditur. Hic, ut scribit Ulfinus Betius : »Propter usus monachorum, et maxime pauperum, cepit enutrire animalia, quibus possit humana fragilitas subleuari; nam et pullorum nutrimenta plurima congregauit, quorum carnibus infirmorum inopiam sustentaret, et oua sumpsibus egentium deseruirent.« Aliud exemplum profert uita S. Agnelli abbatis , qui in constructo a se xenodochio gallinas infirmis ministrasse 529 dicitur num. 2. De S. Benedicto Anianensi abbate  quoque scribit Ardo , quod »carnem quadrupedum a die conuersionis sue usque ad extremum uite edere noluit; ius e pullo compositum sumebat, si aliqua accessisset debilitas.« Denique S. Ansegisus abbas Fontanellensis in sua de uictu monachorum Constitutione, ad ipsam infirmorum domum concedit mutones, berbices, pullos, et oua.

Ex his tribus opinionibus de mente S. Benedicti liberum unicuique cedimus quam uoluerit sequi, probantes interim eos qui uolatilia sanis omnino auferunt. Nam etsi uerum esset ea a S. P. Benedicto non esse interdicta, non tamen inde sequeretur monachos ex professione sua penitentie addictos libere posse iis uesci; que si non sunt uetita ex ui uerborum Regule, non minus sunt prohibita ex ui professionis monastice, que uolatilium delicias regum conuiuiis reliquit.

Quartam sententiam tradit Boherius in primo comment., ubi sic discurrit: »Nota si uis uerum capere  intellectum. Magister ponit tres hominum conditiones in hac Regula. Primi sunt sani, et hi nullis omnino debent uesci carnibus. Secundi sunt debiles et a groti, quibus pro sustentatione nature solum conceditur esus carnium quadrupedum, ut hic; et intelligo hic debiles, decrepitos, uel precedentibus infirmitatibus debilitatos; egrotos uero patientes, sed non continue, ut capite, uentre, aut renibus; sicque expone hic omnino, id est secundum ueritatem, uel id est non ficte. Tertii uero status infirmi, in quibus simpliciter conceditur pro reparatione nature esus carnium; unde nedum quadrupedalibus, imo et carnibus bipedalibus que sunt magis reparatiue et nutritiue, uesci possunt.« Idem docuisse uidetur Guido Iuuenalis in sua uersione Gallica: quanquam ex eodem Guidone, aut eius correctore monacho Clareuallensi quintam sententiam proferat Heftenus, que censet  »uegetis ac sanis omnem carnis esum, egrotis uero quadrupedum tantum interdictum, adeo ut solis uolatilibus in morbo  uesci fas sit;« carnibus quadrupedum non, nisi ubi sanitati infirmorum conueniunt, concessis, id quod raro contingit. Hec sententia refutatione non indiget.

Neque uero simpliciter dicit S. Benedictus a carnibus quadrupedum esse abstinendum, sed omnino, inquit, siue ut in quibusdam codicibus legitur, omnimodo abstineatur comestio. »Quia, infit Bernardus Cassin., non debent comedi secundum hanc Regulam frustatim carnes incise, et hoc est omnino.« Addit Boherius: »Et est contra illos qui carnes capulatas in refectorio comedunt, quas uocant mortarolium, asserentes forsan post huiusumodi triturationem carnium speciem minime remanere, quia, ut dicitur primo Physicorum, in diuisione carnis contingit deuenire ad carnem minimam; que si ultra diuidatur, non remanebit species carnis.« Ubi obseruare obiter licet quo tandem homines populerit  ceca carnes edendi cupiditas, ut etiam abstinentiam se uiolare minime crederent, si minutas ante carnes comederent; quasi 530 uero aliter quam minute saltem dentium ministerio carnes manducari possent. Sed huic morbo remedium afferre conatus est Gregorius papa IX hoc edito statuto : »Et sicut interdicimus esus carnium, ita farsaturas de certis carnibus denegamus.«

Quod autem hic de carnibus minutis dicitur, idem de adipe asserendum est: »De pinguedine, inquit Hildemarus, scimus quia caro quadrupedum est, manifestum est quia non est manducanda.« Eius tamen usum monachis indulsit concii. Aquisgran. concedens , »ut fratres aliquid pinguedinis in uictu quotidiano habeant, excepta sexta feria, et diebus octo ante Natale Domini, et a Quinquagesima usque ad Pacha.« Quod statutum paulo restrinxere postea Cluniacenses, in Septuagesima adipem cum alleluia sepelientes, que consuetedo in omnibus passim monasteriis recepta fuit, ut uidere est in Concordia  Dunstani, in Statutis Lanfranci, in mss. Germanie Consuetudinibus, et in libro Usuum Beccensium. Imo toto etiam Aduentu adipem auferunt Dunstanus, Lanfrancus, et Petrus uenerabilis. At quod sextam feriam ab esu pinguedinis eximunt Patres Aquisgranenses non uidentur obseruasse Cluniacenses, quibus postmodum Petrus uenerabilis iussit , »ut uniuersi fratres Cluniacenses omni sexta feria preter Natiuitatem Domini, si eadem die occurrerit, ab adipe abstineant.«

Huius indulgentie causa duplex afferri potest. Prima fuit in compensatione uolatilium, quorum usum excepta Natiuitate et Resurrectione Domini prorsus sustulerat. Ita docet additio ad cap. 27, lib. II, Rabani de Institutione cleric., ubi legimus, »sola quadrupedia, non uolatilia monachis interdicta. Hoc autem tempore Pii Ludouici sic immutatum esse dicitur, ut in omni eorum pulmento sanguine uti liceat, propter nimiam et aliis damnosam consumptionem  uolatilium, quam faciebant.« Altera fuit propter defectum olei, ut discimus ex Ruperto , cum respondens clericis regularibus, hoc nomine se monachis preferentibus, quod usum adipis sponte abiecissent, ait: »Hoc neque illis augere, neque his minuere altitudinem meriti; Ecclesie namque Dominus claues regni celorum in B. Petro tradidit: Ecclesia autem tantam potestatem habens generali synodo monachis, quoniam olei copiam non haberent, non carnes, sed carnibus cognatum indulsit adipem.« Eo respexisse uidetur Grimlaicus in Regula solitariorum statuens , ut »in his regionibus ubi defuerit oleum, si necessitas exposcerit, adipe utantur interdum.«

Quod de carnibus minutis ac de pinguedine, idem de ouis, que sunt de ipsissima galline substantia iudicium ferendum est ab iis qui negant uolatilia a sancto Benedicto indulta; unde et sanctus Iunianus in suo monasterio  »pullorum nutrimenta plurima congregauit, quorum . . . . oua sumptibus  egentium deseruirent,« non monachorum. Et tamen Leo abbas Cauensis oua gallinacea hospitibus exhibuisse perhibetur in lib. III Dial. sancti uictoris pape, cap. 8.

De lacte, butyro, et caseo, in quibus maior est difficultas, audiendus 531 est Boherius. »Quamuis siquidem in hac parte predicer rigorosus, et os meum condemnet me, puto plane quod regulari honestate ualentes corpore cenobite uti non possint adipe, lacte, ouis, ac caseo; par enim est, inquit canon Gregorii, ut qui a carne animalium abstinemus, ab omnibus que sementinam carnis trahunt originem, ieiunemus.« Constat tamen ueteres monachos, ipsos etiam Cistercienses lacte et caseo frequenter usos fuisse. Et certe, uti obseruat Hildemarus, »lac et caseus non est caro, quanquam de carne exeant, eo quod non caro in lac uertitur, sed ipse cibus uertitur in lac Dei dispositione ad filios Christi nutriendum;«  quemadmodum uinum quod de uite exit non est uitis, nec oleum quod de ligno, est lignum; sed succus terre, qui et in uinum uertitur et in oleum.

Quid uero censendum est de his qui carnis abstinentiam uiolant? Hos Petrus uenerabilis coruinos monachos ac ferinos uocat , qui sanguineis dapibus iugiter inhiant; S. Odo incunctanter apostatas appellat : »An non est apostasia, inquit, de habitu et uictu traditiones Patrum contemnere, cum Deus terminos Patrum transgredi interdixerit, despectaque uictus qualitate uel quantitate per B. Benedictum prefixa, sanguineas dapes cum filiis Isrel desiderare?« Et certe abstinentia a carnibus inter precipua uite monastice instituta semper considerata est; unde etiam sanctus uitalis abbas ordinis sancti Basilii  successorem suum instituens, inter alia iubet ut »in monasterio carnes comedi non permittat:« quam legem etiam ad fabros aliosque seculares operarios intra monasterii terminos  laborantes extendebat sanctus Theodorus Siceota , quos ea de causa ad oppidum remittebat. Imo inter obiecta Grecorum tempore Michelis Cerularii Latinis improperarunt , quod sanctus Benedictus infirmis carnis esum concedit; et inter querelas quas Innocentii III tempore aduersus Latinos renouarunt, quinquagesima tertia hec erat: Ipsorum monachi carne uescuntur. Quid quod monachis ad Ecclesie dignitates assumptis, extra infirmitatis necessitatem, carnibus uesci prorsus illicitum erat? Cuius rei illustre habemus exemplum in persona Hincmari ex monacho Dionysiano archiepiscopi Rhemensis, quem ex morbo recens conualescentem Pardulus Laudunensis episcopus monet, »ne a lardo siue quadrupedibus abstineat, donec sanitas confirmetur, et sic ad siccos, et miseros, tardioresque monasticos cibos rediatur.«

Quapropter haudquaquam mirum uideri debet si  sanctus Fructuosus monachum qui abstinentiam »uiolauerit, et contra sanctionem regule usumque ueternum, uesci carnibus presumpserit, sex mensium spatio retrusioni et penitentie« subiacere decernat . Que totidem uerbis in excerptis ex lib. II Penit. Egberti episcopi Eboracensis leguntur . Et Gregorius IX in sua Constitutione pro monachis Benedictinis: »Si quis, inquit, comedere carnes contra predicta presumpserit semel uel etiam secundo, regulari subiaceat discipline: si tertio, quarta et sexta feria proximis in pane et aqua ieiunet. Quod si in consuetudinem 532 duxerit, subiaceat graui culpe. Abbas autem si in hoc deliquerit, secunda, quarta, et sexta feria sit pane et aqua contentus. Si autem in consuetudinem duxerit, nec monitus a diecesano, uel uisitatoribus corrigere uoluerit, administratione priuetur.« Simili fere modo Benedictus XII in bulla ad monachos Cistercienses iubet ut monachus uel conuersus abstinentie transgressor, »tribus diebus pro qualibet  carnium uel dictorum pulmentorum comestione ieiunare in pane teneatur et aqua; et quod nichilominus quolibet ipsorum dierum in capitulo regularem accipiant disciplinam. Sed abbas inhibitionis prefate transgressor non ad disciplinam ipsam, sed ad huiusmodi ieiunia teneatur. Et si scienter hec omiserit negligenter facere obseruari, etiam ex negligentia huiusmodi tenentur ad ieiunia prelibata: que quidem pene nulli remitti ualeant, nec super eis uel ipsarum parte aliqua cum aliquo dispensari. Quod si aliqui super esu carnium uel pulmentorum predictorum sepe inuenti fuerint delinquentes, seu esum ipsum contra ordinationem huiusmodi frequentantes, et per abbates proprios quod a talibus abstineant canonice moniti non destiterint, sint post monitionem huiusmodi per biennium eo ipso inhabiles ad quecunque officia et administrationes in eodem ordine obtinenda; obtinentes uero illa remoueantur, si abbatibus  eorum uisum fuerit.« Preterea in libello Antiquarum Definitionum ord. Cisterc. hec lego : »De carnibus edendis seu ministrandis illud irrefragabiliter teneatur, quod in R. Benedicti Regula continetur. Igitur extra infirmitoria nostra carnes nullatenus a personis ordinis comedantur, nisi a transeuntibus magnum mare, quandiu fuerint in mari. Qui contra fecerit, in sententiam excommunicationis incidet ipso facto. Et si officialis fuerit, ab officio deponatur, nec deinceps ad aliquod officium promoueatur sine licentia capituli generalis. Monachus uero uel conuersus non officialis pro qualibet uice per mensem priuatus maneat habitu regulari. Eidem pene subiaceant moniales, conuersi, et capellani earumdem, licet nobis in habitu sint difformes.« Qui abstinentie a carnibus transgressionem inter leuiores culpas recensent, dubito an pro leui et ueniali transgressione taliter plecti uellent. Certe Casalini abstinentie transgressores aut carnes hospitibus in monasterio apponentes, tot diebus iubent in pane et aqua ieiunare, absolutionemque a tali peccato abbati reseruant ex mss. Constitut. cap. 56. Taceo penas  diuinas, quibus in huiusce statuti infractores supremus rerum Arbiter non semel ultus est. Aliqua huiusmodi uindicte exempla offendes apud Ioannem monachum in uita sancti Odonis. At pretermittere nequeo quod de Laudunensi sancti Ioannis monasterio scripsit Hermannus monachus , scilicet quod »nullum quadrupes animal intra murum seu portam abbatie intrare poterat, quod non statim in rabiem et in insaniam uerteretur. Unde etiam si quando rex, uel episcopus, uel alii principes ad ipsam abbatiam ueniebant, omnes equos eorum extra portam oportebat dimitti, et ipsi pedites ad ecclesiam procedebant.«

533 Sed queritur num saltem abbas cum fratribus dispensare possit a carnis abstinentia? Questionem soluit Petrus uenerabilis, edito statuto , »ut exceptis infirmis, et omnino debilibus, carnibus nullus uescatur.« Cuius statuti rationem reddens  ait: »Causa huius instituti fuit ipsa Regule auctoritas, in qua hoc idem precipitur, et ne sanus, et integris uiribus monachus carnem comedat prohibetur. Insuper etiam quia nulla rationabilis causa mutandi huius capituli inueniri poterat, sicut in quibusdam aliis eiusdem Regule olim mutatis capitulis a Patribus inuenta est.« Et ad priores custodesque sui ordinis scribens : »Et ne, inquit, tibi recurrere liceat ad id quod solet, ut dicas et hoc capitulum  sicut et alia quedam a sanctis quibusdam Patribus certa ratione mutatum. Respondeo aliter est. Si enim de nouitiis suscipiendis, si de opere manuum, si de uestibus et quibusdam aliis similibus a bonis Patribus post sanctum Benedictum mutatum est, non dubia, sed certa et rationabili causa factum est: et causa uel ratio, quia bis a me in duabus epistolis domno abbati Clareuallensi directis studiose descripta est, hic iterare superfluum iudico: si adeo studiosus fueris, ibi plene reperies. At huius capituli preuaricatio qua ratione excusabitur? Qua causa sospes et integris uiribus monachus carnibus utens reus non esse monstrabitur?  Dic, queso, si quid habes, et aliqua uera uel uerisimilis ratio est. Carnes tibi si potes uindica. Non habes, non habes, inquam, ut estimo quid dicas; non habes plane unde periurii neuum, ne dicam noxam expurges: obuiat Regula, contradicit iustitia.« Cum ergo frangende absinentie a carnibus causa rationabilis afferri nulla queat, manifestum est nec abbatem cum monachis circa esum carnium dispensare posse, nisi forte in certis quibusdam casibus extraordinariis, qui uix intra mille annos semel euenient. Ceterum necdum nobis reperire licuit summorum pontificum bullas monachis Benedictinis ter in hebdomada carnes edendi licentiam facientes; aut si que sunt, certis quibusdam monasteriis pro causa rationabili, et hoc forte ad tempus, non uero omnibus et pro semper date fuerunt. Imo non pauca occurrunt conciliorum decreta quibus intermissa in cenobiis a carnibus abstinentia restituatur.



CAPUT XL. De mensura potus.


 Unusquisque proprium habet donum ex Deo: alius sic, alius uero sic. Et ideo cum aliqua scrupulositate a nobis mensura uictus aliorum constituitur. Tamen infirmorum contuentes [a 1Kb] imbecillitatem, credimus heminam 534 uim per singulos sufficere per diem. Quibus autem donat Deus tolerantiam abstinentie, propriam se habituros mercedem sciant.

Quod si, aut loci necessitas, uel labor, aut ardor estatis amplius [b 1Kb] poposcerit, in arbitrio prioris consistat, considerans [c 1Kb] in omnibus, ne subrepat satietas  aut ebrietas: licet legamus, uinum omnino monachorum non esse. Sed quia nostris temporibus id monachis persuaderi non potest, saltem uel hoc consentiamus, ut non usque ad satietatem bibamus, sed parcius: quia uinum apostatare facit etiam sapientes. Ubi autem loci necessitas exposcit, ut nec supra scripta mensura inueniri possit, sed multo minus [d 1Kb] , aut ex toto nichil; benedicant Deum qui ibi habitant, et non murmurent. Hoc ante omnia admonentes ut absque murmurationibus sint [e 1Kb] .





COMMENTARIUS.


 Unusquisque proprium habet donum ex Deo: alius sic, alius uero sic.] Ex hoc Apostoli effato regulam uictus aliorum S. P. Benedictus accepit, ut nimirum iuxta acceptum a Deo donum unicuique tribuatur: quam pariter normam in Regula sibi ab angelo tradita secutus est S. Pachomius , singulis iuxta uires suas edere concedens et bibere; pro modo  uescentium laborare compellens, neque comedere modeste, neque ieiunare prohibens.

Et ideo cum aliqua scrupulositate a nobis mensura uictus aliorum constituitur.] Eamdem difficultatem olim expertus est Cassianus, uti ipse testatur in lib. u, cap. 5.

Tamen infirmorum contuentes imbecillitatem.] »Hic  infirmorum imbecillitatem non pro corporis egritudine, sed pro animi dicit imbecillitate, inquit Smaragdus; non enim abstinentiam exterius corpus ualet implere, nisi ei interius animus consenserit abstinere; multi enim abstinere poterant propter concessam salutem: sed non ualent propter animi imbecillitatem.« Eodem modo loquuntur Hildemarus, Bernardus Cassinensis, Richardus de S. Angelo, Boherius, et alii. Unde merito redarguas Antonium Perezium, qui solis existimat debilibus concessam a sancto Benedicto uini heminam. Sane 535 cum sanctus Pater tarde uenientem ad mensam solum reficere iubet, sublata ei portione sua uini, non de infirmis debilibusque loquitur, sed de sanis maxime. At de his uidesis Heftenum lib. X, tract. 4, disq. 3.

Credimus heminam uini per singulos sufficere per diem.] De nomine hemine consentiunt inter se uiri eruditi; at de mensura ipsa non parum litigant. Iacobus Brolius Parisiensis Sancti Germani monasterii monachus, uir doctus et religiosus, uarias diuersorum  sententias refert, nulli tamen certo adherens. Prima est Petri Masii abbatis Casalis Benedicti, qui in Constitutionibus sue congregationis  hemine mensuram ita definit: »Hemina, sicut a quibusdam expositoribus Regule accepimus, est mensura continens unam libram cum quarta parte alicuius liquoris; et est quasi tertia pars quarte uini Parisiensis.« Secunda est Smaragdi, qui sanctum Isidorum describens : »Hemina uini, ait, appendit libram unam, que geminata sextarium facit.« Cuius opinionem sequitur Iulius Rhodiginus lib. XXuIII Antiq. Lect. Tertia est Fossatensium, qui quondam duo pondera plumbea ostendebant; unum panis unciarum triginta trium cum dimidia, alterum uini unciarum triginta quinque. Quarta Cassinensium, qui in suis super Regulam Declarationibus asserunt heminam esse »multo plus quam communi necessitati unius monachi sufficiat.« Quinta eorum qui »heminam Benedictinam Dionysiane  Parisiorum pinte equant.« Ac tandem ita concludit: »An uero eneum uas, quod Fossatenses ostendunt, sit illud B. Mauro a sancto Benedicto datum, non satis constat.« Ex his postremis uerbis patet Brolium Fossatensem heminam pro Benedictina non agnouisse, sed nec ulli predictarum opinionum adhesisse; cuius proinde mentem non satis assecutus est Gallicus dissertator de hemina uini et libra panis Benedictina, ut illum tam mordaci laceraret censura, quam sane non meruit uir optimus et doctus; qui si quid aliquando errauit, error aut excusandus, aut certe non ita efferendus. Et reuera cum nullam amplexatus sit sententiam, si Fossatensem referens mensuram addidit: »Et hec quidem sobrio, pulmonisque in integritate conseruandi studioso monacho sufficere poterat, cheopina in prandio, et altera in cena seu collatione sumpta;« ioculariter et ironice locutus fuisse potius credendus est. At num Brolium aliquando legerit dissertator, merito dubitaueris: nam discutiens discrimen quod inter ostensas Boherio et  Brolio in Fossatensi monasterio mensuras intercedit, absolute dicit Boherio monstratam fuisse mensuram, Brolio econtra pondus; deinde datam S. Mauro a B. Benedicto heminam fuisse eneam; Brolio monstratum fuisse pondus plumbeum. Sed an ista conueniant cum Brolii textu iudicent equiores uiri. An uero eneum uas, inquit Brolius, quod Fossatenses ostendunt, sit illud B. Mauro a S. Benedicto datum, non satis constat. Certe ecce uas, et illud eneum, quod tamen non uetat quominus una cum uase pondera etiam asseruata fuerint in Fossatensi monasterio. Et hec obiter dicta sint, non quasi approbando amplas illas mensuras uini, quas ultro reiicio.

536 Oppositam omnino prefatis auctoribus sententiam secutus est Menardus noster. Hic maiori cum examine res discutiens, aduertit heminam esse semisextarium, eamque constare sex cyathis, cyathum drachmis decem, ac consequenter heminam drachmas  habere sexaginta; unde cum unciam non efficiant nisi drachme octo, intulit heminam non plus pendere quam septem uncias et semis. At Menardi computum de Grecorum, non de Romanorum hemina in elligendum esse existimauit Gallicus dissertator.

Paulo liberalior fuit Nicolaus Brauus, auctor Hispanus: nam uncias omnino decem hemine dedit. Eamdem esse hemine mensuram docuit dissertator Gallicus a nobis iam citatus, eo in libello quem de hemina uini Benedictina anno 1667 Parisiis publici iuris fecit. Is enim probat heminam esse semisextarium; sextarium sextam congii partem; congium unciis constare omnino centum uiginti; cuius rei periculum factum esse asserit ad antiquum congium, qui Rome in edibus Farnesianis asseruatur; ex quo intulit heminam uncias plus quam decem continere haud posse. Sed quidquid sit de congio Farnesiano, qui tamen facta proportione ad ueteres uncias Romanas, non omnino inuentus est ex equo respondere, tota dissertatoris disputatio super Romanam, non  super Benedictinam heminam cadit; quod interim demonstrandum incumbebat.

Mediam, et quidem, ut mihi uidetur, tutiorem iniit uiam noster Mabillonius, uncias decem et octo diurne Benedictine hemine tribuens. Is occasione data decem annis post editam dissertationem Gallicam in prefatione prima ad seculum Iu Benedictinum, laudata imprimis dissertatoris eruditione, concedit quidem ueterem heminam Romanam decem tantum unciis constitisse, at de qualibet hemina id dici posse negat, aitque pro uariis regionibus, uariisque temporibus, etiam uariasse mensuras ac pondera: id quod probat tum ex precepto Caroli Calui pro stipendiis clericorum Sancti Petri, qui sanctimonialibus Suessionici Beate Marie Parthenonis subiecti sunt, quo singulis sacerdotibus per singulos dies heminam, id est tres libras uini tribuit; tum ex uetustissimo auctore, quem in Rhemensi Sancti Remigii archimonasterio seculo IX describebat Bertigarius monachus; qui auctor uetustissimus in tractatu de Ponderibus et  Mensuris de hemina sic loquitur: »Apud quosdam cyathi nouem heminam facere uidentur, quod sunt drachme nonaginta. Apud quosdam uero acetabula quatuor, quod sunt drachme quadraginta octo. Hemina autem iuxta quosdam appendit libram unam; apud quosdam uero libram et dimidiam.« Deinde quibusdam aliis de sextario, de chenice, et de congio interiectis, addit: »Sed has mensuras ad uotum principum uel iudicum esse deprehendimus.« Quod confirmat concilium Aquisgranense anni 816, cap. 122.

Ex his concludit, 1o incertum esse an permanserit Rome adusque sancti Benedicti tempora antique mensure norma; 2o etiamsi Rome 537 permansisset, dubium esse num tota uiguerit in Italia, uarie enim pro uariis locis ac ciuitatibus passim habebantur mensure; 3o etiamsi in tota Italia uiguisset, sanctum Benedictum potuisse, et reuera instituisse nouam uini heminam. Et certe id probant ea argumenta que superiori capite de libra panis exposuimus; queque  ex equo militant pro hemina uini.

Iam uero quantum caperet concinnata a sancto Benedicto hemina inuestigans, supponit conseruatam fuisse in Cassinensi monasterio ad usque tempora Caroli Magni: quod facili negotio probari potest. Deinde Carolum Magnum missos direxisse Cassinum, qui predictam hemine mensuram cum libra panis in Gallie monasteriis promulgandam ad se deferrent; eamque a Theodemaro abbate missam reuera accepisse; et ex decreto concilii Aquisgranensis in omnibus Gallie monasteriis tempore Ludouici Pii imperatoris fuisse receptam. Quod probat ex Hildemaro auctore ceuo, qui hunc Regule sancti Benedicti locum explicans, hec habet: »Unde Carolus rex qualiter ipsam heminam intelligere ac scire potuisset, misit Beneuentum ad ipsum monasterium uidelicet sancti Benedicti; et ibi reperit antiquam heminam; et iuxta illam heminam datur monachis uinum; similiter  et iuxta illam habemus et nos.« Ex hoc testimonio cum perspectam omnino sancti Benedicti heminam habuerit Hildemarus, eam paulo largiorem fuisse Romana demonstrat ex alio eiusdem Hildemari loco eiusdem capitis, ubi exponens sancti Benedicti sententiam crapule occasionem a monachis amouere uolentis, ait minuendam esse mensuram ei »qui de sola hemine mensura crapulam sentit, id est qui aut in locutione, uel in ingressu uacillat.« Quod nulli quantumuis infirmo capiti accidere posset, qui unico semisextario Parisiensi in diem uteretur. Ad hoc argumentum quid respondere posset dissertator plane non uideo; unde et illud in suis responsionibus tanquam nimis incommodum silentio pretermisit. Idem tamen demonstrari posse uidetur ex Regula sancti Fructuosi capite 5, que sextarium inter quatuor fratres diuidi iubet, hoc est unicuique mediam heminam tribuit. Nam si adeo parua fuisset hemine mensura, satius omnino fuisset uinum prorsus auferre  monachis, quam tantillum per diem concedere.

Postea hemine capacitatem amplius discutiens rem factis demonstrandam esse asserit; atque imprimis exemplum ex Regula Magistri  petitum profert, ex qua tres in hemina calices comprehendi demonstrat. Hec Regula Magistri non suam singulis fratribus heminam siue uas uinarium assignat, sed ex eodem uase omnibus misceri precipit, primo quidem estiuo tempore singulis singulos meros, id est meri calices, deinde caldos omnibus quaternos extra illum merum; et, cum ad sextam reficitur, ternas sera potiones. Hieme uero ad refectionem siue sexte, siue none caldos duntaxat ternos. Ne quis autem in tali institutione abusus subreperet, ipsam calicis mensuram, in qua singuli biberent, determinauit, ne forte plus quam par esset, aliquis uini exhauriret. 538 Calix uero, infit, seu galleta, per quem erit in diuersis uicibus ministrandum, talis sit, qui tertius impleat mixtam heminam. Tres ergo hemina calices  continebat, quos ubi aliquis ministrasset, mixta, id est iam propinata esset hemina.

Id confirmat ex Regulis sancti Fructuosi et sancti Isidori, qui Benedictinam pre oculis habuerunt, eiusque ritus expresserunt, cum suam condiderunt. Nam ex Regula sancti Isidori  ternis poculis fraterna reficienda est sitis, et S. Fructuosus , qui priuatis diebus semiheminam concedit, in precipuis solemnitatibus tres fratribus potiones indulget, hoc est integram heminam.

Eamdem sententiam amplius confirmat ex Statutis sancti Adalardi abbatis Corbeiensis, qui in Cassinensi monasterio diu uersatus fuerat, et Statuta anno 822, hoc est annis post synodum Aquisgranensem quinque conscripsit. Is in lib. I, cap. 4 , prescribit ut duodecim canonicis quatuor sextarii diuidantur, ita ut unusquisque accipiat calices duos. Quo ex loco patet sextarium in Corbeiensi monasterio sex calicibus constitisse, ac consequenter heminam tribus; et quidem ceruisie, que aqua non diluitur. Ex  quibus omnibus infert, cum ad moderatum haustum minus sex uini unciis absumi uix possit, heminam uncias ponderales circiter decem et octo continere. Ac tandem rem totum ita concludit: »Que hactenus de hemina Benedictina dixi, non ita accipi uelim, quasi rem ipsam me attigisse putem, aut monastice temperantie modum ampliari uelim.« Et certe non timendus est excessus, aut abusus, si decem uel duodecim uini uncias ad prandium, et sex uel octo ad cenam concesseris.

Id nichilominus timuit dissertator Gallicus: quapropter superiori anno 1688 alteram libelli sui de hemina uini et libra panis Benedictina editionem publici iuris fecit, in qua nonnullis quidem mutatis, primam sententiam sine nouis probationibus proposuit, nonnulla interim subiungens responsa ad predictam Mabillonii prefationem, solo ueritatis intuitu, uti ipse testatur, non contentionis aut uincendi studio;  quamuis de uictoria sibi non semel blandiatur, adeo ualide, ut ipse sibi persuadet, respondens obiectis, ut in posterum nullus sit deinceps insurgendi locus.

Hanc secundam eius lucubrationem cum legisset prefationis auctor, et requisitus quid de ea sentiret, pro innata sibi modestia humiliter respondit, non deesse sibi argumenta atque auctoritates ueterum scriptorum, quibus tota dissertatoris disputatio cum suis responsis subuertatur; at nolle se hemine ac potationis patronum exhibere. Eius ego uestigiis lubens insisterem, dissertatorisue rationes silentio pretermittens, cum in bona, qua uersatur, fide, de hemine mensura ualere iuberem, illud Ambrosii recolens: Indecorum quippe est homines curare de cibo, qui militant de regno , nisi me presentis argumenti materia eius responsa discutere cogeret: quod etsi longe uiribus impar, profundam uiri eruditissimi doctrinam suspiciens, aggrediar, non contentionis 539 studio, aut ampliande uini mensure  desiderio; sed solo ueritatis illustrande intuitu, laudans interim in dissertatore abstinentie amorem, quem omnium monachorum animis ita inspirasse percuperem, ut omnes a uino abstinere persuasisset.

Cum nullum in tota dissertatione nouum proponat argumentum, aut si quid noui proposuerit, totum in responsis ad obiecta consistat, dissertationem interim relinquens, responsiones in quibus plurimum ingenii acumen ac subtilitatis demiratus sum, impugnare mihi proposui. In iis dissertator supponens congii Farnesiani ueritatem, et quod inde concluserat, antiquam Romanorum heminam decem duntaxat unciis constitisse, sanctumque Benedictum Italicam heminam fratribus suis, non aliam tribuisse; totus est in probando: 1o antiquam Romanam heminam adusque S. Benedicti tempora fuisse in usu; 2o eius usum in tota Italia uiguisse; 3o mutationes in mensuris non nisi longo post tempore contigisse. At  quibus id momentis demonstret uideamus.

Primo, ut probet antiquas Romanorum mensuras adusque sancti Benedicti tempora in communi usu commercii perseuerasse, adducit Fannii carmen de Ponderibus et Mensuris, quod ille Constantini imperatoris tempore scribebat, hoc est ducentis ante S. P. Benedictum annis; quodque postea Priscianus, uiuente sancto legislatore, Constantinopoli expoliuit, nulla tamen quoad rerum substantiam facta mutatione. Quapropter cum Fannii carmen a Prisciano, uiuente sancto Benedicto expolitum, uncias hemine duntaxat decem tribuat, signum est Romanam heminam ad eum usque usu receptam fuisse.

Istud argumentum, quod adeo ualidum existimat dissertator, nullius mihi ponderis esse uidetur. Nam primo ex auctoritate Fannii, qui ducentis ante S. P. Benedictum annis scripsit, nichil potest inferri; quamuis enim uiguisset eius adhuc tempore Romana hemina, potuit tamen intra ducentos annos mutari, ut reuera mutata est, nec adusque sanctum  Benedictum perseuerasse. Nec plus urget Prisciani testimonium, qui non nouum condidit carmen, sed a Fannio conditum expoliuit, mutatis quidem uerbis, ut maiori cum delectatione illud lector percurreret, sed nulla quoad substantiam rerum mutatione facta, ipso fatente dissertatore. Quid autem ad rem Prisciani expolitio? Si quis nunc Fannii carmen expolire aggrederetur, eius uerba mutans, substantiam rerum conseruans, rectene concluderetur inde Romanas mensuras ad nostra usque tempora usu perdurasse? Idem iudicium ferendum est de Prisciani expolitione, qui Fannium corrigens, locutus est habita ratione ad eius tempora, non nouum opus concinnauit; quod si concinnasset, ipse Constantinopoli scribens, non Romanas aut Atticas, sed Constantinopolitanas descripsisset mensuras.

uerum tantum abest ut dissertatori faueat Priscianus, ut si carmen eius discutiamus, potius iam mutatas  fuisse quam conseruatas ueteres Romanorum mensuras, uariasque pro uariis locis ac populis exstitisse uisuri simus: quod uel ex ipso carminis eius proemio probari potest: ita enim orditur:

540 Pondera preconiis ueterum memorata libellis
Nosse iuuat.

Non ergo sui temporis pondera describit Priscianus, sed ueterum. Ergo alia tunc temporis habebantur; et reuera non multo post addit:

   Sed si generatim his pondus inesset,
Seruarent eadem diuerse pondera gentes;
Nunc uariant; etenim cuncta non federe certo
Nature; sed lege ualent, hominumque repetis.

Nec amplius concludit, quam magno cum elogio citat, Cassiodori auctoritas, ut probet Theodoricum regem, cui ille erat a secretis, in mensuris nichil mutasse. Imprimis citat locum ex epistola quam ille Theodorici nomine scripsit ad Idam ducem , precipiens ut ecclesie Narbonensis  possessiones, ab iniquis peruasoribus occupatas, restituendas curet, quia res ab antiquo rege rationabiliter decretas ipse titubare non uult: »Cur enim, inquit , priora quassemus, ubi nichil est quod corrigere debeamus?« Deinde locum alterum ex epistola ad Argolicum Urbis prefectum, qua iubet ut restituantur Marciano atque Maximo, filiis uolusiani, turris circi, et locus amphitheatri, que sibi erepta, dum deflende morti patris uacarent, conquerebantur: quia, inquit, »Nos qui regulas ueterum, qui seruamus momenta pietatis, salubri ordinatione censemus, ut si quondam patricius atque magnificus uir uolusianus, pater supplicum, commemorata communi iure possedit, filiis perire non debeant.« Sed quid hec ad Romanam heminam? Ex his quidem locis habemus, Theodoricum iustitie amantem, nulli fraudem inferri uoluisse: at exinde nullus concludet Romanas mensuras ab ipso aut ante eum ab alio aliquo mutatas non fuisse.

 Maiorem uerisimilitudinem pre se fert locus ex epistola ad Betium patricium , qua scribit, domesticos protectores equitum et peditum, qui aule regie iugiter excubabant, conquestos esse ab arcario prefectorum se pro emolumentis solemnibus integri ponderis solidos non percipere, et in numero grauia dispendia sustinere: quod ille iubet emendari. Tum subiungens nonnulla in laudem arithmetice, dicit prudenti antiquorum inuentione factum esse, quod uncia mystico numero duodecies in libra reperiatur; ac tandem concludit: »Talia igitur secreta uiolare, sic certissima uelle confundere, nonne ueritatis ipsius uidetur esse crudelis et feda laceratio? Exerceantur negotiatores in mercibus: emantur late, que uendantur angustius: constet populis pondus ac mensura probabilis; quia cuncta turbantur, si integritas cum fraudibus misceatur. Mutilari certe non debet, quod laborantibus datur; sed a quo fidelis actus exigitur, compensatio imminuta prestetur.«

 Ex hac epistola demonstratur Romanam libram tempore Cassiodori, uti nunc, duodecim unciis constitisse; Theodericum regem institutis a se uel ab aliis ponderibus uel mensuris insistendum esse uotuisse, nulli a publicis presertim prefectis fraudem faciendam esse; sed ut 541 a quo fidelis actus exigitur, compensatio imminuta prestetur. At uero male omnino ex hoc loco infert dissertator, antiquam heminam Romanam etiam B. Benedicti tempore perdurasse, nec Theodoricum ipsum, aut alios ante eum antiquas mensuras permutasse.

Denique locus ex alia epistola a Cassiodoro Liguribus scripta , quos sic alloquitur: »In ponderibus atque mensuris uos suggeritis ingrauatos, et ideo nostra cura prouidebit ut nullius uos ulterius ex ea parte uexare possit iniquitas; quia graue scelus esse iudicamus, aut mensuras modum excedere, aut libram equissimi ponderis iustitiam non habere.« Ostendit uitandas esse pre omnibus  exactiones, nichilque ultra institutas mensuras esse exigendum: quod et in paruis et magnis eque mensuris contingere potest. At dissertatorem nichil iuuat: imo potius demonstraret iam immutatas ampliatasque aliquibus iam in locis mensuras; quod ille uoluerit emendare, an uero emendauerit, non constat. Et sic locus iste contra dissertatorem pugnare uidetur. Sed his omnibus in locis studet imprimis Cassiodorus impedire exactiones ac fraudes, publicas subditorum calamitates et grauamina non ferens; quod et alibi commendat, canonicario scribens  ut subditos sibi admoneat tributa consueta exsoluere, atque imprimis, ut »nullus quantitatem iuste ponderationis excedat, sitque libra iustissima. Modus non erit rapiendi, si pondera fas sit excedi.« Igitur Cassiodorus siue Theodoricus, cuius nomine quinque primos epistolarum libros scripsit, aliud nichil uolebat quam fraudulenta pondera mensurasque abolere, quibus forte exactores tributorum, quos ipse publicis uti ponderibus et mensuris iubet, subditos suos non  parum grauabant. At uero exinde nullus conficiet antiquas Romanorum mensuras, siue ab ipso, siue alio ante eum non fuisse mutatas.

Nec plus proficit dissertator cum posteriores Prisciano et consequenter sancto Benedicto auctores, heminam decem duntaxat unciis fecisse, uolens demonstrare; ad id probandum in medium adducit sanctum Isidorum . Nam quodnam sit de mente sancti Isidori hac in parte ferendum iudicium, docet nos ipse dissertator, asserens sanctum Isidorum res ab aliis antiquioribus auctoribus dictas, a se sine ullo examine collectas scripsisse. Et certe sanctus Isidorus, ut ostendit noster Menardus, sibi ipsi contradicit. Qui etiam, quamuis sibi non contradiceret dissertatori, qui Romane hemine uncias omnino decem tribuit, non faueret. Nam S. Isidorus duodecim unciis, et quidem ponderalibus heminam facit: »Hemina, inquit  appendit libram unam, que geminata sextarium facit.«  Unde mirum est uirum eruditum adeo inualidum proponere argumentum; quod certe in rudiori scholastico alius egre ferret. Sed quid? In tuenda mala causa omnia solent adhiberi, ut ipsius dissertatoris uerbis utar .

Hactenus satis demonstratum existimo non probasse dissertatorem in suis responsis immutatas adusque sanctum Benedictum Romanorum antiquas mensuras uiguisse. At multo minus probat eas eo tempore 542 per totam Italiam usu receptas fuisse. Nam quem ad id astruendum profert, Nicolaum de Fractura, qui annis post sancti Benedicti obitum septingentis quinquaginta duobus scripsit; quem etiam, si non errauerit typographus, integro seculo antiquiorem facit, is nimis remotus est testis quam ut faciat fidem, cum scripsit quod suo tempore, id est anno 1299, inferioris Italie populi »communiter circa mensuram huiusmodi usum sequuntur Romanum.« Potuerunt enim in tanto temporis intermedio  populorum illorum leges non semel mutari. O si quis adeo dissitum testem dissertatori produceret, Deus bone, quam longe ualere iuberet! Sed uideamus num id reuera docuerit Nicolaus, quod cum asseruisse dicit dissertator: »Hemina, inquit, est mensura competens ad bibendum in uno prandio; que usque hodie in Cassinensi monasterio conseruatur. Et facta consideratione, sicut de facto sum expertus, parum plus aut minus potest recipere quam petitum, quod est mensura quedam apud Romanos. Et quod de tali mensura Magister intellexerit, est ualde uerisimile, ex eo quod in Nursia prouincia, unde idem ortus fuit, talis mensura habetur in usu; et homines illius prouincie in emendo uendendoque, communiter circa mensuram huiusmodi usum sequuntur Romanum.« Ex hoc loco optime infertur Romanas mensuras Nicolai tempore Nursie fuisse in usu. At quando Nursia, Sublacum et Cassinum, totamque Italiam inferiorem complectetur, tunc Nicolaum in testem ueritatis.  quam probare intendebat, remotissimum adducere poterit; interim uero nichil obtinet. Cuius proinde probationes de continuatis adusque S. Benedictum et ultra in tota Italia Romanis mensuris nulle demonstrate sunt. Nunc quid de facta a monachis earum immutatione proferat discutiamus.

Ea est, inquit, rerum natura, ut semper regnorum perturbationes sequatur in monasteriis declinatio lapsusque discipline regularis: quod maxime seculo uIII contigisse narrat, cum permissis clericorum cupiditati monasteriis, exsultantibus eorum abbatibus, rebus necessariis monachis deficientibus, tota regularis obseruantie disciplina pessum iit; tuncque laxis semel habenis, monachi in omne excessum genus proruerunt. Unde mirum uideri non potest, si nonnulli seculi IX auctores, aut rerum ignari, ad ampliandas mensuras procliues, non examinatis Romanis Italicisque tempore sancti Benedicti mensuris, mutatas seculo uIII aut IX in regnis alienis mensuras, quas pre oculis habebant, pro Romanis Italisque ac  Benedictinis reputauerint. Ita fere argumentatur 6 et 7 Responsionis numero. Tum quasi improperans prefationis auctori: uideat, inquit, prefationis auctor cum suo ms. Remensi, num Bertigarius monachus, qui eo seculo, id est IX, scribebat, unus ex illis fuerit; nam ex duabus quas refert opinionibus, semper laxiori fauet. Sed uideat ipse dissertator num legerit attente et cum examine que asserit, aut ne precipiti oculo prefationem perlustrauit.

Deflexerint monachi seculo uIII ab exacta Regule obseruatione, nec ne, per me licet. uixerit in Remensi sancti Remigii monasterio 543 seculo IX, Bertigarius monachus, permitto; at non Bertigario longe antiquior auctor, qui tractatum de ponderibus et mensuris composuit, quem quidem Bertigarius tanquam alienum fetum, non suum, Ebone Remensi pontifice, scribebat in Remigiano monasterio.

Quod si uerus illius tractatus auctor esset Bertigarius monachus, neque tamen obtineret inde dissertator  quod desiderat. Nam dum auctor in eam propendet sententiam, que tres sextario libras, hemine libram et dimidiam tribuit, haud dubium locutus esset secundum usum sui monasterii, hoc est secundum institutum in omnibus Gallie monasteriis usum ab Aquisgranensi concilio, ex cuius decreto Benedictina hemina omnibus in cenobiis recepta fuit; neque enim multo post prefatum concilium uiuebat Bertigarius monachus. Idem iudicium ferendum uidetur de auctore breuis cuiusdam scripti de ponderibus, quod absque nomine auctoris ad calcem Regule sancti Benedicti in uetusto codice ms. reperit noster Mabillonius in bibliotheca sancti Udalrici apud Augustam uindelicorum, in quo hec uerba : »Uncie duodecim libram efficiunt . . . . Libra una et semis heminam facit. Due hemine sextarium reddunt, etc.« Eodem modo uidetur intelligendus Nicolaus de Fractura, cum dicit: »Hemina est mensura competens ad bibendum in uno prandio.« Nam cap. 35 explicans quid sint biberes quos seruitoribus  S. Pater Benedictus concedit, ait biberes esse »uasa que ad unum et moderatum haustum sufficiunt;« et paulo post addit: »Quod singuli tres biberes sufficere debent monacho in mensa.« Quod si singulis biberibus sex uncias dederis, ut reuera capere debent, heminam reperies libram et dimidiam appendentem. Quapropter cum hoc capite heminam explicans Nicolaus ait, eius mensuram in Cassinensi monasterio seruatam, facto experimento parum plus aut minus capere quam petitum, quod est mensura quedam apud Romanos, aut mendum in nomine mensure irrepsisse necesse est, aut duplex apud Romanos fuisse petitum, unum maius, aliud minus , et Nicolaum de minori locutum fuisse; nam et longe erat ab eligendis magnis mensuris, qui paulo post subdit: »Quia uinum plus indulgetur monacho ad confortationem stomachi, quam ad saporem oris, seu  delectamentum nature.« Que si legisset dissertator, fortassis Nicolaum non appellasset  insignem potatorem.

Sed quid etiam si concederemus dissertatori antiquas Romanorum mensuras ad usque tempora sancti Benedicti conseruatas fuisse, idque in tota Italia; quid inde proficeret? cum ipse fateatur S. Patrem specialem heminam suo in monasterio instituisse, ut reuera instituit. Quamuis an ita fateatur merito dubitaueris: nam fatetur, et non fatetur: fatetur, cum duodecim pondo uncias hemine Benedictine tribuit, decem duntaxat Romane; diffitetur, dum utramque sex ex equo cyathis constare facit; nisi forte ignotos antiquis cyathos conficere uelit. At qua ratione duodecim tantum et non amplius unciis Benedictinam 544 heminam fuisse probat? Quia, inquit, si maiorem sanctus Benedictus fecisset heminam, sextarium, non heminam appellasset, ut pote que magis ad sextarii quam ad hemine mensuram accessisset:  unde et sanctus Isidorus, qui non multo post sanctum Benedictum scripsit, de hemina, tanquam de mensura unciarum duodecim, locutus est, unicam ei pondo libram tribuens . Quid sentiendum sit de sancto Isidoro, docuit nos supra dissertator: sufficiat hic dicere, eum in libris Originum, non de monastica, sed de communi locutum fuisse hemina. Quod uero urget in nomine hemine, 1o supponit immutatas fuisse ueteres Romanorum mensuras; 2o sanctum Benedictum nullam aliam habuisse rationem, ut mensuram a se institutam hoc nomine donaret; 3o hoc mera coniectura est, que aliquantuli potest esse ponderis, cum non occurrunt aliunde certe rationes opposite. At superius demonstratum est heminam Benedictinam tribus constare calicibus, ut patet ex Regula Magistri, sancti Isidori, sancti Fructuosi, statutis sancti Adalardi, et ex Nicolao de Fractura, et insuper ex libro Usuum Cisterciensium, cap. 73, apud quos monachorum mixtum erat tertia pars hemine uini. Nam mixtum seu biber  unum moderatum calicem capiebat; ac proinde non minus sesquilibra continuisse, ut habent codices Remensis et Augustanus, atque aliunde demonstrari potest.

uerum, inquit, sufficit hemina unciarum duodecim ad prebendos tres illos calices; nam cum constet sex cyathis, si media diuidatur, tres ad prandium cyathos, totidemque ad cenam habebimus. Nam tres illi calices, ex constanti omnium ueterum traditione tam profana quam monastica, aliud nichil erant quam tres cyathi; quod patet ex Plinio , istud probante auctoritate Democriti, quem librum composuisse ait, ut ostenderet quartum in refectione cyathum non esse sorbendum; ex S. Augustino qui sobrium hominem cum Manicheorum affectata sobrietate conferens , hunc describit tres cyathos uini sustentande ualetudinis gratia sorbentem; et ex oratione tertia abbatis Isaie, qua fratri adolescentiori permittit, ut ad ternum usque cyathum, si ualetudinis  ratio postulet, uinum bibat. Et sic cum sex in nostra hemina habeamus cyathos uini, tres ad prandium, inquit, et totidem ad cenam, si tantumdem aque uino admisceamus, duodecim liquoris uncias ad quamlibet refectionem propinamus, ut scilicet quatuor ad singulos haustus absorbeantur, quod satis superque sufficere debet homini sobrio ad quotidianum potum.

Pretereo hic silentio quod duas pondo uncias cyatho tribuat dissertator, cum tamen ex constanti ueterum scriptorum auctoritate non constet nisi decem drachmis, id est una uncia cum quarta parte uncie , aut ad summum duabus unciis mensuralibus, que ponderalibus aliquanto leuiores sunt. At quod ait, sufficere homini sobrio uncias potus duodecim ad refectionem perfectam, an discretionis legibus quadret, aliis iudicandum relinquo. Et quidem id sufficere puerulo  aliquando posset, imo quibusdam abstinentie gratia a Deo donatis; sed uniuersam congregationem his legibus 545 constringere nulle discretionis ac prudentie leges permittunt.

Neque uero existimandum antiquos illos auctores, qui ternum ad refectionem cyathum sobrio sufficere asserunt, adeo rigide ad litteram intelligendos esse, quasi triginta duntaxat uini drachmas sobrio concessissent. Sed cyathi nomine integrum calicem haud dubium intelligunt, sicuti etiam nunc intelligere solemus. Id patet ex Regula sancti abbatis Isaie, cuius auctoritate gloriatur dissertator: nam quod in citata oratione cyathi, id in Regula scyphi nomine expressit : Si ad potum uini coactus fueris, ne bibas plus quam tres scyphos mediocres. uerum ad id demonstrandum nichil efficacius proferri potest quam citata ab ipso dissertatore Regula sancti Fructuosi , que cum in dies mediam fratribus heminam indulgeat, uult tamen ut in precipuis solemnitatibus tria pulmenta, et totidem potiones prebeantur.  Nam si calix, poculum et potio, ex constanti ueterum traditione tam profana quam monastica, idem sonant cum cyatho, sanctus Fructuosus nichil amplius in diebus solemnibus quam in priuatis indulsisset: nam cum mediam quotidie heminam, que sex cyathis constat, concesserit, tres consequenter cyathos, ac proinde tres potiones priuatis perinde ac solemnibus concessisse fatendum erit. Adde quod si tres cyathi stricte sumpti, sufficiant homini sobrio ad unam refectionem, huncque numerum transgredi sobrietatis sit metas excedere, procul dubio S. P. Benedictus omnium iustorum spiritu plenus, regulam scribens discretione precipuam, temperantie leges ignorasse dicendus erit, ut pote qui integram ieiuniorum refectioni heminam indulgeat, hoc est sex cyathos, quos continet hemina.

Que diximus hactenus confirmat Theodemari abbatis Cassinensis ad Carolum Magnum epistola, in qua apposite ad nostrum propositum hec lego: »Misimus  etiam mensuram potus, unam que prandio, et aliam que cene tempore debeat fratribus preberi: quas duas mensuras estimauerunt maiores nostri hemine mensuram esse.« Ex his uerbis habemus: 1o heminam apud Cassinenses duas in mensuras diuisam fuisse, quarum una prandio, altera cene inseruiret; 2o duas hasce mensuras inter se fuisse inequales, alioquin unam mittere sat fuisset; 3o minorem, que ad cenam tribuebatur, unciis sex aut octo ad minus constitisse, nam et dissertator sex uini uncias ad cenam concedit; 4o maiorem, que ad prandium, duplo fuisse maiorem. Idem quippe de hemina uini uidetur esse iudicandum, ac de libra panis, cuius tertiam partem ad cenam reseruari uoluit sanctus Benedictus. Et sic duodecim ad prandium, sex ad cenam uncias uini habentes, heminam unciarum octodecim in epistola Theodemari reperiemus. Quapropter concilium Aquisgranense, quod hanc hemine mensuram in omnibus restituit monasteriis, statuit  ut »ubi uinum non est, unde hemina detur, duplicem mensuram  de ceruisia bona habeant monachi.« Que due simul mensure ceruisie, que mixtionem aque non admittit, tres ad minus calices et quidem amplissimos continere debebant: nam ceruisia 546 multo largius ac profusius uino propinari solet, adeo ut duodecim ceruisie uncias in unoquoque calice admittere necesse sit, cum multi quindecim et eo amplius uno haustu exhauriant. Et sic in duabus ceruisie heminis reperiemus uncias triginta sex, hoc est octodecim in qualibet. Atque ita concilii Aquisgranensis canonem intellexisse uidetur, qui nostris temporibus strictiorem ordinis Cisterciensis obseruantiam in suo monasterio restituit ; nam cum uinum ea in regione non crescat, duplicem suis fratribus sicere heminam ministrari curat, hoc est uncias circiter octodecim uel uiginti ad prandium, et tantumdem ad cenam. Cuius exemplum minus apte protulit in medium dissertator, cum ipsi omnino non faueat.

 At, inquiet , hemina apud omnes monastice sobrietatis studiosos, pro uasculo et quidem paruissimo reputata est, ut probat locus ex uita sancti Hermelandi abbatis , ubi minor paruissimo etiam uasculo appellatur. Addere potuisset dissertator heminam apud Cluniacenses unico scypho comprehensam fuisse: nam apud Udalricum  reperimus signum scyphi, qui capit quotidianam uini mensuram. uerum hisce exemplis aliud opponimus Hildemari longe ad persuadendum efficacius, ut pote qui perspectam omnino habebat genuinam sancti Benedicti heminam. Hic autem, explicans eum Regule locum qui cauet ne monacho subrepat ebrietas, ait minuendam esse mensuram ei »qui de sola hemine mensura crapulam sentit, id est qui aut in locutione, uel in ingressu uacillat.« Quod plane ei contingere non potest qui tam paruissimo uasculo in diem contentus est.

Ceterum hec nostra, quam proponimus, hemine mensura, sobrietatis metas non adeo excedit, ut pro  paruissimo uasculo haberi non possit respectu maioris et amplioris uasis, u. g., modii, qui forte necessarius esset ad potandam numerosam congregationem. Locus autem ex Udalrico citatus intelligendus est de singulari aliquo scypho amplissimo, quales reperiuntur aliqui ad singulares aliquos usus destinati, non de communi. Atque hec sufficere credimus ad faciendum satis dissertatori. Quod si iterum assurgat, nobis opponendo sanctorum quorumdam exempla, qui uinum ita dilutum aqua bibebant, ut uini speciem amisisse uideretur, respondebimus omnia hec singularia sanctorum exempla contra ipsum pro nobis militare: nam si sex tantummodo uncias ad prandium unicuique concedas, certe omnes ita uinum diluere cogentur, ut uini speciem amittat; et sic quod singulare quibusdam laudatur in sanctis, omnibus monachis commune euadet. Sed de hemina satis.

Quibus autem donat Deus tolerantiam abstinentie, propriam se habituros mercedem sciant.] Quem locum  ita explicat Petrus Damiani : »Ac si promulgator sancte Regule suis auditoribus dicat: Suscipientes quidem quod indulgeo, non peccatis, sed non suscipientes mercedem habetis; admissa siquidem misericordia, non incurritis penam; sed propter Deum dimissa 547, pertingitis ad coronam; addit tamen; Et hec quidem speciali crimine non depressi; alioquin quisquis se meminit illicita perpetrasse, uersa nunc uice debet a licitis abstinere; et qui commisit superbe prohibita, debet nunc humiliter abdicare concessa. Plerique enim molliter suauiterque uiuentes, si aliquando suadentur ut quantumlibet uel parum saltem arctioris uie arripiant institutum, mox ratiocinium sibi defensionis obtendunt, dum quispiam eorum sic ait: »uiuo, inquit, ut iubeor, dum rebus concessis utor, legis mee mandata conseruo;« deinde, ut tanquam uictor de superiori contendere uideatur, in audaciam prosilit: »Nunquid, inquiens, Regula ab his et huiusmodi licentiam tollit? Nunquid non mihi hec illa concedit? uerum quisquis ista contendit, inter uoluntatem necessitatemque scriptoris  discernere necdum didicit, et alia secundum indulgentiam permitti, alia secundum imperium precipi non cognouit.«

Sed queritur num is cui Deus tolerantiam abstinentie donat, absque ulla alia abbatis licentia abstinere a uino possit. Affirmatiuam tenent Hildemarus, Bernardus Cassinensis, Richardus de Sancto Angelo, et Boherius, tolerantiam abstinentie etiam ad cibum et uestimenta extendentes. Hildemarus tamen licet abstinere a uino sine consensu abbatis bonum esse existimet, addit nichilominus: »Tamen melius facit monachus, si aliquantulum biberit uinum, causa humane laudis uitande, quam si ex toto ieiunauerit.« Existimo etiam et ego posse licite et laudabiliter absque alia abbatis licentia quemque abstinere a uino, cum Deus tolerantiam abstinentie donat; quia sanctus Benedictus nonnisi ad duritiam cordis uinum monacho concedit; a quo, si possit, abstinere percuperet,  simili fere modo, inquit Petrus Damiani , quo Apostolus de communi amplexu coniugibus dicit: Hoc autem dico secundum indulgentiam, non secundum imperium; ubi mox addit: uolo autem omnes homines esse sicut meipsum; sed unusquisque proprium habet donum ex Deo, alius quidem sic, alius uero sic. Atque ita sanctus Isidorus in Regula scribit : »Quicunque ad mensam residens a carnibus uel uino se abstinere uoluerit, non est prohibendus; abstinentia enim non prohibetur, sed potius collaudatur.«

Quod si aut loci necessitas, uel labor, aut ardor estatis amplius poposcerit.] Tres hic exponit causas, pro quibus augeri aliquid ad indultam heminam possit: loci necessitatem, siue, ut explicat Boherius, loci qualitatem, laborem, et estatis ardorem; de quibus Bernardus Cassinensis sic disserit: »In necessitate loci comprehendit etiam necessitatem persone; quia potest esse, quod aliqua persona indiget citius, alia persona minus, sicut in loco multum sicco et ualde  arido, et solis percussione continua feruente, maiori egent potus humectatione, sicut patere potest in insulis quibusdam marinis, et specialiter in insula Lirinensi. In labore etiam corporis desiccatur humor humidus, ex labore et sudore consumptus, uel calore naturali magis incitato et fortius agente. Tempore 548 enim estatis cholera magis regnat, et exterioris inualescit igne caloris.« His tribus causis due possunt alie adiungi, scilicet Sanctorum solemnitates, et hospitum aduentus; de quibus Regula Cuiusdam ad uirgines : »Potus uero, si sicere liquoris, id est ceruisie, mensura solita tribuatur; si uoluntas abbatisse fuerit, si labor, uel festus dies, uel hospitis aduentus pia precatio exagitauerit, uini potio augenda est.«

In arbitrio prioris consistat.] Id est abbatis; nam »prior, prepositus, ac decanus, siue etiam cellerarius non possunt in aliquo supra Regulam dispensare, aut aliquid aliud agere, nisi quantum conceditur eis ab abbate,« inquit Boherius. Ex hoc autem loco patet  heminam non ita amplam esse mensuram ac uoluerunt nonnulli: que si tanta esset, nunquam necesse foret aliquid illi superaddere.

Considerans in omnibus ne subrepat satietas aut ebrietas.] Ex hoc econtra constat heminam non adeo fuisse breuem, ut docent alii; alioquin non esset cur timeretur satietas et ebrietas. Porro sanctus Ferreolus ebrium monachum triginta diebus a uini potione suspendit.

Licet legamus uinum omnino monachorum non esse.] Ubinam hoc legerit sanctus Benedictus inquirunt commentatores. Smaragdus, Petrus Diaconus et Turrecremata existimant hoc a quodam antiquorum Patrum prolatum esse, a quo dictum referunt: »Caro et uinum, siue potus in quo sit ebrietas refutanda sunt a monachis, nec suscipienda, quibus pro Christo crucifixus est mundus et ipsi mundo .« At quisnam sit ille antiquus Patrum non explicant. In Regula Cuiusdam ad monachos id expressis uerbis continetur. uerum auctor illius Regule sancto Benedicto  posterior uidetur. Boherius in primo commentario: »Ego, inquit, in uitis Patrum legi quod quidam narrauerunt abbati Pastori de quodam monacho, quia non bibebat uinum; quibus ille respondit, quia uinum omnino monachorum non est.« Similiter in secundo commentario hoc dictum refert abbati Pastori; et insuper saltem implicite Regule sancti Pachomii, sancti Basilii, et epistole sancti Hieronymi ad Eustochium, ubi loquens de monachorum abstinentia : »De cibo, inquit, et potu taceo, cum ibi etiam languentes monachi aqua utantur frigida, et coctum aliquid accepisse luxuria sit.« Menardus etiam dictum ascribit abbati Pastori, uti narratur in lib. Iu de uit. Pat., n. 31, interprete Pelagio. Quamuis an ita reuera se res habeat dubitauerint nonnulli, eo quod probabile non uideatur hunc librum a Pelagio translatum fuisse ante annum 537, quo in Palestina et Oriente legationem obibat: quo tempore  suam sanctus Benedictus scripserat Regulam. uerum ab alio translatum sanctus Benedictus illum legere potuerat. In nuper uulgatis a Ioanne Cotelerio sanctorum Patrum sententiis reperio abbatem Xoium cuidam fratri aliquando dixisse: »uinum ad Monachos non pertinet secundum Deum uiuentes .«

549 Quidquid sit, certe si non legerit sanctus Benedictus, potuit saltem in aliis sanctorum Patrum scriptis predictum effatum uidisse; in quibus saltem implicite legimus uinum monachorum non esse. Ita sanctus Antonius in Regula : »Ne commoreris, inquit, in loco, ubi uinum exprimitur, nec comedas carnem omnino.« Sanctus Pachomius: »uinum et liquamen absque loco egrotantium nullus attingat.« Sanctus Athanasius in uulgato Syntagmate doctrine ad monachos : »A uino plane et omnino abstine, uel degusta tantummodo, et Creatorem celebra. Quod si autem, ut Timotheus, propter multos labores in morbum incidas, paululum  uini adhibe.« Sanctus Basilius : »Aque potus, ut naturalis et necessitati sufficiens, omnibus propositus est;« et alibi : Potissimum debet se monachus a congressione mulierum abstinere, itemque a uini usu; quia uinum et mulieres apostatare faciunt sapientes.« Sanctus Dorotheus : »uinum absque necessitatis causa, uel extra symbolum ne bibas.«

His concinunt ea que de uiuendi ratione priscorum monachorum nonnulli scribunt. Sanctus Athanasius : »De carnibus uero et uino tacere melius puto quam quidquam dicere, quando nec apud plurimos quidem monachorum istiusmodi aliquid reperiatur.« Sanctus Augustinus : »Non solum a carnibus et uino abstinent pro sufficientia domandarum libidinum, sed ab eis etiam que tanto concitatius uentris et gutturis prouocant appetitum.« Seuerus Sulpicius de discipulis sancti Martini : »uinum nemo nouerat, nisi quem infirmitas cegisset.« uide uitam sancti Pachomii, num. 50, apud Bolland., 14 Maii.

Sed his indulgentiores fuerunt Nitrienses monachi, qui, teste Palladio, uino utebantur. uinum etiam monachis permittunt sanctus Ferreolus, sanctus Fructuosus, et Magister in suis Regulis; sanctimonialibus sanctus Cesarius in Regul., cap. 28 : infirmis duntaxat sanctus Leander, in lib. de Institutione uirginum, cap. 9. In Regula incerti auctoris uinum bis tantum in hebdomada conceditur , ut scilicet »sabbato et dominica, sicut consuetudo est, qui uolunt, uinum accipiant.« Primi etiam sancti Benedicti abbatis Anianensis discipuli »uinum tantum diebus Dominicis solemnibusque percipiebant .« Menatenses quoque monachi dominicis duntaxat diebus uini singulas potiones percipiebant. Non defuere etiam ex nostris qui uinum omnino non biberent. Tales fuerunt olim Fuldenses monachi, quibus, ut scribit u. Eigil in  uita sancti Sturmii, num. 14 , cum sanctus Bonifacius »sacras exposuisset Scripturas, et quod nusquam uinum monachorum legeret esse, consensu omnium decretum est, ut apud illos nulla potio fortis que inebriare possit, sed tenuis ceruisia biberetur; quod post plures annos crescente familia propter egrotos et imbecilles, tempore Pippini regis, synodali decreto, immutatum est.« Tales Lindisfarnenses adusque tempora Ceolwlfi regis, qui obiit anno 760. »Hoc enim rege iam monacho facto efficiente, inquit Simon Dunelmensis , data est Lindisfarniensis Ecclesie monachis licentia bibendi uinum uel ceruisiam. 550 Ante illud tempus non nisi lac uel aquam bibere solebant, secundum antiquam traditionem sancti Aidani, primi eiusdem Ecclesie antistitis et monachi.« Tales in Armorica Landeuenecenses, qui usque ad Ludouici Pii Augusti tempora, quibus Regulam  sancti Benedicti susceperunt, »nesciebant omnes usum uini,« ut scribit auctor uite tertie sancti Winwalei, num. 9 . Tales in saltu Bohemico degentes monachi, de quibus in uita sancti Godehardi, num. 14 : »De potu, ut omnibus notum est, nichil prorsus ibi nisi sola aqua habebatur: ipsa etiam hospitibus ad sufficientiam, fratribus ad mensuram dabutur.« Tales Sytrienses, apud quos »uinum ibi nemo nouerat, nec si etiam grauissimam quisquis egitudinem pateretur,« testante Petro Damiani in uita sancti Romualdi . Tales denique cupiebat esse sanctus Wunebaldus, qui etiam Monguntie noluit edificare monasterium, eo quod eo loci esset frequentior uini usus, timens ne relaxaretur inde regularis obseruantia .

Neque uero hec adeo stupenda uideti debent in religiosis, cum non inferiora uisa sint aliquando in paganis. Germani enim, ut scribit Iulius Cesar,  uinum a finibus suis etiam lege defendebant, quod imbelles animos generare crederetur. Aristoteles uinum remouet a seruis, quod contumaces eos faciat, et liberos insolentes : »Quare apud multas nationes, inquit, etiam ingenui illo abstinent, ut Carthaginienses, dum militant.« Multo ergo nos rubore suffundere debet quod subdit sanctus Benedictus.

Sed quia nostris temporibus id monachis persuaderi non potest.] Quos, ut ait sanctus Ferreolus, latere non poterit id quod Apostolus Timotheo scribit dicens: uino modico utere propter stomachum tuum et frequentes infirmitates tuas. Hoc est enim unicum eorum refugium, quibus minus sapit aque potus. uerum, ut ait sanctus Bernardus  »frustra quidam sibi blandiuntur de exemplo Pauli hortantis discipulum non bibere aquam, sed modico uti uino propter stomachum et frequentes suas infirmitates; qui attendere debent, primum quidem Apostolum minime sibi ipsi rem  istiusmodi suadere; sed nec discipulum eque exposcere sibi. Deinde non monacho hoc intimari, sed episcopo, cuius uita tenere adhuc et nascenti ecclesie pernecessaria esset. Timotheus hic erat: da mihi alterum Timotheum, et ego cibo eum, si uis, etiam auro, et poto balsamo.« Et Petrus Damiani : »Ad hec respondet languidus noster: Sed Apostolus, inquit, suo discipulo precipit dicens: »Noli adhuc aquam bibere, sed modico utere uino propter stomachum et frequentes infirmitates tuas.« Utinam, frater, sic memoriter teneremus reliquas sacre Scripture sententias, que ieiunium predicant, sicut hanc unam, que rigorem abstinentie ex discretione relaxat: quare non sic reminiscimur quod idem Paulus alibi dicit: Nolite inebriari uino, in quo est luxuria . . . . . Sed et istud Pauli quod mihi tam libenter obiicis, et alia huic similia, qua discretionis arte precipiat ipse alibi manifestat, cum  dicit: 551 Hoc, inquit, secundum indulgentiam, non secundum imperium dico, etc.« Et antea inuehens in eos qui ne uino abstineant, egritudinis molestias pretendunt: »At forsan inquies, doleo caput, langueo stomachum. Hec sunt emplastra mollium, hec palliatio carnaliter uiuentium monachorum. Satis macra hec cernitur excusatio, cum egrotos et aqua refoueat, et uinum frequenter occidat. Nunquid non precursor Domini aliquando egrotus elanguit, qui uinum et siceram nunquam bibit? Nunquid Iacobus Alphei medicos quesisse legitur, qui istos liquores ex utero matris ignorasse perhibetur? uero ut a seculi origine repetamus, mundus hic usque ad sexcentesimum tertium Ne annum prorsus uinum ignorasse cognoscitur, cum per tot curricula temporum obiisse quidem, sed nullus hominum egrotasse legatur.« uide ibidem egregiam prosopopeiam, in qua aquam inducit loquentem, et delicatos nimis monachos increpantem atque suas egregias dotes atque  utilitates referentem.

Quia uinum apostatare facit etiam sapientes.] Eodem modo loquitur sanctus Basilius in sermone de Ascesi. Quanam uero ratione id fiat, explicat Smaragdus his uerbis: »Apostatare dicitur a uia iustitie recedere, a fide transgredi, retroire, uel a bono preuaricari. uerum quomodo uinum apostatare faciat sapientes diligenter attende: Ne enim sapiens, sanctus et antiquissimus uir, quem tante moles aquarum non uicerant, a modico uino deuictus est, et ab ebrietate dormiens nudatus. Patriarcham uero Loth uinum apostatare fecit, quando contra naturam in filiabus suis impudenter se commiscuit. Si ergo sanctis et magnificis uiris uini ebrietas non pepercit, quanto magis exiguum atque infirmum monachum superabit?« Recte omnino sanctus Hieronymus : »Quod si absque uino ardeo adolescentia, et inflammor calore sanguinis, et succulento ualidoque sum corpore, libenter carebo poculo in quo suspicio ueneni est.«

 Ubi autem loci necessitas exposcit, ut nec suprascripta mensura inueniri possit.] Loci necessitas duobus hic modis intelligi potest: 1o si monasterium in his situm sit regionibus in quibus uinum non nascitur; 2o si nulle sint monasterio uinee, et tanta sit eius paupertas, ut commode emi non possit. Ita fere Boherius.

Aut multo minus, aut ex toto nichil.] Si tantilla erat hemina uini, ut uult dissertator, quomodo multo minus reperiri posset?

Benedicant Deum qui ibi habitant, et non murmurent.] »Si quis enim murmurauerit ob cibum, inquit S. Basilius, obnoxius est iudicio eorum, qui murmurauerunt in deserto.« Ex hoc porro loco non male infertur S. P. Benedictum non uni Cassinensi cenobio Regulam scripsisse, sed toti mundo promulgandam spiritu prophetico preuiderat. uide Heften., lib. II, tract. 6, disq. 3.



CAPUT XLI. Quibus horis oporteat [a 1Kb] reficere fratres [b 1Kb] .


 552 A sancto Pascha usque ad Pentecosten, ad sextam reficiant fratres, et ad seram [c 1Kb] cenent. A Pentecoste [d 1Kb] autem tota estate   quarta et sexta feria ieiunent usque ad nonam: reliquis uero diebus ad sextam praudeant. Que prandii sexta, si opera [e 1Kb] in agris habuerint, aut estatis feruor minus fuerit, continuanda erit, et in abbatis sit  prouidentia; et sic omnia temperet atque disponat, qualiter et anime saluentur, et quod faciunt fratres, absque iusta [a 1Kb] murmuratione faciant.

Ab idibus autem Septembris usque ad caput [b 1Kb] Quadragesime, ad nonam semper reficiant. In Quadragesima [c 1Kb] uero usque ad Pascha [d 1Kb] ad uesperam reficiant.  Ipsa tamen uespera sic agatur, ut lumine [e 1Kb] lucerne non indigeant reficientes; sed luce adhuc dici omnia consumentur [f 1Kb] . Sed et omni tempore, siue cene [g 1Kb] siue refectionis hora sic temperetur, ut cum luce [h 1Kb] fiant omnia.





COMMENTARIUS.


 Hactenus de mensura cibi et potus S. P. Benedictus. Sed quia omnia tempus habent, et inter alias uite recte instituende rationes, una ex precipuis illa est, qua sua singulis assignantur momenta: de refectione postquam dicit sanctus Pater, statim subiungit, quibus horis oporteat reficere fratres. Ubi sic horas refectionis disponit, ut etiam ieiuniorum tempora determinet; quibus nimirum seruanda, quibusue soluenda. Qua re quenam fuerit ueterum monachorum praxis, ex eorum regulis aliisque scriptis, priusquam eius textum attingamus, ante referre duximus alicuius opere pretium.

553 Imprimis Regula sancti Antonii hec habet : »Ieiuna usque ad nonam singulis diebus, excepto sabbato et dominico die. Adueniente uero nona, ne adeas cellam cuiusquam fratrum, et cum sederis ad comedendum, ora prius, tum comede.«

Regula sanctorum Patrum Serapionis, Macarii, Paphnutii, et alterius Macarii : »Debet ergo iste ordo teneri, fratres, ut nullo die nisi hora nona reficiant fratres in monasterio, excepta dominica die  et quinquagesima die Pentecostes.«

Paulo seuerior erat monachorum sub sancto Eusebio abbate montis Coryphes in Syria seculo Iu, uiuentium continentia: hic enim, ut legimus in eius uita, num. 7 , »cibum capiebat tertio et quarto quoque die. Iis autem qui secum habitabant, iubebat uesci alternis diebus.«

Austerior adhuc monachorum in monte Sina de quibus S. Nilus : »Alii quidem cibum capiunt in die dominico, totos septem dies ieiuni permanentes. Alii uero tempus dimidiant, bis in hebdomada alimenta recordantes. Alii uero post unam diem.«

Sed multo remissior apud Gallos; quibus ista per annum ieiunia concilium Turonicum II assignat : »De ieiuniis antiqua a monachis instituta conseruentur, ut de Pascha usque ad Quinquagesimam, exceptis Rogationibus, omni die prandium fratribus preparetur. Post Quinquagesimam tota hebdomada  exacte ieiunent. Postea usque ad calendas Augusti ter in hebdomada ieiunent, secunda, et quarta, et sexta feria, exceptis his qui aliqua infirmitate constricti sunt. In Augusto, quia quotidie misse sanctorum sunt, prandium habeant. In Septembri toto, et Octobri, et Nouembri, sicut dictum est, ter in septimana. In Decembri usque ad Natalem Domini omni die ieiunent. Et quia inter Natalem Domini et Epiphaniam omni die festiuitates sunt, itemque prandebunt. Excipitur triduum, quod ad calcandum gentilium consuetudinem Patres nostri statuerunt priuatas in calendis Ianuarii fieri litanias, ut in ecclesiis psallatur, et hora octaua in calendis ipsius Circumcisionis missa Deo propitio celebretur. Post Epiphaniam uero usque ad Quadragesimam ter in septimana ieiunent.«

Aliquibus ante predictum concilium annis, sanctus Cesarius in Regula ad monachos ,  hanc ieiunii legem tulerat: »A sancto Pascha usque ad mensem Septembrem, quarta et sexta tantum ieiunandum. A mense Septembri usque ad Domini Natale, quotidie ieiunandum. Iterum ante duas hebdomadas ante Quadragesimam, quotidie ieiunandum, excepta dominica, in qua non licet penitus ieiunare propter Resurrectionem Domini: Si quis ieiunauerit die dominico peccat. A Domini Natale usque ante duas hebdomadas de Quadragesima, secunda, quarta, et sexta; inde postea usque ad Pascha, omni die ieiunandum, absque die dominica: qui die dominica ieiunat peccat. Missus uero in ieiunio tres; in prandio uero et in cena duo tantum preparentur. In prandio binas biberes et in cena accipiant; et in ieiunio ternas.« Et in Regula ad sanctimoniales in recapitulatione: 554 »Ieiunium a Pentecoste usque ad calendas Septembris quomodo uirtutem et possibilitatem uiderit mater monasterii, sic studeat temperare. A calendis Septembris usque ad calendas Nouembris, secunda, quarta, et sexta feria ieiunandum est. A calendis uero Nouembris usque ad Natalem  Domini, exceptis festiuitatibus uel sabbato, omnibus diebus ieiunari oportet. Ante Epiphaniam ieiunandum septem diebus. Ab Epiphania uero usque ad hebdomadam Quadragesime, secunda, quarta, et sexta feria ieiunandum est.«

In ordine conuiuii, quem sue sanctus Aurelianus Regule subiunxit, hec leguntur: »Ieiunium uero a calendis Septembris usque calendas Octobris [* 1Kb] , secunda, quarta, et sexta feria ieiunandum est. A calendis Nouembribus usque Domini Natale, quotidie ieiunandum est, absque sabbato et dominica. Ab Epiphania uero usque Pascha, quotidie ieiunandum est, absque maioribus festiuitatibus, sabbato, et dominica. Post Pascha uero usque Pentecosten, sexta feria tantum ieiunandum est. Post Pentecosten mense Iunio, Iulio, et Augusto, in potestate abbatis sit de ieiunio aut prandio, sicut uiderit possibilitatem fratrum, ita studeat temperare.«

Breuius sanctus Columbanus : »Quotidie  ieiunandum est, sicut quotidie orandum est.«

Hanc legem ita moderatur Regula Tarnatensis : »Quando messes et uindemie colliguntur, bis in die, id est hora sexta et duodecima refectionem accipiant. Quarta uero uel sexta feria ita moderari opera debent, ut, si fieri potest, statuta ieiunia non omittant; sed uniuersa, prout utilitas aut labor exegerit, ita senioris iudicio disponantur.«

Regula sancti Isidori ieiunia quatuor in classes disponit hoc modo: »Ieiuniorum autem hos dies potissimum ueteres elegerunt. Primum ieiunium Quadragesime quotidianum, in qua maior abstinentie obseruantia manebit in monachis; quoniam non solum a prandiis, sed etiam a uino et ab oleo abstinetur. Secundum ieiunium interdianum post Pentecosten alia die inchoatum usque ad equinoctium autumnale protenditur, ternis scilicet diebus per singulas hebdomadas, propter estiuum solis ardorem.  Tertium sequitur quotidianum ieiunium ab octauo decimo calendas Octobris usque ad Natale Dominicum, in quo quotidiana ieiunia nequaquam soluuntur. Quartum item quotidianum ieiunium post diem Circumcisionis exoritur, peragiturque usque ad solemnia Pasche.«

Regula S. Fructuosi episcopi ita habet : »Ieiuniis ista oportet tempora obseruare. A Pascha usque ad Pentecosten reficiendum ad sextam, et monophagia, id est conseruanda per diem. A Pentecoste usque ad octauum decimum calendas Octobris interdiana ieiunia retinenda sunt, excepto una Quadragesima, que festiuitatem sanctorum Iusti et Pastoris precedit, sollicite conseruanda est, in qua usque ad nonam quotidie ieiunandum est, et uino penitus abstinendum: seruanda tamen abbati 555 discretio est, ut cum hos graui labore perspexerit onerari ad refectionem singulas portiones [* 1Kb] tribuat. Ab octauo decimo calendas Octobris usque ad Pascha sollicite ieiunandum est, et in Quadragesima uino et  oleo penitus abstinendum.«

Regula Cuiusdam ad monachos  perpetuum prescribit ieiunium: »In abstinentia, inquit, ciborum unam regulam obseruari oportet ab omnibus fratribus, preter senes et infirmos, siue infantes; et una mensura sit in omnibus, id est ab hora nona usque ad horam alteram a cibis temperandum est, nec ante siue post mensam, que communiter ad cenam fratribus apponitur, aliquid ori indulgendum est, nisi infirmitas, siue differentia etatis, siue corporis aliquid cegerit.«

Regula uero Magistri : »Omni tempore, ait, in septimana duobus diebus ad sextam reficere debent, hoc est quinta feria et dominica: ceteris aliis in septimana diebus ad nonam horam reficere oportet. Nam erubescamus nos, qui sumus spiritales, fugere hora nona ieiunium, cum uetusta consuetudo antiquitus cognoscitur prandia ignorasse. Nam ideo ad nonam horam uniuersis diebus constituta  sunt solui ieiunia, ut sit aliquid prolixius, quod Quadragesime diebus addatur, id est usque ad uesperam, hoc est post lucernariam. A Sexagesima uero quarta, sexta, et sabbato, post lucernariam semper reficiant: aliis uero diebus usque ad Quadragesimam ad nonam reficiant, ut quod dominice Quadragesime de quadraginta ieiuniis subtrahunt quarta, sexta, et sabbato, a Sexagesima in ieiuniis usque ad uesperam continuatis restituant, ut quadraginta in numero ieiunia compleantur.«

Regula solitariorum : »Ab octauis Pasche usque ad Pentecosten bis in die reficiant. His ergo diebus quarta et sexta feria usque ad nonam ieiunent, quia sicut equis frena sunt imponenda, ita corpora nostra ieiuniis sunt infrenanda. A Pentecoste usque ad calendas Septembris quarta, et sexta, septimaque feria ieiunent usque ad nonam: reliquis uero diebus ad sextam reficiant, et ad uesperam cenent. A calendis autem Septembris usque  ad caput Quadragesime ad nonam semper reficiant, nisi forte quis uoluerit ieiunium usque ad uersperam protelare. In Quadragesima uero usque ad Pascha ad uesperam reficiant . . . . Preterea quoque si quis uoluerit omni tempore ieiunare, exceptis dominicis et aliarum festiuitatum diebus, non prohibeatur ei; quia sic faciebant sancti Patres nostri Antonius, et Benedictus, nec non Macarius, et ceteri alii.«

Sanctorum etiam in seruandis ieiuniis exempla nobis proponit Regula ms. incerti auctoris ; »A S. Pascha usque ad Pentecosten, inquit, sicut ait sanctus Benedictus, ad sextam reficiendum est, et ad seram cenandum. De his autem diebus sanctus Isidorus in libro Officiorum ait: Post Pascha autem usque ad Pentecosten, licet traditio ecclesiastica abstinentie rigorem prandiis relaxauerit, tamen si qui monachorum uel  clericorum ieiunare cupiunt, non sunt prohibendi; quia et Antonius, et Paulus, ceterique Patres antiqui etiam in his diebus 556 in eremo leguntur abstinuisse, neque soluisse abstinentiam, nisi tantum die dominico. A Pentecoste autem usque ad calendas Octobris, si quarta et sexta feria fuerit, sicut sanctus ait Apollonius, non est soluendum ieiunium. Sed et sabbati dies apostolis sanctisque Patribus ieiunio consecrati habentur: secunda autem, et tertia, et quinta feria, si placuerit, ad sextam reficiendum; sin autem ad horam nonam protelandum. A calendis Octobris usque in Pascha, excepto diebus festis usque ad uesperam est refectio prolonganda.«

Regula sancti Donati uirginibus ista ieiunia prescribit : »A sancto Pascha usque ad Pentecosten ad sextam reficiant sorores, et ad seram cenent. A Pentecoste autem tota estate si labores manuum graues non fuerint, aut nimius feruor estatis non perturbat, quarta et sexta feria ieiunent  usque ad horam nonam; reliquis diebus ad sextam prandeant, que mensura prandii in abbatisse sit prouidentia et arbitrio, et sic omnia temperet atque disponat, qualiter anime saluentur et quod faciunt sorores absque ulla murmuratione faciant. A calendis autem Februarii [** 1Kb] usque ad calendas Nouembris, secunda, quarta et sexta ieiunandum est. A calendis autem Nouembris usque ad Natalem Domini, exceptis festiuitatibus, omnibus diebus ieiunare oportet. A sancta uero Epiphania usque ad caput Quadragesime quarta et sexta feria ieiunandum est. A Quadragesima uero usque in S. Pascha ad uesperam reficiant. Ipsa tamen uespera sic agatur ut lumine lucerne non indigeant reficientes, sed luce adhuc diei omnia consummentur.«

Regula Cuiusdam ad uirgines toto Paschali tempore duplicem ad sextam et ad seram refectionem permittit: »A Pentecoste uero, inquit , si grauis labor non exigat, aut hospitum non cogat  aduentus, usque ad Quadragesime inchoationem ad nonam, id est semel reficient, exceptis, magnarum solemnitatum euentibus, aut si labor grandis exegerit, ut duabus reficiant uicibus. Ab inchoatione Quadragesime usque ad sacratissimam solemnitatem Pasche, exceptis dominicis diebus, ad uesperam reficiendum est, ut ante noctis inchoationem cum statione lucis refectionis impleatur hora.«

In Regula etiam sancti Stephani ordinis Grandimontensis institutoris hec lego : »A sancto Pascha usque ad Exaltationem sancte Crucis bis in die, primo uidelicet post sextam, et secundo post uesperas refectionem uobis sumere disponimus, exceptis ieiuniis in huius temporis spatio constitutis. uerum ab Exaltatione sancte Crucis usque ad Pascha uobis ieiunare precipimus, exceptis diebus dominicis, et die natali Domini. Rursus autem a predicto festo uere Crucis usque ad initium Quadragesime post 9, et exinde usque ad Resurrectionem dominicam post uesperas cibum sumere uobis  statuimus. Item a festiuitate Omnium Sanctorum usque ad Natiuitatem dominicam, et a Septuagesima usque ad Pascha, cibo quadragesimali tantum uobis uti precipimus; ceteris uero temporibus ouis et caseis quandoque uesci uobis permittimus.«

557 Denique Statuta Guigonis hec decernunt : »Secunda, quarta, sextaque feria pane et aqua, et sale, si cui placet, contenti sumus. Tertia, quinta, et sabbato legumina uel aliquid huiusmodi ipsi nobis coquimus, a coquinario uinum accipimus, et quinta feria caseum uel aliquid cibi lautioris accipientes. Ab idibus Septembris usque ad Pascha, exceptis solemnitatibus, non nisi semel in die manducamus. A Pascha autem usque ad predictum terminum tertia et quinta feria, nec non et sabbato iterato reficimus.« Ab hac seueritate paulo deflectunt  antiqua Carthusiensium Statuta, in quibus hec leguntur : »Natalis Domini, Ascensionis, Pentecostes, sancti Ioannis, apostolorum Petri et Pauli, Assumptionis B. Marie, Omnium Sanctorum uigilias ex antiqua consuetudine in pane et aqua facimus, nisi ueniant in festis duodecim lectionum. Sed et quando predicte uigilie occurrunt in dominica, in sabbato ipsa abstinentia fit . . . . In uigiliis autem beatorum Iacobi, Laurentii, Bartholomei, Matthei, Simonis et Iude, et Andree, semel quidem reficimus. Secunda, quarta, et sexta feria, pane, et aqua, et sale, si cui placet, ex antiqua consuetudine contenti sumus. Quod quia nostris temporibus quasi in dissuetudinem abiit, uolumus ut ad minus unam in septimana abstinentiam omnes monachi faciant, quos infirmitas, aut senectus, aut debilitas non excusat, uel alia causa que priori rationabilis esse uideatur. Nec tamen propter hoc antiquam consuetudinem de faciendis abstinentiis irritamus . . . . . Ab Exaltatione sancte Crucis usque ad Pascha non nisi semel in die  manducamus, exceptis usque ad Quinquagesimam festis capituli, et die susceptionis noui prioris, et die sepulture fratrum nostrorum. Et hoc inuiolabiliter obseruetur, exceptis infirmis et ualetudinariis, debilibus, senibus, et minutis. Alias uero si prior fregerit uel fecerit frangi, sit extra sedem suam in ecclesia per quadraginta dies. Et si uicarius idem fecerit, sit nouitius per quadraginta dies. A Pascha usque ad festum Exaltationis tertia, et quinta feria, nec non et sabbato, exceptis precipuis ieiuniis, iterato reficimus; in quo spatio ieiunia secunde et quarte ferie non dimittantur omnino.«

Tandem ex primis sancti Stephani abbatis Obazinensis discipulis : »Nullus nisi in die dominico ieiunium soluere tam estate quam hieme presumebat, nisi aut iuuenili etate, aut graui infirmitate detineretur.«

His adiiciendum reor antiquum fragmentum de  Grecorum ieiunio, quod ex ms. codice bibliothece Colbertine num. 6041 eruit et in Latinum transtulit noster Iacobus Loppin, prout sequitur: »Ordo ex diuinis et sacris canonibus atque etiam ex typicis sanctorum et Deiferorum Patrum excerptus ad eos qui uitam Deo gratam degere cupiunt. Incipiendum est a splendida et prima dominica Paschatis omni cibo uesci per totam nouam hebdomadam. A secunda autem die antipaschatis, id est secunde post Pascha hebdomadis usque ad Omnes Sanctos, quarta et sexta die pisces manducent seculares: monachi uero oleum. Idem similiter prestandum est die quarta mesopentecostes, id est quarte 558 post Pascha hebdomade. Per hebdomadam porro sancti Spiritus uiuendum est, ut in hebdomada noua, siue Paschatis. At a die secunda Omnium Sanctorum, in qua sanctorum apostolorum ieiunium ordimur, ieiunium seruamus secunda, quarta, et sexta die, siccisque uescimur nona hora. Alias uero duas dies, tertiam et quintam nos monachi uescimur oleo, et seculares piscibus; obsonio  uero sabbato et dominica. Sic enim declaratum est de eiusmodi ieiunio. Eamdem quoque legem obseruamus in ieiunio mensis Augusti atque Christi Natiuitatis. uerum in solemnitate principum apostolorum Petri et Pauli, siquidem quarta uel sexta die acciderit, nec caseo, uel oleo, aut obsonio uescimur, ut et in festo duodecim apostolorum, si quarta uel sexta die contigerit. Idemque seruandum est in sanctorum insignium memoriis. In solis uero dominicis festis ieiunium soluimus, quouis die acciderint; oleoque et piscibus his diebus uescimur. Si autem uigilie Natiuitatis Christi et Luminum, id est Epiphanie, quarta et sexta die occurrerint; post completam liturgiam uino tantum et coctis cibis absque oleo reficimur. Sed si forte sabbato et dominica uenerint, post Chrysostomi liturgiam, antidota tantum et uinum sumimus, atque ita ad uesperarum finem permanemus; deinde perfecte reficimur. Ceterum per  dies duodecim Theophaniorum oleo et obsonio et monachi et seculares uescimur. Item etiam agimus hebdomada precedente dominicam carnis priuii, atque etiam hebdomada casei dicta. Si quis tamen caseum comederit, non peccabit. At in magna Quadragesima singulis eius hebdomadis siccis uescimur, sabbatisque tantum et dominicis oleo et uino utimur. Obsonium autem non comedimus nisi die Annuntiationis, si extra magnam hebdomadam acciderit. Sed in fine magni sabbati post liturgiam refecti, uinum quoque bibimus, et nichil preterea. Si quis uero uel episcopus, uel presbyter, uel diaconus, uel subdiaconus, aut lector, aut aliquis fidelis oleo et obsonio uescitur feriis quarta et sexta totius anni, exceptis uidelicet dominicis festis, extra infirmitatem: si clericus fuerit, deponatur; si laicus, excommunicetur, ut trangressor diuine legis. Atque hec quidem scripta sunt ad eos qui sana et firma sunt ualetudine. Quod autem spectat ad eos qui infirmi sunt, et fame ob penuriam cruciantur; si etiam in ista magna  Quadragesima, per totam Quadragesimam pisces quotidie comederint; Dominus ipsis condonabit in presenti et in futuro seculo. Amen.« Sed de aliorum ieiuniis satis. Nunc de nostris.

A sancto Pascha usque ad Pentecosten. Id est usque ad octauam Pentecosten, uti explicat Hildemarus.

Ad sextam reficiant fratres.] An inchoantem aut absolutam expendendum erit ad cap. 48. Interim hic notare sufficiat Cluniacenses ita prandii tempus disposuisse, ut eo peracto, tunc primum esset media dies, ex Udalrico, lib. I, cap. 18. Dunstanus uero prescribit ut mediante hora quinta cantetur sexta, dehinc manibus lotis adeant mensam.

559 Ante predictam uero sextam horam non uidemus sanctum Benedictum, aut quemquam alium monachorum magistrum aliquid cibi fratribus suis, saltem omnibus, pregustandum concessisse; nonnulli quidem ad nonam aut uesperam refectionem distulerunt; at qui sextam preueniret inuenimus neminem:  una est uita S. Samsonis , in cuius num. 16 hec lego: »Consuetudo erat in huius monasterii lege, herbas hortinas per poculum ad sanitatem conuenientes fricare, ac singulis fratribus in suis uasculis scyphunculo non grandi ad sanitatem particulatim diuidere, ut quando de tertia celebranda ueniebant, paratum iam poculum hortinis mixtum herbis reperirent.« Ante hanc autem tertiam horam, ut id etiam obiter obseruem, quidquam cibi pregustare religio Britannis erat, ut patet ex Beda in uita sancti Cuthberti, et ex uita sancti Guthlaci anachorete, num. 29, sec. III Bened.

Et ad seram cenent.] Scilicet uespere. Nullum ergo S. P. Benedictus toto tempore Paschali prescribit ieiunium, idque iuxta antiquum Ecclesie morem, quo a Pascha ad Pentecosten, ob reuerentiam dominice Resurrectionis, ieiunium soluebatur, ut uidere est apud Tertullianum, lib. de Corona militis; sanctum Epiphanium, in Compend. doct. Eccles.; S. Augustinum epist. 55; Regulam Magistri, c. 28;  Haymonem Halberstatensem, lib. I de uariet., cap. 14. Que consuetudo pariter apud monachos communiter uiguit, ut patet ex Cassiano, lib. II de Noct. orat., cap. 18, et coll. 21, cap. 20; sancto, Hieronymo, prefat. ad Regulam sancti Pachomii, et sancto Ioanne Climaco, grad. 14: quamuis non defuerint qui hanc legem incunctanter uiolare non dubitarint. Et certe uidimus supra sanctum Aurelianum hoc tempore feria sexta ieiunium prescribentem; sanctum Cesarium et Regulam solitariorum feria quarta et sexta; Regulam Magistri exceptis dominica et feria quinta, diebus omnibus; Regulas sancti Antonii, sanctorum Serapionis, Macarii, Paphnutii, et alterius Macarii, sancti Columbani, Tarnatensis monasterii, et Cuiusdam ad monachos, singulis diebus, nisi forte dominica tantum. Sed et Petrus Damiani agens de ordine eremitarum Fontis Auellani, ita habet : »Ab octauis dominice Resurrectionis usque ad diem  sancte Pentecostes, quatuor dies per hebdomadam ieiunatis propter dominicum uero diem, de cuius reuerentia nullus addubitat, tertia et quinta feria bis in die reficitis. Illo enim tempore, ut nostis, non prohibentur monachi auctoritate sacrorum canonum ieiunare.« Preterea antiqua consuetudo fuit in Rogationibus ieiunare, ut patet ex concilio Turon. II, can. 18, et ex Hildemaro in hunc locum, et ex his que retulimus in lib. III de Antiquis monachorum Ritibus, cap. 19.

A Pentecoste autem tota estate, si labores agrorum non habent monachi, aut nimietas estatis non perturbat, quarta et sexta feria ieiunent usque ad nonam.] Quarte et sexte ferie ieiunium retinuit etiam estate sanctus Benedictus, utpote ab apostolis traditum 560 de quo canon 68 apostolorum: »Si quis episcopus, aut presbyter, aut diaconus, aut lector, aut cantor, sacram Quadragesimam Pasche, aut quartam feriam, aut Parasceuen non ieiunauerit, deponitor: preterquam  si imbecillitate impediatur corporis: sin laicus sit, communione priuator.« Clemens in Constitut. apost.  »Post hebdomadam ieiunii in omni quarta feria et Parasceue precipimus uobis ut ieiunetis.« Sanctus Ignatius : »Quartis et sextis feriis ieiunare non negligatis, ciborum reliquias pauperibus largientes.« Tertullianus : »Cur stationibus quartam et sextam feriam sabbati dicamus,« ieiunia suo more stationes appellans. Sanctus Clemens Alexandrinus : »Nouit fidelis enigmata ieiunii horum dierum, quarti, inquam, et sexti.« Sanctus Petrus patriarcha Alexandrinus: »Nemo reprehendit nos obseruantes quartam feriam et Parasceuen, in quibus ieiunare iuxta traditionem rationaliter nobis prescriptum est.« Sanctus Epiphanius in Synopsi: »Quarta et sexta feria in ieiuniis usque ad nonam manere ab apostolis institutum est.«

Quapropter mirum uideri haud debet, si tanta ieiunium istud religione obseruarent ueteres monachi,  ut etiam in hospitum aduentu illud uiolare nefas ducerent, nec nisi pro summa necessitate illud soluere presumerent: »Absque legitimis quarte sexteque ferie, inquit Cassianus , quocunque pergebamus, quotidiana statio soluebatur.« Et Sanctus Antonius : »Ne frangas ieiunium feria quarta et sexta, nisi ob grauem morbum.« Sanctus Macarius : »Quarta et sexta feria qui infringunt ieiunium Iude estimantur participes, qui Christum tradidit.« uulgatus sanctus Athanasius : »Ieiunium quarte uidelicet diei et Parasceues, Pentecoste solum et Epiphaniis exceptis, nisi grauiter decumbas, diligenter serua.«

Istius obseruantie causam docet Ruffinus, cum agens de S. Apollonio, hec profert : »Ieiunia sane legitima, id est quarta et sexta feria, monebat non esse soluenda, nisi grandis aliqua necessitas fieret; quia quarta feria Iudas de  traditione Domini cogitabat, et sexta feria crucifixus sit Saluator. uidebitur ergo qui his diebus sine aliqua necessitate soluit statuta ieiunia, uel cum tradente tradere Saluatorem, uel cum crucifigentibus crucifigere.« Eadem ratione sanctus Maglorius  »in quarta feria et sexta ab omnium ciborum pabulo exstitit alienus, quam obseruationem ieiunii in quarta feria expleuit, eo quod in ea sacrilegi et rei facti Iudei sanguineum, ut auctorem suum Dominum morti traderent, pactum statuerunt: sexta autem feria, quia id quod de corde conceperant, ipsum cruci affigentes, in hac opere compleuerunt.« Eamdem etiam rationem profert sanctus Augustinus ad Casulanum scribens, et Richardus de S. Angelo in hunc locum. uerumtamen Hildemarus adhuc altius huius consuetudinis originem repetens: »Hec, inquit, consuetudo ieiunandi quarta feria et sexta feria, orta est a sanctis Patribus,  nec non et Iudaica consuetudo fuit, sicut Phariseus dicit: Ieiuno bis in sabbato.«

561 Istud ieiunium sub finem seculi septimi, saltem a nonnullis, adhuc obseruabatur, ut patet ex Beda in uita sancti Cuthberti, cap. 5 : »Erat namque sexta sabbati, inquit, qua plerique fidelium ob reuerentiam dominice passionis usque ad horam nonam solent protelare ieiunium.« Sed et idem Beda id laudis tribuit sancto Aidano , quod »eius exemplis infirmati tempore illo religiosi quique uiri ac femine, consuetudinem fecerunt per totum annum, excepta remissione quinquagesime Paschalis, quarta et sexta feria ieiunium ad nonam usque horam protelare.«

Et tamen adeo religiosum antiquis ieiunium propter labores grauiores agrorum, nimiosque estatis calores sanctus Benedictus relaxari permittit. Ex qua indulgentia nata est apud nostros postmodum integra eius exstinctio: »Hoc tamen, inquit Bernardus Cassinensis,  in dissuetudinem abiit apud multos, quanquam a sanctis Patribus noscatur hec abstinentia habuisse originem.« Et reuera in antiquis Floriacensis monasterii Consuetudinibus hec lego: »In prima quarta feria post octauam Pentecostes secundum Patris nostri preceptum ieiunare debemus . . . . Aliis quartis feriis loco ieiunii aliquod opus manuum aliquando agimus, aut ex precepto prioris aliquas preces agimus.« Et apud Udalricum : »Si imbecillitas nostra pateretur, dignum esset secundum edictum preceptoris nostri sancti Benedicti, ut post octauas Pentecostes statim omni quarta et sexta feria ieiunium faceremus. Quod si non amplius, tamen utcunque non omittimus facere in uno et primo predictarum feriarum, in quo post tertiam silemus, et post sextam dormitorium ascendentes simulamus meridianam potius quam geramus; quia mox pulsatur signum ut in ecclesiam redeamus, facturi nudis pedibus processionem. Sane, ut premissum est, primum diem ieiunamus, postea in loco ieiunii aliquod  opus manuum sepius agitur a nobis.« Rem non ita absolute definiunt mss. Consuetudines antique Romani Sancti Pauli monasterii, que omnia abbatis discretioni et prudentie relinquunt, ut si uelit »propter pusillanimes uel erum temperies, aut si labor maior factus fuerit,« bis in die fratres reficiant.

Sed quod a nostris neglectum est quarte ferie ieiunium, illud hactenus magna cum religione obseruant Greci, testante Arcudio in lib. III de Sacramentis, cap. 5, ubi referens illa Theophilacti uerba: Iudei in Christum »feria quarta concilium ceperunt, et propterea nos etiam illas ferias ieiunamus;« ait: »Que sententia est uerissima, per traditionem accepta, ipsoque usu longissimo Ecclesiarum comprobata; id enim Ecclesia Romana per multa secula obseruauit: Greca usque ad presens diligenter obseruat; neque aliam rationem reddere Greci possunt cur illo die a carnibus et lacticiniis abstineant.« Quarte ferie ieiunium diu retinuit Ecclesia Romana,  uti hic dicitur; processu uero temporis in sabbatum translatum, tandem refrigescente caritate ad solam abstinentiam a carnibus, que imperfectum ieiunium est, redactum est.

562 Reliquis uero diebus ad sextam prandeant.] Nullam hic cene mentionem facit S. P. Benedictus, ratus forte satis esse fratribus semel in die reficere, iuxta priscorum monachorum morem, qui ieiunium solutum existimabant, cum ad sextam licet semel tantum in die reficeretur; id quod maxime constat ex Cassiano, apud quem abbas Theonas ita loquitur : »Ut ergo et diebus festiuis statute consuetudo solemnitatis conseruetur, et saluberrimus parcimonie modus minime transcendatur, sufficit ut indulgentiam remissionis eousque progredi patiamur, ut cibus qui hora diei nona fuerat capiendus, paulo citius, id est sexta hora pro festiuitatis tempore capiatur, ea ratione duntaxat, ut escarum  solitus modus uel qualitas non mutetur, etc.« Et ex sancto Hieronymo ad Eustochium de monachis scribente , quod »a Pascha ad Pentecosten cene mutantur in prandia, quo et traditioni Ecclesie satis fiat, et uentrem cibo non onerent duplicato.« Idem etiam post scriptam S. P. Benedicti Regulam aduertere licet in Regula sancti Fructuosi, in qua hec lego: »A Pascha usque ad Pentecosten reficiendum est ad sextam, et monophagia, id est unica refectio conseruanda est.« Idem et de nostris Fuldensibus refert Mabillonius , quod scilicet »abstinuere a cena per totum annum iidem ad etatem Marcwardi abbatis, id est ad medium seculum duodecimum, nec ante decimum quartum feminas in ecclesiam suam admiserunt.« Idemque asserendum esse de iis monasteriis que ad Fuldensium normam uiuebant, in quibus instituta est disciplina purior.

Neque tamen defuerunt ex priscis monachis qui prandium ad sextam, et sero cenam estate sibi pararent,  quod de Tabennensibus imprimis refert sanctus Hieronymus : »Bis, inquit, in hebdomada die quarta et sexta sabbati ab omnibus ieiunatur, excepta Pentecoste: aliis diebus comedunt, qui uolunt post meridiem, et in cena similiter mensa ponitur propter laborantes, senes, pueros, et estus grauissimos. Sunt qui secundo parum comedunt, alii qui prandii siue cene uno tantum cibo contenti sunt, nonnulli gustato paululum pane egrediuntur.« Nec desunt etiam qui ita sancti Benedicti textum intelligant de prandio simul et de cena. Sed ad sui temporis usum respexisse credendi sunt, presertim cum nulla possit afferri ratio cur supra a Pascha ad Pentecosten ob reuerentiam sacre Resurrectionis et aduentus Spiritus sancti dixerit, ad sextam reficiant, et ad seram cenent, hic uero postremum istud taceat. Nolim tamen id certo definire, cum supra ex sancto Hieronymo aliquos uiderimus ex antiquis monachis prandium cenamque permittentes;  quod etiam patet ex Cassiano, lib. III, cap. 12, quanquam hec cena leuissima esset, nec nisi propter laborantes, senes, pueros, et estus grauissimos concessa, essetque extraordinaria inter monachos ista refectio, nec omnes ad eam conuenire cogerentur, ut docet Cassianus. Et certe plures ex antiquis monachis omnino non cenasse preter ea que diximus, probat Regula ms. incerti auctoris, cap. 2.

Que prandii sexta, si opera in agris habuerint 563 aut estatis feruor nimius fuerit, continuanda erit.] Quarta et sexta feria perinde ac aliis diebus. In Regula Tarnatensi hec habentur : »Quando messes et uindemie colliguntur, bis in die, id est hora sexta et duodecima refectionem accipiant: quarta uero et sexta feria ita moderari opera debet, ut, si fieri potest, statuta ieiunia non omittant; sed uniuersa, prout utilitas aut labor exegerit, ita senioris iudicio disponantur.«

Et in abbatis sit prouidentia.] An feria quarta et sexta ad sextam sit prandendum, an ad nonam reficiendum.

 Et sic omnia temperet atque disponat, qualiter et anime saluentur.] Summam hic sanctus Pater abbati tribuit potestatem; qui enim dicit omnia, nichil omnino reseruat: et ex hac forte potestate orta est apud nostros consuetudo bibendi estate post nonam, maxime si semel tantum in die reficerent ad sextam. Que quidem consuetudo antiquissima, per multa nostris in monasteriis etiam recte ordinatis secula uiguit. Primam eius mentionem reperi in Regula Magistri, in qua hec scribuntur : »In his estatis diebus cum ad sextam reficitur, post dictam nonam quotidie abbas exiens de oratorio in sua sedeat cathedra; et circumstantibus ante eum in ordine omnibus, eiecto a cellerario uino, misceantur ab hebdomadariis in consueto uase per singulas mensarum decadas omnium singule potiones secundum numerum congregationis et suum. Statim surgens abbas  oret cum omnibus; et post orationem, antequam sedeat, oblatum sibi uas cum mixto signet eum. Mox secum omnes ad mensas suas iubeat sicut consueuerunt sedere, et bibens prius ipse, deinde singillatim mixtum per mensas singulas omnibus faciat propinari. Quibus expletis, surgant iterato, et orent e post orationem redeant uniuersi ad opera, que dimiserant facientes.« Et in Capitulis monachorum ad Augiam directorum : »Ut per totum tempus estiuum dum fratres bis in die reficiunt, post horam orationis nonam stantes in oratorio cum diuino tremore orantes exspectant, dum tintinnabuli signum prepositus pulsauerit ad refectorium. Quo audito, omnes illo conueniunt; quamuis etiam aliquis bibere non potuerit, se tamen debet presentare, ne locus eius appareat uacuus. Et si quis presens ad dicendum post benedictionem amen non fuerit, sublatur ei portio sua de potu. Postquam autem biberint fratres, uadunt ad capitulum, et quod eis iniunctum fuerit laborant, etc.« Eiusdem bibendi post nonam  consuetudinis fit mentio etiam in Consuetudinibus sancti Benedicti abbatis Anianensis, tom. Iu Analect.; in Capitulis monachorum Sangallensium, cap. 27; apud Udalricum, in lib. Usuum Cisterciensium, cap. 80, et passim in omnibus ordinariis et consuetudinariis monasteriorum nostrorum. Cassinenses ad potum addebant poma, ut discimus ex epistola Theodemari: »Aestatis tempore post nonam, si est aliquid de pomis, et singulas phialas nostris fratribus prebemus.« Sed poma sustulisse uidetur concilium Aquisgr. statuens , »ut poma et lactuce, nisi quando alius sumitur cibus, non comedantur.«

564 Ex eadem quoque potestate abbati a S. P. Benedicto concessa, aut etiam ex consuetudine bibendi estate post nonam, orta est et alia diebus ieiunii bibendi post uesperas, de qua Regula Magistri : »His estatis diebus cum ad horam nonam reficitur, sera antequam compleant bine omnibus sufficiant potiones: ita tamen ut antequam bibant,  orent; et postquam biberint, reorent;« et infra: »Illis uero diebus in quibus in hieme ad nonam reficitur, post dictam uesperam non amplius quam singulos caldos accipiant: ita tamen ut antequam bibant, orent; et postquam biberint, reorent.« Id quod etiam in Quadragesima indulget concilium Aquisgranense, statuens , »ut si necessitas poposcerit ob operis laborem post refectionem uespertinam etiam, et in Quadragesima pari modo, et quando officium mortuorum celebratur priusquam lectio completorii legatur, bibant.« uide Udalricum, lib. I, cap. 41; lib. Usuum Cisterc., cap. 80, de bibere post uesperas, et lib. I de Antiq. monach. Ritibus, cap. 2.

Et quod faciunt fratres absque iusta murmuratione faciant.] Iusta murmuratio ex Smaragdo illa dicitur quam non uoluntarie, aut non sine causa, sed inuiti et coacti monachi faciunt.

Ab idibus autem Septembris, etc.] Hic non parum torquentur commentatorum ingenia in conciliendo hoc loco cum cap. 48, ubi S. P. Benedictus prescribit  ut a Pascha usque ad calendas Octobris . . . . post sextam surgentes a mensa pausent in lectis suis. Nonnulli, ut refert Hildemarus, existimauerunt hunc a S. P. Benedicto locum scriptum esse pro non laborantibus in agris, qui ab idibus Septembris inchoare debent ieiunia; caput uero 48 pro laborantibus in agris, quibus sanctus Pater permisit usque ad calendas Octobris perinde ac tota estate reficere ad sextam. Ita inter alios Smaragdus: »Questio, inquit, oritur quomodo hic ab idibus Septembris ieiunandum quotidie dicat, cum in capitulo 48 dicturus sit: a Pascha usque ad calendas Octobris post sextam surgentes a mensa pausent. Que ita soluitur: Si habuerint opera in agris, uel uindemiant in uineis, ubi per se occupentur, usque ad calendas Octobris ad sextam reficiant. Sin autem non habuerint, ab idibus Septembris generale ieiunium inchoatur.« Alii censuerunt illis decem et octo diebus qui ab idibus Septembris  ad calendas Octobris intercipiuntur, eodem se modo gerendum esse ac feria quarta et sexta tota estate, hoc est ut post sextam dormiant; deinde missam sic decantent, ut ea finita octaua hora mediata nona dicatur; qua dicta, reficiant. Et hec est Hildemari sententia: »Isti, inquit, dicunt proprium sensum sancti Benedicti, qui dicunt ita agendum esse in istis decem et octo diebus, sicut illis diebus duobus de estate. Ita uero agendum est in illis diebus quando ad nonam manducant, id est sexta cantata uadant dormire. Deinde qui debet tangere signum, cum uidet horam congruam, tangere debet signum misse; deinde missa cantata sit media octaua, et cantent nonam, 565 deinde manducent.« Atque eam fuisse Cassinensium praxim suo tempore testatur Bernardus Cassinensis. Sed nodum difficultatis soluisse uidetur Petrus Boherius in secundo commentario, ab idibus Septembris explicans a die 13 Septembris exclusiue. Et reuera postridie, siue die 14 Septembris incipiunt numerari dies ante calendas Octobris, quos  propterea sanctus Pater uocat calendas Octobris. Ex quo corrigendus est idem Boherius in primo commentario dicens: »Ipsa die idus Septembris ad nonam fratres reficiunt, quia tunc incipiunt ieiunare;« et Statuta Lanfranci, que prescribunt  ut »ab idibus Septembris priuatis diebus agantur continue ieiunia que Regula precipit, atque ipsa die iduum incipiant ieiunare;« et Consuetudines Romani Sancti Pauli monasterii, in quibus similiter legitur: »Idibus Septembris agant primam sicuti prius, denique ipso die incipiatur ieiunium quod Regula precipit.« uide lib. Iu de Antiq. monach. Ritib., c. 8. Hanc nostram explicationem confirmat Carolus Cointius in cap. 48 Regule.

Usque ad caput Quadragesime.] »Id est usque ad secundam feriam post dominicam primam Quadragesime, inquit Menardus, ita ut Quadragesima hoc loco sumatur pro ieiunio quadragesimali.«

 Ad nonam semper reficiant fratres.] Hac nimirum hora qua ueteres Romani ad cibum capiendum uocabantur, uti discimus ex Regula Magistri, que propterea ait : »Erubescamus nos, qui sumus spiritales, fugere hora nona ieiunium, cum uetusta consuetudo antiquitus cognoscitur prandia ignorasse, sed semper uesperam, hoc est cenam suis refectionibus ordinauit. In tantum et annona que erogabatur aut laborantibus, aut militibus, ideo annona usque hodie dicitur, quia ad horam nonam diei erogabatur, quando et sumebatur, et ideo usque hodie annona nomen remansit.« Consentit sanctus Isidorus docens  annone uocabulum tractum esse a tempore quo Romani ueteres ad cibos uocabantur.

Nullum ab idibus Septembris ad Pascha diem a ieiunio eximit S. P. Benedictus. Ex communi tamen Ecclesie consuetudine ac lege, cui, repugnantibus licet summis abstinentie uotis, ultro parebant etiam monachi, dominica propter reuerentiam Resurrectionis  Domini soluendum est ieiunium. Quod sanctus Pater Benedictus tanquam omnibus notum et ubique receptum subticuit; neque enim eum latere poterat quod ait concilium Carthagin. Iu : »Qui dominico die studiose ieiunat, non credatur catholicus.« Et concilium Gangrense : »Si quis propter eam que existimatur exercitationem  die dominico ieiunauerit, anathema sit.« Et Tertullianus : »Diebus dominicis ieiunare nefas ducimus;« sanctus Ambrosius : Dominica ieiunare non possumus; quia monachos etiam ob istius diei ieiunia iure damnamus.« Et sanctus Athanasius : »Sabbato et dominica ne ieiunes, preterquam magno Sabbato S. Paschatis . . . Prouide ne quisquam te inducat ad ieiunandum omnino Dominica die 566 uel genuflectendum, neque in Pentecoste; nam Ecclesie mandatum non est. Precaueto ne Marcioniste te decipiant, uel heresis  alia, sabbato eque ac dominica ut ieiunes.« uide Cassian. lib. III, cap. 11, et collat. 21, cap. 20.

Eamdem ob rationem in precipuis etiam sanctorum festis a ieiunio abstinendum esse censuerunt nonnulli uite monastice Patres. Exstat integrum hac de re capitulum  in Regula sancti Isidori his uerbis expressum: »He sunt ferie monachorum, in quibus ieiunia conquiescunt. In primis uenerabilis dies dominicus, nomini Christi dicatus, qui sicut propter mysterium Resurrectionis eius solemnis est, et ita apud omnes seruos eius celebritatem conuiuii uotiuo gaudio retinebit. Item a primo die Pasche usque ad Pentecosten, quinquaginta scilicet continuis diebus ieiunium a sanctis Patribus dissolutum est, propter Resurrectionem uidelicet Christi, et aduentum Spiritus sancti, ut hi dies non in figura laboris, quod Quadragesime tempus significat: sed in quiete letitie laxatis ieiuniis celebrentur. Placuit etiam Patribus a die Natalis Domini usque ad diem Circumcisionis solemne tempus efficere, licentiamque  uescendi habere. Non aliter et dies Epiphanie ex ueteri Regula reficiendi indulgentiam consecuta est. Si quidem et dum quisque fratrum conuertitur, alii ex aliis monasteriis fratres gratia uisitandi concurrunt, pro caritate adimplenda interrumpuntur ieiunia, si tamen non fuerint generalia. Preter hec, alia tempora libere licenterque ieiuniorum inseruiunt.« In concilio etiam Aquisgranensi statuitur , »ut in precipuis solemnitatibus, id est Natale et in octauis Domini, in Epiphania, in Pascha quoque, et Ascensione Domini et in sanctorum festiuitatibus, id est sancti Stephani, et B. Ioannis euangeliste, et in natale Infantium, in Purificatione, et Assumptione sancte Marie. Similiter et in B. apostolorum festis, et in S. Ioannis Baptiste Natiuitate, sancti quoque Laurentii atque Martini, seu in natalitiis cuiuslibet sancti, cuius honor in qualicunque parochia specialiter celebratur, plenarium officium agatur, et bis reficiatur.« Cluniacenses, ut docet  Udalricus , ieiunium relaxabant infra octauas Natalis Domini, Epiphanie, et S. Martini, et in precipuis solemnitatibus sanctorum. Illas precipuas festiuitates declarat Petrus uenerabilis suis in Statutis, decernens , »ut ieiunia regularia ab ibidus Septembris usque ad caput Quadragesime a nostris semel in die comedendo seruentur, excepto festo sancti Michelis et Dedicationis ecclesie, et apostolorum extra Aduentum et Septuagesimam prouenientibus, festiuitatibus abbatum Cluniacensium, octo diebus Natalis Domini, Epiphania prima tantum die, festo sancti Marcelli pape, et sancti uincentii martyris, atque Purificationis sancte Marie. Conuersione uero sancti Pauli ieiunium non soluetur, quoniam de eodem apostolo alias aliis anni temporibus festiuitates Ecclesia celebrat. Cathedra sancti Petri eadem die ieiunium relaxabitur, et etiam quia infra Septuagesimam festiuitas illa semper occurrit, tunc uero post missam maiorem 567 statim sexta cantabitur, et facto interuallo nona sequitur.«  De Carthusianis quoque idem Petrus uenerabilis sic loquitur : »Semel in die semper comedunt, exceptis octo diebus Natalis Domini, octo diebus Pasche, octo diebus Pentecostes, Epiphania Domini, Representatione eius, hoc est Purificatione sancte Marie; Annuntiatione Domini, quando paschali tempore peruenit; Ascensione Domini, Assumptione, ac Natiuitate iam dicte sacre uirginis matris eius, et exceptis festis duodecim apostolorum, sancti Ioannis Baptiste, sancti Michelis, sancti Martini, et illo, quod in calendas Nouembris celebratur, festo Omnium Sanctorum.« Petrus Damiani in sue congregationis Institutis  ab idibus Septembris ad Pascha hos solos dies a ieiunio eximit, festum »sancti Martini, et sancti Andree, hebdomada Natalis Domini, et uno die Epiphanie et Hypopanti.« Cassinenses uero  dispensant a ieiunio in festis sancti Matthei,  sancti Michelis, sancte Iustine de Padua, sancti Luce, sanctorum Simonis et Iude, Omnium Sanctorum, sancti Martini, sancti Andree quando celebratur extra Aduentum, Natiuitatis Domini cum tribus sequentibus diebus, Circumcisionis, Epiphanie, sancti Antonii abbatis, Purificationis beate Marie, sancti Matthie quando extra Quadragesimam uenit, et tituli loci. Noue Declarationes addunt festa sancti Placidi, omnium sanctorum Monachorum, sancti Mauri, S. Scholastice. Denique Fulienses  a ieiunio eximunt festa Sanctorum Omnium, Natiuitatis Domini, Circumcisionis, Epiphanie, Purificationis, et titularis monasterii. Et certe cum ieiunia magis sint afflictionis quam exsultationis, non conueniunt in diebus letite, inquit S. Thomas . Unde et ueteres soluere ieiunium solebant in martyrum solemnitatibus, quod ne eueniret in Quadragesima, concilium Laodicenum cap. 51 statuit ne martyrum festa in Quadragesima celebrarentur. Laudabiliores tamen  qui festa sanctorum spiritualibus potius quam corporalibus gaudiis student celebrare, et animabus potius quam corporibus reficiendis, in hisce festis laborant. Qua de re Cistercienses commendat Petrus uenerabilis, lib. I, epist. 28, idque actitant etiam nunc magna cum laude nonnulle monachorum et monialium congregationes.

In Quadragesima uero usque ad Pascha ad uesperam reficiant.] Id quod singulare non exstitit monachis, sed omnibus etiam Christianis fuit commune: que consuetudo adhuc tempore sancti Bernardi uigebat, uti ipse testatur, fratres suos initio Quadragesime sic alloquens : »Hactenus ad nonam ieiunauimus soli, nunc usque ad uesperam ieiunabunt nobiscum pariter uniuersi, reges et principes, clerus et populus, nobiles et ignobiles, simul in unum diues et pauper.« uide Petrum Bles. serm. 11.

Ipsa tamen uespera sic agatur, ut lumine lucerne non indigeant reficientes.] Idque tres ob causas quas  refert Heftenus . 1o Ne uideretur imitari Iudeos, qui nonnisi post solis occasum ieiunium uiolabant; 2o ne grauius esset extendere 568 ieiunium his qui hora noctis octaua surgentes, magnam diei partem in labore, psalmis canendis, aliisque spiritualibus exercitiis impenderunt; 3o ne nocturne quieti pars noctis notabilis subduceretur. Quartam addit rationem Menardus, scilicet »quia cum lucerne lux sit suboscurior, daretur occasio maligno, precipue in amplo refectorio instigandi fratres ad confabulationem, et quedam alia illicita.«

Sed luce adhuc diei omnia consummentur.] Quod facile prestabunt circa horam diei ultimam reficientes; nam ante decimam horam, ad quam usque ex cap. 48 labori manuum uacare debent, et post quam satis probabiliter uesperas decantabant, nichil cibi percipere debent. S. Gerasimus nec discipulos suos ad lucernam legere permittebat ex uita S. Euthymii, num. 91 .

Sed et omni tempore, siue cene, siue refectionis,  hora sic temperetur, ut cum luce fiant omnia.] Hic non parum laborant aliqui in explicanda ratione qua hiemis tempore, cum soluitur relaxaturque ieiunium, cum luce fiant omnia. Menardus existimat »S. P. Benedictum  maxime huic constitutioni astringere eos qui in Italia similibusque regionibus habitant, ubi circa solstitium brumale dies non sunt ita breues ac in regionibus borealibus, ut in Anglia, Scotia, Dania, extrema Belgia, et similibus, in quibus ob breuitatem dierum hec obseruari non potest institutio.« uerum, uti obseruat Heftenus , et patet ex Cassinensium Declarationibus, etiam in Italia sine manifesta corporum lesione luce adhuc diei haud potest cena consummari: unde et ille »crediderim, inquit, nusquam fere ad litteram hunc regule textum obseruari. Quod si omnino Regulam seruandam quis urgeat, . . . . . dicere liceret nec ipsas forte dominicas, nec ulla festa ieiunio regulari tempore sancti Benedicti fuisse exempta . . . . Sin autem, quod dominicis prohibitum esset ieiunare, uelimus cenasse, dicendum tam modicam fuisse hanc cenam, ut graue inde non formidarent incommodum.« Ita ille, nichil definiens. Difficultatem uero facile soluet qui obseruauerit ieiunium relaxari posse tribus modis:  1o bis in die reficiendo; 2o Lautius aliquid solito comedendo; nam et sanctus Petrus Damiani illos ieiunare dicebat »qui panem cum sale et aqua percipiunt; ubi preter hec aliud quid additur, inquit, in eremo ieiunium non uocatur.« 3o Solitam refectionis horam preueniendo. Sic Cabilonense concilium eos in Quadragesima non ieiunare asserit, qui ad nonam ederent, ut uidere est apud Gratianum, de Consec. dist. 1, cap. Solent. Atque postremo hoc modo ueteres monachi ieiunium soluere solebant, ut patet ex dictis, maxime ex sancti Hieronymi testimonio ad Eustochium scribentis, quod apud eos »a Pascha ad Pentecosten cene mutantur in prandia, quo et traditioni Ecclesie satis fiat, et uentrem cibo non onerent duplicato.« uide Regulam Magistri, cap. 53.

His prenotatis explicatu non est difficile quomodo luce adhuc diei omnia consummarent, etiam hieme, cum non ieiunarent. Nam, 1o cum 569 sanctus Pater ad cenam non indulgere uideatur nisi tertiam libre  panis partem cum aliquibus ad summum fructibus, hanc absque ullo corporis incommodo et sanitatis periculo consummare poterant ante horam decimam, id est ante nostram horam post meridiem quartam, etiam ad sextam prandentes. 2o Ieiunium hora solita reficientes soluere poterant, aliquid solito lautius edendo, uerbi gratia, pisces cum aliis diebus in solis leguminibus cenam acciperent. 3o Ad sextam prandentes, qui priuatis diebus ad nonam cenarent. Atque postremo hocce modo satis probabile est primos sancti Benedicti discipulos dominicis diebus soluisse ieiunium, tum ad imitationem priscorum monachorum, quorum uestigiis in multis inherere studuit, tum quia estate, qua nullum prescribit ieiunium, solum sine cena prandium concessisse uidetur; tum quia Regula Magistri, que pene tota est ex Benedictina, aliud nichil instituit: »Illis uero diebus, inquit , in hieme in quibus sexta reficiunt, sera penitus nichil cenent.«

Nicolaus de Fractura S. Benedictum mystice exponens  ait: »Cum luce, id est cum Christo, qui uera lux est, sicut ipse de seipso testatur in Euangelio: Ego sum lux uera, etc.«



CAPUT XLII. Ut post completorium [a 1Kb] nemo loquatur.


Omni tempore silentio [b 1Kb] debent studere monachi, maxime tamen nocturnis horis. Et ideo omni tempore, siue ieiunii, siue prandii, si tempus fuerit  prandii [c 1Kb] , mox ut surrexerint a cena, sedeant omnes in unum [d 1Kb] , et legat unus collationes uel uitas Patrum, aut certe aliquid [e 1Kb] quod edificet audientes; non  autem Eptaticum, aut Regum: quia infirmis intellectibus non erit utile illa hora hanc Scripturam audire: aliis uero horis legantur. Si autem ieiunii dies fuerint [a 1Kb] , dicta uespera, paruo interuallo, mox accedant ad lectionem collationum, ut diximus; et lectis quatuor aut quinque foliis, uel quantum hora permittit, omnibus in unum occurrentibus [b 1Kb] , per hanc moram lectionis. Si quis forte in assignato sibi commisso fuerit occupatus, occurrat.

 570 Omnes ergo in unum positi [c 1Kb] , compleant: et exeuntes [d 1Kb] a completoriis nulla sit licentia denuo cuiquam loqui aliquid. Quod si inuentus fuerit quisquam preuaricari hanc taciturnitatis regulam, grauiori [e 1Kb] uindicte subiaceat: excepto si necessitas hospitum superuenerit, aut forte abbas aliquid iusserit. Quod tamen et ipsum cum summa grauitate et moderatione [f 1Kb] honestissime fiat.





COMMENTARIUS.


 Omni tempore silentio debent studere monachi, etc.] Hoc S. P. Benedicti effatum, quod explicuimus supra, ad cap. 6, nichil absolute determinat, sed solum preparat et disponit discipulos ad proximum decretum: »Exeuntes a completorio, nulla sit denuo licentia cuiquam loqui aliquid.«

Et ideo omni tempore, siue ieiunii, siue prandii.] Id est, siue sit tempus ieiunii, siue non; quia ieiunantes non prandebant, unde prandium et ieiunium opponuntur.

Si tempus fuerit prandii, mox ut surrexerint a cena.] Cum nimirum cenant, hoc est, tempore duntaxat paschali: nam tota estate non uidetur sanctus Pater cenam concessisse, ut diximus superiori capite. Igitur mox ut surrexerint a mensa: »Illud mox, inquit Hildemarus, non pro continuatione positum est; sed quia noluit sanctus Benedictus, ut grande interuallum fuisset, sed paruissimum inter cenam et collationem; ideo dixit mox, ac si diceret: Ut surrexerint a cena, paruissimo interuallo facto donec  seruitores manducant, mox accedant ad lectionem.« Similiter Bernardus Cassinensis: »Quod, inquit, dicit mox ut surrexerint a cena, non dicit quod incontinenti postquam surrexerint primi, debeat fieri collatio; sed postquam surrexerint seruitores, quoniam omnes ad illam lectionem debent ad completorium conuenire.« Eamdem sequitur sententiam Ioannes Cresbeeck, uti et Cassinenses, qui in antiquis Declarationibus hunc ad locum sic scribunt: »Intellige mox largo modo, quia plerumque differunt per horam, uel amplius, ne huiusmodi lectio ob recentem cenam sit tediosa.« Addit Heftenus : »Preterea, ut lector, et minister mense interea cenare, omniaque suis locis reponere possint. Denique, ut aliqua animi relaxatio concedatur religiosis, quibus graue forte foret ab una lectione, quam in cena ad mensam audiuerunt, ad aliam statim accedere, adeoque utramque facile negligerent.« 571 Sed in contrariam abit  sententiam Petrus Boherius, qui relatis supra citatis Bernardi Cassinensis uerbis addit: »Sed ista expositio mihi non placet; nec seruitorum exspectatio eam iuuat, licet contrariam practicetur saltem apud nos.« Et certe si ex sequentibus sancti Benedicti uerbis de eius mente iudicium ferre liceat; paruum istud interuallum non poterat esse nisi nullum. Nam paulo post addit: »Si autem ieiunii dies fuerint, dicta uespera paruo interuallo mox accedant ad lectionem;« que uerba prioribus omnino opponuntur. Maxime cum istud diebus ieiunii paruum interuallum haud dubium cena, que post uesperas agebatur cum duplex esset refectio, consumebat. Nec urget in contrarium cena seruitorum, quam dum fit lectio collationis, accipere possunt. Sane Hildemarus nullum uult seruari interuallum, ubi fratres tardius solito  cenare contingit: »Et hoc notandum est, inquit, si tempore nubili fallitur uespera, id est plus tarde quam aliis diebus, non debet interuallum inter cenam et collationem exspectare, aut facere abbas sicut in aliis diebus, quando moderate agitur; sed mox accedere ad collationem.« Aliquod tamen interuallum seruabant Cluniacenses, ut patet ex Udalrico, lib. I, cap. 18. Nunc uero Cassinenses ex nouis eorum Declarationibus cenant post completorium. Sed non recte.

Sedeant omnes in unum.] Id est simul, siue, ut alii legunt, in unum locum, seu in uno loco. De loco ubi facienda sit collatio, diximus in lib. I de Antiq. monach. Ritibus, cap. 11.

Et legat unus collationes.] Quales descripsit Cassianus.

uel uitas Patrum, aut certe aliquid quod edificet audientes.] Quod Smaragdus explicat »de homiliis Patrum, in quibus edificationes pleniter scripte sunt audientium; uel certe de expositionibus librorum  catholicorum, que ab orthodoxis facte sunt uiris, in quibus sancta sufficienter sanctis doctrina redundat monachis.« Similiter Bernardus Cassinensis: »De homiliis sanctorum doctorum, et aliis moralibus et edificationis documentis.« Et Nicolaus de Fractura: »De homiliis sanctorum Patrum, et aliis moralibus, et de lib. Dialog. B. Gregorii, de uitis Patrum, et aliis similibus.« Ita sanctus Benedictus abbas Anianensis unum »ex sanctorum doctorum homiliis, que in exhortationem monachorum sunt prolate coniunxit librum; eumque omni tempore in uespertinis collectis legere iussit.« In codice uero Conchensis monasterii ad calcem ms. Regule sancti Benedicti hec leguntur: »li sunt qui leguntur ad collationem: Ephrem, Pastoralis, liber de Aedificatione claustri, uita Patrum, Dialogus Gregorii, Diadema Monachorum.«

Non autem Eptaticum aut Regum.] »Heptateucus, inquit sanctus Augustinus , continet quinque libros Mosis, librum Iosue, et Iudicum: nam quod spectat ad librum Ruth, magis ad Regnorum principia uidetur pertinere.«

Per hoc autem quod dicit Eptaticum aut Regum, infit Hildemarus, 572 significat illos libros qui similes sunt illis, id est qui sub allegoricis figuris conscripti sunt.«

Et lectis quatuor aut quinque foliis, uel quantum hora permittit.] Hora id est tempus; quod sanctus Pater addidit, quia, inquit Boherius, luce etiam diei debent omnia consummari. Quantum uero duraret huiusmodi temporis spatium, non facile dixerim. Cassinenses quartam hore partem hac in lectione insumunt: quod spatium etiam olim haud excessisse censet Heftenus: »Et uero, ait, iam olim ante octingentos annos breuior uidetur fuisse hec lectio  collationis, adeo ut quadrantem fortassis hore non expleuerit, quod colligere licet ex Diademate monachorum Smaragdi abbatis, in quo capita non admodum sunt prolixa: in eam autem rem libellum illum composuerat, ut singulis diebus ad collationem ex eo caput legeretur.« uerum an in legendis quatuor aut quinque foliis scripture non admodum parue nec admodum magne, tantillum tempus sufficiat, iudicent alii. Adde quod hanc ad lectionem exhortationes expositionesque nonnunquam adiungebant, ut colligimus ex his Hildemari uerbis: »Tempore collationis et in loco collationis nullus debet loqui, nisi aut lector qui legit, aut abbas qui exponit, aut certe talis cui iusserit tradere lectionem.« Que consuetudo originem ducit ex Institutis sancti Pachomii. Nam, ut legimus in eius uita , »consuetudo illis erat iam inde ab initio, circa uesperam, manuali opere ac cena peractis, in unum simul considere ad scrutandas  Scripturas, ab omni alia sollicitudine tunc liberi, preterquam ab ea que salutem eorum concernebat.« Quidquid sit, saltem tandiu durare debebat quoad lector, seruitores, aliique qui primam ad mensam cenare haud potuerant, uariisque officis occupati, occurrere possent; omnes enim interesse completorio uoluit sanctus Pater; unde et subiungit:

Omnibus in unum concurrentibus per hanc moram lectionis, si qui forte in assignato sibi commisso fuerit occupatus, occurrat.] Ex hoc loco patet nullum ex sancti Benedicti mente a completorio eximendum esse; ideo enim hanc premitti uoluit lectionem, ut interim uariis occupati officiis occurrentes, omnes in unum positi compleant. Omnes, inquit, nullum excipit; »non abbatem, inquit Smaragdus, non prepositum, non decanos, qui aliquoties aliis in ecclesia cantantibus, potibus, aut fabulis, aut consiliis uacant in hac hora; sed omnes in hac collationis hora occurrere, omnes in unum completorium iubet cantare.« Cui tamen legi derogat Lanfrancus in Statutis hec  scribens : Completorium uero dum canitur, licet priori et eis qui per licentiam de completorio remanent, de utilibus et necessariis rebus loqui. Similiter dum regularem horam fratres in ecclesia dicunt, nullus comedat in refectorio, excepto solo completorio; tunc enim licet iis, qui aliqua utilitate impediti ante illam horam se expedire non possunt, et fratribus, qui de foris ueniunt, comedere in refectorio. Qui si ante collationem 573 incipientes comedere circa finem completorii cenam suam commode explere non ualent, licet ris a mensa surgere, et in monasterium ad benedictionem ire, et postea in refectorium ad complendam cenam redire.« Longe obseruantiores ii, de quibus in capitulo 9 monachorum ad Augiam directorum sic lego: »Ut ad collationem accesserint, omnes unanimiter occurrunt, debiles, et infirmi etiam, si de lecto surgere ualuerint, ueniunt: quid de ceteris dicendum est? Lector autem tandiu legat, usque dum omnes in unum positi  compleant.« Ex mss. etiam sancti Benigni Consuetudinibus  infirmi ad collationem accedere debebant, quamuis eis capitulum ingredi fas non esset; sed intra ecclesiam B. Benedicti  prope ostium manentes, que legebantur auscultabant.

Omnes ergo in unum positi compleant.] »Id est completorium dicant, uel compleant hanc scilicet collationis moram,« inquit Boherius.

Et exeuntes a completorio, nulla sit licentia denuo cuiquam loqui aliquid.] Quod dicit exeuntes a completorio, intelligendum est de completorio officii, non de completorio collationis: »Non debet tamen quilibet postquam surgit e capitulo aliquid loqui: quia, infit Hildemarus, aliud silentium eum constringit.« Hanc uero silentii nocturni legem cum S. Benedicto prescribunt S. Pachomius in Regala, art. 53: S. Aurelianus, cap. 35; S. Isidorus, cap. 14; S. Fructuosus, cap. 17; Regula Cuiusdam ad uirgines.  cap. 9, denique Regula Magistri, ubi sic loquitur : »Factis completoriis in ultimo dicunt hunc uersum: Pone, Domine, custodiam ori meo, et ostium circumstantie labiis meis; mox ingrediantur silentium, et suis se collocent lectis, et tanto silentio redigantur, ut usque ad nocturnos putetur nullus ibi esse de fratribus.«

Quod si inuentus fuerit quisquam preuaricari hanc taciturnitatis regulam, gratiori uindicte subiacent.] Qualis autem esse debeat, S. Pater non explicat. In Penis incerti auctoris, apud S. Basilium, decernitur , ut »si quis inueniatur nocte priuatim cum aliquo agere, aut locum ubi dormit mutare preter uoluntatem ad hoc de ignatorum, excommunicetur.« Et item : »Si quis uesperi post Pater noster inueniatur colloquens, excommunicetur.« Idem prestitisse legitur S. Benedictus in sanctimoniales lingue plus debito indulgentes. De aliis uiolati silentii penis uide Heftenum lib. uI, tract.  3, disq. 13.

Sed queret aliquis quandonam silentium nocturnum obligare incipiat: incepto, an finito completorio, et iterum quandonam desinat. Primum satis explicat sanctus Benedictus cum dicit: Exeuntes a completorio nulla sit denuo licentia cuiquam loqui aliquid. Ergo non obligat nisi finito completorio publice dicto, nec nisi dimissa congregatione, Exeuntes a completorio, inquit. Non defuere tamen qui silentii nocturni leges extenderent: Parisienses S. Germani silentium ab ultimo completorii 574 psalmo incipiebant; S. Dunstanus in sua Concordia prescribit , ut »omni tempore a pulsu uespertinalis synaxis silentium teneatur in claustro, usquequo capitulum finiatur.« Idem legitur in antiquis Consuetudinibus, quas in monasteriis a se institutis S. Benedictus abbas Anianensis obseruari curauit: »Imprimis, ut a uespertinis usque in capitulum quod fit post primum, summum silentium teneatur.« Ex quibus postremis uerbis patet responsio ad secundum,  scilicet nocturni silentii obligationem cessare post primum: quod insuper constat ex Willelmo Malmesburiensi, qui Lanzonem monachum laudat, quod licet tam acutis cruciaretur morbis, ut nec sedens, nec ambulans, nec iacens, nec stans, ne uno quidem momento tranquillus esse posset; »nunquam tamen noctibus est locutus, rogantibus fratribus ut solueret silentium, non acquieuit, rogans ne monachatus sui pudicitiam libarent, quod nunquam postquam monachicum habitum accepisset, a completorio exiens usque ad sequentis diei primam locutus fuisset.«

Denique hanc silentii nocturni legem etiam extra monasterium obseruabant, ut patet ex prefatis Benedicti Anianensis Consuetudinibus, in quibus legitur : »Nocturnum silentium semper ab eis custodiri siue intus siue foris sint, quousque in capitulo uersum dicant;« cuius rei praxim uidere est apud Ioannem Monachum in uita S. Odonis, ubi commendat  duos eiusdem sancti discipulos, qui a barbaris ligati, diuque lacessiti, silentium nocturnum neutiquam uiolauerunt; etiam barbarorum duce, ut eorum constantiam tentaret, irruente in eos, et lancea mortis metum incutiente.

Excepto si necessitas hospitum superuenerit, aut forte abbas alicui aliquid iusserit.] Quem locum ita exponit Bernardus Cassinensis: »Considerandum est quod temporibus nocturnis tria sunt consideranda in quibus fractio silentii licita potest esse, uidelicet damnum imminens, necessitas urgens, interrogatio superioris superueniens; puta si tu uideres ignem accensum subito, ex quo posset damnum prouenire, licite potes petere aquam, et postea etiam clamare. Necessitas etiam est spiritualis uel corporalis, ut pote si uideres fratrem infirmitate subito laborantem, loqui poteris ei, et in infirmitate subuenire; aut si infirmus uellet confiteri, poterit audiri, et imponi penitentia confitenti. Interrogatio etiam superioris  in adiunctione alicuius mandati.« Circa hanc abbatis interrogationem acute notat Hildemarus S. P. Benedictum non simpliciter dixisse aut abbas alicui aliquid iusserit. Sed addidisse si forte; quia in consuetudinem id non est deducendum, sed rarissime, et forte fortuna faciendum; idque, ut ait Boherius, »si abbas motus fuerit ex causa necessaria; alias enim nec loquendi cuiquam hac hora prebere debet licentiam, nec etiam ipse loqui.«

Quod tamen et ipsum cum summa grauitate, et moderatione, honestissime fiat. Hic aduertere licet quanta cum circumspectione et religione etiam in aduentu hospitum, 575 superueniente necessitate, aut iubente aliquid abbate, nocturnum silentium frangi debeat; nam, ut optime obseruant Bernardus Cassinensis et Boherius: »Ne uacare credas quod dicendo  grauitatem posuit summam, et dicendo honestatem superlatiuo usus est gradu, et moderamen posuit inter duo.« In Regula Magistri prescribitur  ut eo casu, frater »quod opus fuerit ad aurem lente loquatur, ut alter tertius eum non audiat, simul et si frater aliqua necessitate post somnum ante nocturnas compellatur loqui aliquid; prius uersum consuetum nocturni dicat sibi lente, id est, Domine, labia mea aperies, et os meum annuntiabit laudem tuam; et loquatur quod opus est . . . . Si qui uero de extraneis post completorios perfectos monasterium aduenerint, a domesticis fratribus tacito ministerio recreentur, et lente eis responsum reddatur, propter Regule constitutum; et lotis eorum pedibus complentes postmodum sibi lente, et ipsi peregrinorum lectis delegentur dormire.«



CAPUT XLIII. De iis qui ad opus Dei, uel ad mensam tarde occurrunt [a 1Kb] .


 Ad horam diuini officii mox ut auditum fuerit signum, relictis omnibus quelibet fuerint in manibus, summa cum festinatione curratur; cum grauitate tamen, ut non scurrilitas [b 1Kb] inueniat fomitem. Ergo nichil operi Dei preponatur. Quod si quis ad nocturnas uigilias [c 1Kb] post Gloriam psalmi nonagesimi quarti  occurrerit, non stet in ordine suo in choro, sed ultimus omnium stet [e 1Kb] , aut in loco quem talibus negligentibus seorsum constituerit abbas, ut uideatur ab ipso, uel ab omnibus, usque dum completo opere Dei publica satisfactione peniteat.

Ideo autem eos in ultimo aut seorsum iudicauimus debere stare: ut uisi ab omnibus [f 1Kb] , uel pro ipsa uerecundia sua emendentur [g 1Kb] . Nam si foris oratorio  [h 1Kb] remaneant, erit forte talis qui se aut recollocet et dormiat, aut certe sedeat sibi foris, uel fabulis uocet, et detur [i 1Kb] occasio maligno: sed 576 ingrediatur [i 1Kb] intus, ut nec totum perdat, et de reliquo emendetur. Diurnis autem horis, qui ad opus Dei post uersum et Gloriam primi psalmi, qui post uersum dicitur [k 1Kb] , non occurrerit, lege qua supra diximus, in  ultimo stet: nec presumat sociari choro psallentium usque ad satisfactionem, nisi forte abbas licentiam dederit permissione [l 1Kb] sua: ita tamen ut satisfaciat reus ex hoc.

Ad mensam autem [m 1Kb] qui ante uersum non occurrerit, ut simul omnes dicant uersum et orent, et sub uno omnes accedant ad mensam; qui per negligentiam suam aut uitium [n 1Kb] non occurrerit, usque ad secundam uicem [o 1Kb] pro hoc [p 1Kb] corripiatur: si denuo non emendauerit, non permittatur ad mense communis participationem [q 1Kb] , sed sequestratus a consortio omnium, reficiat solus, sublata ei portione sua uini [r 1Kb] , usque ad satisfactionem et emendationem [s 1Kb] . Similiter autem patiatur, qui ad illum uersum non fuerit presens, qui post cibum dicitur. Nec quisquam  presumat ante statutam horam, uel postea, quidquam cibi uel potus presumere [t 1Kb] . Sed et si cui offertur aliquid a priore, et accipere renuerit, hora qua desiderauerit hoc quod prius recusauit, aut aliud omnino nichil percipiat [u 1Kb] , usque ad emendationem congruam.





COMMENTARIUS


 Ad horam diuini officii mox ut auditum fuerit signum, relictis omnibus quelibet fuerint in manibus, summa cum festinatione curratur.] Hunc S. Benedicti locum eleganter explicat Regula Magistri his uerbis : »Cum aduenisse diuinam horam percussus in oratorio index monstrauerit, mox laborantes opus proiiciant, artifices ferramenta dimittant, scriptores litteram non integrent, omnis  fratrum manus deserat quod agebat; festinet statim mox cum grauitate pes ad oratorium, sensus ad Deum; ut mox ad primam orationem occurrant, 577 et tanquam apes ad mel intrantium in oratorium fratrum examen ebulliat; ut qui tacitus erat sancti oratorii locus, statim psalmorum clamoribus impleatur; et silentium loci sancti ad relictas migret officinas et opera. Cum uero index in oratorio semper  percussus fuerit, mox omnes audientes antequam currant, faciant sibi crucem in fronte, respondentes: Deo gratias.« Atque hec fuit omnium antiquorum monachorum praxis, quam uidere est maxime apud Cassianum, ea de re sic discurrentem : »Considentes intra cubilia sua, et operi et meditationi studium pariter impendentes, cum sonitum pulsantis ostium, ac diuersorum cellulas percutientis audierint, ad orationem scilicet eos, seu ad opus aliquod inuitantis; certatim e cubilibus suis unusquisque prorumpit, ita ut is qui scriptoris officium exercet, quam repertus fuerit inchoasse litteram, finire non audeat; sed in eodem puncto quo ad aures eius sonitus pulsantis aduenerit, summa uelocitate prosiliens, ne tantum quidem more interponat quantum cepti apicis consummet effigiem; sed imperfectas littere lineas derelinquens, non tam operis compendia lucrare sectetur, quam obedientie uirtutem exsequi toto studio atque emulatione festinet; quam non solum operi manuum seu lectioni, uel silentio, et quieti  celle; uerum etiam cunctis uirtutibus ita preferunt, ut huic iudicent omnia postponenda, et uniuersa dispendia subire contenti sunt, dummodo hoc bonum in nullo uiolasse uideantur.« Eiusmodi obedientie ad opus Dei presertim spectantes leges uidere est in Regula S. Cesarii ad uirgines : »Que signo tacto tardius ad opus Dei, uel ad opera uenerit, increpationi, ut dignum est, subiacebit: quod si secundo et tertio admonita emendare noluerit, a communione uel a conuiuio separetur.« In Regula S. Aureliani : »Signo tacto, omne opus pretermittatur, et sicut apes prudentissime ad aluearium, ita ueloci festinatione properare contendite.« In Regula S. Isidori : »Dato legitimis temporibus signo ad horas canonicas, festinabunt fratres cum properatione, omnes ad chorum occurrant.« Denique in Regula Cuiusdam ad uirgines : »Quandocunque uel diurnis uel nocturnis horis ad opus diuinum signum insonuerit, mox cum summa  festinatione surgendum est, ac si preco regis insonet, omni opere quod in manibus habebatur postposito.« Eamdem obseruantiam in monasteriis aduerterunt etiam monachi ad Augiam directi, uti ipsi testantur in suis Capitulis : »Relictis omnibus quelibet in manibus tenentur, summa cum festinatione currunt omnes, uidelicet nullus audet hanc constitutionem frangere, quamuis in decrepita etate constitutus:« Eamdem in Cluniacensibus laudat Udalricus : »Si ad horam signum audierit regularem; et si est in claustro, ipsum uerbum quod habet in ore, non perlicit; sed continuo tacet, et occurrit ad orationem interesse.« Denique eam commendant monachi Sanctigallenses capitulo 2, et Gregorius IX in bulla pro monachis Benedictinis.

Monent tamen auctores sobrie S. Regule textum esse intelligendum, ut scilicet audito signo, quelibet fuerint in manibus relinquantur 578 que sine periculo aut graui damno relinqui possunt. Nam si quis,  uerbi gratia, seruiret infirmis, ministraret hospitibus, prepararet coquinam, exhauriret uinum, hic non debet, relicto opere, statim occurrere. Secus qui scriberet librum, aptaret calceum, coleret hortum. Quamuis non defuerint etiam qui prefata opera obedientie gratia dimitterent imperfecta, quorum obedientiam aliquando miraculis illustratam legimus: sed ad intentionem, non ad factum Deum respexisse credimus.

Ergo nichil operi Dei preponatur.] Hoc attendant qui pro leuibus, uanis, et inanibus rebus ab opere Dei se dispensant; qui cum omnia etiam imperfecta, ut ad opus Dei debite celebrandum conuolarent, relinquere deberent; imperfectum opus Dei, alios etiam suis discursibus perturbando, derelinquunt. Quam procul ab his erat S. Liudgenus episcopus , qui accersitus tertio ab imperatore Carolo Magno,  uenientibus nuntiis dum diuinis interesset officiis, aliud nichil respondit quam se proxime peracto officio eos secuturum. Cumque, expleta psalmodia, ad imperatorem accessisset isque rogasset cur tot inuitatus nuntiis statim uenire despexisset, respondit: »Quia Deum et tibi, o rex, et cunctis hominibus preponendum arbitrabar; hoc enim mihi precepisti curam episcopalem committens; idcirco a tuis uocatus nuntiis, Omnipotentis seruitium intermittere inconueniens iudicaui. At mox diuino peracto obsequio, paratior ad regis imperium ueni. Quod responsum eius imperator optimus ueneratus: Gratias, ait, habeto, episcope, quia talem te modo reperio qualem antea estimabam. Fuerunt aliqui qui facta bonitatis tue maleuole apud me interpretati sunt; sed hos deinceps minus gratos habebo.« Eadem erat mens Bernardi abbatis Tironensis piissimi, cui, ut scribit Gaufredus in eius uita, num. 105 , »Canonicas horas tam diei quam noctis quelibet secularis causa, alicuiusue potentissima persona, licet hac frequentissime, quoad uixit,  inquietaretur, non abstulit; sed nec aliqua corporis molestia tardiorem reddidit: hanc solam excipe, qua felix felicem cursum compleuit.« Hic non ea repeto que scripsi in lib. u de Antiquis monachorum Ritibus de fratribus in uiam directis, qui etiam equo ascenso, si audito ad opus Dei signo, pedem e monasterio nondum extulissent, protinus desilientes, ad oratorium simul cum aliis conuolabant; aut de fratrum rasura, quam imperfectam ad diuini officii signum relinquebant, ut ad ecclesiam conuenirent, licet choro psallentium se neutiquam adiungerent, si quid in capite indecorum appareret, quod astantium oculos offendere posset.

Huc referendum est quod in ms. Regula incerti auctoris legitur : »Oportet namque secundum SS. catholicorum Patrum auctoritatem, tempore orationis ab humano cessare colloquio superuenientum hospitum.« Que quidem uerba in memoriam reuocant antiquam et  laudabilem ordinis nostri consuetudinem, summum in omnibus monasterii locis obseruandi silentium diuini tempore officii, cuius mentio fit in mss. sancti Benigni Diuionensis Consuetudinibus, in Regula Magistri 579, cap. 54; in Statutis Lanfranci, cap. 16; et in lib. Usuum Cisterciensium cap. 120.

Quod si quis ad nocturnas uigilias, etc., non stet in ordine suo in choro, sed ultimus omnium stet, aut in loco quem talibus negligentibus seorsum abbas constituerit.] Quem locum ita explicat Hildemarus: »Hoc autem quod dicit, non stet in ordine suo in choro, sed ultimus omnium stet, aut in loco, etc.: id est si talis est frater, qui loco superiore stat, debet in ultimo stare. Si autem ultimus est, aut certe in medio, et post, debet stare seorsum.« Eumdem sensum S. Benedicto ascribunt Bernardus Cassinensis et Boherius. Hunc tamen locum tribus posse modis intelligi docet postea idem Hildemarus. 1o Ut tarde ueniens ad opus Dei, si sit ex primis, ultimus omnium  stet; si uero ultimus, in loco negligentium. 2o Si tarde ueniens chorum adiuuare queat, stet ultimus; sin minus, seorsum. 3o Qui maiorem commisit negligentiam, stet seorsum; qui minorem, in ultimo loco. Addit nichilominus: »Tamen in Francia nullus eorum stat in ultimo, sed seorsum.« Et antea premiserat: »Sed tamen in nostro monasterio omnes seorsum stant.«

Queritur uero quis sit ille locus quem seorsum ab abbate constitui uoluit S. P. Benedictus. Hac in re cum nichil definierit, sed totum abbatis discretioni dimiserit, sat erit uarias diuersorum monasteriorum consuetudines hic referre. Itaque in mss. Farfensis monasterii hec scribuntur: »Si quis frater post Gloria primi psalmi uenerit, eat ante altare ad gradus, et ibi genua sua flectat, et statim surgat, et exspectet usque dum absoluerit eum prior. Absolutus gyret ante et retro, ueniatque in chorum in locum  suum, iterumque ueniam petat. Surgente, omnes fratres inclinentur. Si foris pro aliqua infirmitatula steterit, et non occurrerit ad Gloria primi psalmi, intret in chorum, ut supra dictum est. Absolutus autem exeat foras, et petat ueniam super genua, et faciat secundum quod infirmitas ei permittit. Item frater si uenerit ad horam post Gloria primi psalmi, uel qualicunque superuenerit, postea usque ad Kyrie eleison sic debet intrare intus, nec totum perdat; et eat in loco constituto donec absoluatur. Quod si perstiterit ad totam horam, si fratres flectunt genua super formas, ipse faciat super gradus: expleta hora; discedat absque iussu.« Eadem leguntur in mss. Consuetudinibus monasterii S. Pauli Rome, et clarius explicantur ab Udalrico  in hunc modum: »Quod si aliquando contigerit ut non occurrat ante Gloria psalmi nonagesimi quarti, uel ad quamlibet horam ante Gloria primi psalmi, intrans in chorum, et ueniens ad gradum altaris, honeste tractimque petit ueniam super manus et genua, paululum protendit  summitatem frocci, ut super eam teneat manus; et surgens, contra altare altius inclinat: inde non se mouebit usque dum hora sit finita: aliis inclinantibus, ipse nonnisi contra altare inclinat; sed si uisum fuerit domno abbati, fratrem aliquem 580 ad eum dirigit, ut recedat; cui cum manu innuenti paululum inclinat, et facto ante et retro recedit ad stationem suam, ubi rursus petens ueniam, ut prius, inclinat contra conuentum, et conuentus contra eum.«

Apud Cistercienses locus negligentibus destinatus erat presbyterii gradus, ut docet Iulianus Parisius in lib. de prima uiuendi ratione Cistere. , patetque ex lib. Usuum Cisterc. cap. 75.

De Cassinensibus ita loquitur Bernardus Cassinensis: »Ita stet non cum fratribus ad sedilia, sed in medio chori, sicut ordinatum est de quibusdam negligentibus in choro Cassinensi, ubi est rotulus porphyreticus lapidis pretiosi, qui inter uarias alias uarietates marmoreis lapidibus distinguitur locus esse  in quo stans uidetur ab omnibus, et etiam abbate, et hoc est esse seorsum, et talis satisfactio publica nuncupatur.« Sed nunc apud Cassinenses qui tarde uenit, is genuflectit; et facto ab abbate signo, surgit, se excusat, aut excusatione aacuus locum ultimum petit.

Celestinorum Constitutiones hec definiunt: »Cum tardius ad chorum monachi conueniunt, ad altare conuersi genuflectant, atque tacite et humiliter submisso capite, proprie tarditatis eos peniteat: et tandiu sic penitendo perseuerent, quousque presidenti uisum fuerit, eos pro modo culpe satisfecisse.«

Ut uideatur ab ipso uel ab omnibus.] Particula uel hic loci sumitur copulatiue pro et. Atque in hoc discrepat S. P. Benedictus ab antiquis monachis, qui tarde uenientes ad opus Dei non admittebant in oratorium, ut patet ex his Cassiani uerbis : »Is uero qui in tertia, sexta uel nona priusquam psalmus ceptus finiatur, ad orationem non occurrerit, ulterius oratorium introire non audet, nec semetipsum  admiscere psallentibus; sed congregationis missam stans pro foribus prestolatur, donec egredientibus cunctis, submissa in terram penitentia, negligentie sue uel tarditatis impetret ueniam, sciens nequaquam se posse desidie sue noxam aliter expiare; sed ne in ea quidem, que post tres horas erit secutura solemnitas admittendum, nisi pro negligentia presenti confestim uera humilitate subnixius satisfacere festinauerit. In nocturnis uero conuenticulis usque ad secundum psalmum prebetur tardanti dilatio, ita duntaxat ut antequam finito eodem psalmo fratres in oratione procumbant, semetipsum congregationi inserere atque admiscere festinet, eidem procul dubio increpatione ac penitentie quam prediximus subiiciendus, si ultra prestitutam dilationis horam, uel modicum tardauerit.«

Usque dum completo opere Dei publica satisfactione peniteat.] Quem locum ita exponit Boherius: »Iste  textus uidetur innuere, quod post expletionem operis Dei frater reus aliquam satisfactionem publicam teneatur facere ultra premissam: et si hoc sit, credo quod erit illa prouolutio de qua infra capite proximo. Bernardus tamen uidetur sentire in glossa precedenti, quod huiusmodi 581 satisfactio publica sit illa chori communis separatio. Nicolaus tamen dicit, quod circa ultimam orationem huiusmodi officii frater reus debet iacere prostratus in medio dicti pauimenti, donec conuentus ab oratorio exiuerit. Idem dicit Cassianus, ut notat hic Smaragdus, et hoc credo uerius. In meo tamen monasterio consueuerunt seniores tarde ad oratorium occurrentes, uel in aliquo ibi fallentes, statim ibidem flectere genua; et in hoc reputantur satisfecisse; alii uero in capitulo corriguntur obiurgationibus uel flagellis.«

Alias alii monachorum Patres in tarde uenientes ad opus Dei penas decreuerunt. In Regula secunda SS. Patrum  statuitur, ut »ad horam orationis dato signo, si quis non statim pretermisso omni  opere quod agit, quia nichil orationi preponendum est, paratus fuerit, foras excludatur confundendus.« In Regula tertia , ut »ab abbate uel preposito corripiatur, et nisi prostratus ueniam petierit, excommunicetur.« In Regula S. Macarii  ut »foras excludatur, ut erubescat.« In Regula S. Pachomii , ut »quando ad collectam tuba insonuerit per diem, qui una oratione tardius uenerit, superioris increpationis ordine increpetur, et stet in loco conuiui. Noctu uero, quia corporis infirmitati plus aliquid conceditur, qui post tres orationes uenerit, eodem in collecta, et in uescendi loco, ordine corripiatur.« Ordo autem superior is erat : »Soluet cingulum, et inclinata ceruice, manibus ad inferiora depressis, ante altare stabit; et a principe monasterii increpabitur. Hoc idem faciet et in conuentu fratrum, cum ad uescendum paritet conuenerint.« In Regula S. Cesarii ad monachos , ut »si tardus uenerit, statim de ferula in  manus accipiat.« Et in Regula ad uirgines , ut secundo ac tertio admonita, »a communione, uel conuiuio separetur.« In Regula Tarnatensi , ut »exclusus pro reatu tanti facinoris confundatur.« In Regula S. Fructuosi , ut »ad orationes diurnas qui post primum psalmum non occurrerit, introire in oratorium cum ceteris non audeat; sed penitentie delegabitur. Hoc idem sustinebit qui nocturnis orationibus usque ad tertium psalmum tardius uenerit, aut post tres dictos psalmos in choro se miscere conatus fuerit.« In Regula Magistri , ut »frater qui nocturnis matutinis et lucernariis primam orationem aut psalmum perdiderit, eiectum eum ab oratorio cum terrore in capite foris eum apud semetipsum de emendatione abbas moneat. Si secundam orationem uel psalmum perdiderit, ibi in oratorio, presente congregatione, post psalmum expletum corripiatur acerbe. Si uero post tertiam orationem uel psalmum intrauerit, mox una cum prepositis suis foris de oratorio excommucatus  iactetur; et non prius ad ueniam reuertatur, nisi humilitatis satisfactio ab eo equaliter ante limen oratorii fuerit operata; sed hoc, ut superiori titulo diximus, de intra quinquaginta passus latitudine. In prima uero, tertia, sexta, et nona, qui post indicis percussi ad primam orationem, et primum psalmum non accurrerit, in oratorio presentibus omnibus acerbe corripiatur. Post secundam uero orationem, uel secundum 582 psalmum qui occurrerit, iam sic excommunicatus cum suis exeat prepositis foras.« Denique in Regula Cuiusdam ad uirgines, ut eodem modo satisfaciat quo in Regula S. Benedicti prescribitur, et insuper , ut »quando cetere, expleto officio, foras egrediuntur, illa in ecclesia pro ipsa tarditate posita, duodecim psalmos supra cursus seriem cantet. Si uero ex toto cursum suum perdiderit, precipue nocturnis horis, in quibus nullum aliud opus impedit, superpositione damnetur.«

 Ceterum prescriptus hic a S. P. Benedicto aliisque SS. Patribus ritus, a monachis etiam ad canonicos transmigrauit, pro quibus in concilio Aquisgranensi anni 816 editum hunc canonem reperio : »Qui segniter aut tarde ad matutinum aut aliud quodlibet diuinum officium peragendum occurrerit, dignum est ut non cum aliis in choro, sed omnium ultimus, ut certe erubescere discat, in loco huiuscemodi negligentibus a prelatis constituto stet. Foris uero nullatenus remanere presumat, ne otio et fabulis uacet, et a Dei laudibus penitus alienus existat.« De canonicis etiam cathedralis ecclesie Parisiensis ita scribit Boherius: »Et scias quod uidi istud obseruari a canonicis B. Marie Parisiensis; qui si tarde ad horas ueniant, non audent ascendere maiorem chorum, sed in inferiori se ponunt.«

Quid quod in aula summi pontificis aliquid simile obseruari uideatur, ut testis oculatus Iulius Nigronus affirmat : »uidi, inquit, ego Rome cardinales ipsos, qui missa pontificia inchoata peruenerant in chorum, exhibita cruci et pape reuerentia stetisse erectos in medio choro, donec a pontifice fuisset facta potestas locis suis residendi.«

Diurnis uero horis, etc. Nisi forte abbas licentiam dederit permissione sua; ita tamen ut satisfaciat reus ex hoc.] In quem locum Boherius: »Hoc est, inquit, dicere: Licet enim reus licentiatus sit ut ascendat chorum psallentium, nichilominus post peractum cursum hore prosternet se coram omnibus ad pedes abbatis, uel prioris, suam negligentiam accusando; et si abbas iudicat satisfactum, dimittet ipsum cum benedictione. Sin autem, iniunget ei ut ibidem, uel in crastinum iterum, uel iterum ueniam petat, modo predicto, uel quod aliam penitentiam impleat. Sed ubi fiet huiusmodi satisfactio, siue prostratio secundum Regulam? In choro ubi deliquit, ut clare patet infra de his qui falluntur in oratorio, et infra cap. proximo. uel forsan ante ianuam oratorii, ut sentiunt  predicti Fructuosus et Cassianus. Sed hodie apud nos prostrationes et satisfactiones huiusmodi fiunt in capitulo.«

Ad mensam autem qui ante uersum non occurrerit, etc. Non permittatur ad mense communis participationem; sed sequestratus a consortio omnium reficiat solus.] Siue extra, siue intra commune refectorium post fratrum refectionem, siue in eodem refectorio reficientibus etiam fratribus; sed in loco separato, omnibusque conspicuo, ut 583 maioris confusionis rubore huiusmodi negligens perfundatur: quem postremum sensum, aliis reiectis, sequuntur commentatores Hildemarus, Bernardus Cassinensis, et Boherius in utroque commentario. Hildemari uerba hec sunt: »Quod uero dicit, sequestratus a consortio reficiat solus, sunt qui intelligunt, ut post refectionem fratrum reficiat, aut cum ministris, aut solus: sed hic sensus non est sanus; sed quia, sicut de oratorio dicit, pro uerecundia illum separatum stare, ut emendetur, ita pro emendatione intelligendum est,  ut sedeat solus ad mensam aliam separatam ab aliis mensis, manducantibus aliis; nam cum solus separatus dicit, non est intelligendum, ut postquam alii manducauerint, ille manducet, sed quando alii manducant, ille separatus manducet, et non bibat uinum. Nam in Francia, in meo monasterio, in medio refectorio manducantibus fratribus manducare uidi talem fratrem negligentem.«

Sublata ei portione sua uini.] Seu cuiuslibet alterius liquoris, quo in regionibus ubi uitis non crescit, utuntur.

Usque ad satisfactionem et emendationem.] Quod ita explicat Hildemarus: »Postquam manducauerint et uoluerint iam fratres exire, debet ille abbati coram fratribus ueniam petere. Si hoc fecerit ad sextam, iam ad uesperum non debet facere.« Et Bernardus Cassinensis: »Et quod ait usque ad satisfactionem et emendationem, illam dicit satisfactionem et emendationem  qua prostratus debet ante fratres genua flectere: et hoc secundum Paulum Diaconum. Mihi tamen uidetur quod hec satisfactio debet esse sicut pretetigi, petendo ueniam ab abbate. Emendatio est, quando se de hac negligentia corrigit, ut uere presumatur emendatus.« Et hec quidem S. Benedictus de tarde uenientibus ad mensam: quid uero de iisdem alii monachorum Patres?

S. Pachomius : »Si quis, inquit, ad comedendum tardius aduenerit, excepto maioris imperio, similiter aget penitentiam, et ad domum ieiunus reuertetur.«

S. Basilius interrogatus , »si necesse est omnes conuenire ad horam prandii, eum qui remanet et post prandium uenit, quomodo transigemus? respondet: »Si quidem necessitate, uel loci, uel operis remansit a communi ordine, qui preest probabit et ignoscet. Si uero, cum posset occurrere, non satisfecit, fateatur culpam negligentie  sue, et maneat sine cibo usque ad illam horam qua conuenitur ad cibum in posterum diem.« Et in Penis incerti auctoris apud eumdem Basilium : »Si quis absit a mensis, non dicta causa, maneat ieiunus.«

S. Columbanus : »Si quis non uenerit ad orationem supra mensam, et post cibum, duodecim psalmos cantet.«

S. Isidorus : »Refectionis tempore dato signo pariter omnes concurrant; qui autem ad mensam tardius uenerit, aut penitentiam agat, aut ieiunus ad suum opus uel cubile recurrat.«

Similiter S. Fructuosus : »Ad mensam qui tardius uenerit, prohibeatur a cibo.«

584 Denique Magister : »Ad mense uero antiphonam uel uersum priorem qui non adfuerint, semote, et non signatum, et sine data et accepta benedictione manducent et bibant sine alicuius hominis eloquio usque dum se leuent. Et merito sine alicuius eloquio hominis debet reficere, qui ante refectionem  cum Deo non est locutus.«

Similiter autem patiatur qui ad illum uersum non fuerit presens qui post cibum dicitur.] Pene incerti auctoris apud S. Basilium decernunt , ut »si quis surgit de mensa preter uoluntatem archimandrite, sistatur ad orationem usque ad tempus lucernarum.« Et Regula Magistri : »Qui posteriori uero mense non adfuerit Deo post refectionem gratias redhibere, in sequenti refectione talem penam in sequestrato suscipiat, qualem ille qui ante refectionem non est locutus cum Deo.«

uersus autem nomine intelligendas esse uniuersas quas post refectionem ad gratiarum actionem recitamus, preces existimo; licet Hildemarus S. Benedictum intelligat de solo uersu qui, finita comestione, dicitur in refectorio; nam »ille, inquit, uersus qui in ecclesia dicitur, et ille, Miserere mei, Deus, non est regularis, eo quod illum non dicit Regula dicere, sed est consuetudo monachorum.«

Ex hoc Hildemari testimonio patet antiquam monachorum  et maxime Benedictinorum consuetudinem fuisse, gratiarum actiones post prandium et cenam in ecclesia Deo referendi; quod amplius constat ex Regula S. Fructuosi cap. 5, ex Regula ms. incerti auctoris, cap. 3; ex Ordine conuersationis monastice, cap. 11; ex capitulo 22 Monachorum Sangallensium; ex Ekkehardo in lib. I de Casibus S. Galli, cap. 11; ex Tortario in lib. Mir. S. Benedicti, cap. 44; ex Theodorico in lib. Mir. S. Celsi, num. 5, apud Bolland. 23 Febr.; in lib. Mir. S. Trudperti, num. 3, ex uita S. Hugonis Aeduensis monachi num. 25, ex Mir. S. Dunstani num. 12, et ex lib. Usuum Cisterc. cap. 76.

Nec quisquam presumat ante statutam horam uel postea quidquam ciui uel potus percipere.] Hec fuit generalis omnium ueterum monachorum praxis, quam uidere est, tum apud Cassianum, tum in omnibus eorum Regulis: »Antequam uel postquam legitimam  communemque refectionem percipiant, inquit Cassianus , summa cautione seruatur ne extra mensam quidquam cibi potusue ori suo quidquam indulgere presumat; ut incedentibus per hortos et pomaria, cum passim blandeque per arbores poma pendentia non solum se obiiciant pectoribus transeuntium, uerum etiam strata per terram conculcanda pedibus se offerant, atque ad colligendum parata facile ad consensum concupiscentie illicere ualeant intuentes, et opportunitate ac copia quamuis districtos atque abstinentissimos ad sui desiderium prouocare; sacrilegium ducatur non modo quidquam in eis degustare, uerum etiam et manu contingere absque eo quod palam cunctis in commune reficientibus exhibetur, et ad percipiendum economi dispensatione per fratrum obsequia publice ministratur.«

585 Ita S. Pachomius : »Nullus uuas aut spicas adhuc immaturas audeat comedere preter ordinem discipline, et omnino de omnibus que in  agro sunt uel in pomario, nemo comedat separatim antequam cunctis fratribus Pater exhibeat.«

S. Basilius : »Caue ne clandestine comestionis peccatum incurras.« Et alibi  ad multam diem ieiunum permanere iubet, »qui alieno tempore cibum sumpserit.«

S. Augustinus : »Quando autem aliqua non potest ieiunare, non tamen extra horam prandii aliquid alimentorum sumat, nisi cum egrotat.«

Regula SS. Pauli et Stephani : »Nulli liceat supra statutam consuetudinem siue in cibo siue in potu presumere, nisi prioris permissu, cui ordinandi uel considerandi facultas est.«

Utraque S. Aureliani ad monachos et ad uirgines Regula : »Extra mensam communem nec quidquam cibi potusue gustare liceat absque infirmis et illis etatibus que adhuc perenutriri indigent.«

 Regula Tarnatensis : »Aquam ipsam ante refectionem legitimam bibere non presumant.« Et iterum : »Si attenuatus abstinentia frater non ualuerit ieiunia suscepta portare, nisi prandii hora completa aliquid accipere iudicet indecorum. Illi uero qui incommodo detinentur, et designatas horas non possunt custodire, licite concedatur percipiant quod possunt.«

Regula S. Isidori : »Nullum esus furtiua contaminatio polluat, aut impudens, uel priuatus extra communem mensam appetitus; excommunicationis enim sententie subiacebit qui uel occulte uel  extra ordinariam mensam aliquid degustauerit. Ante refectionis tempus nullus uesci audeat, preter eum qui egrotat: qui enim tempus edendi antecesserit, subsequentibus penis abstinentie subiacebit.«

Regula S. Fructuosi : »Quilibet ex monachis ieiunium soluere non presumat, nec priusquam in commune reficiant cum ceteris, uel postquam refecerint, quidquam quod ad potandum uel edendum pertinet gustare uel contingere audeat, uel occulte quodlibet peculiariter recondere uel habere presumat.«

Denique Regula Cuiusdam ad monachos : »Nec ante siue post mensam, que communiter ad cenam fratribus apponitur, aliquid ori indulgendum est, nisi infirmitas, siue differentia etatis, siue corporis aliquid cegerit.«

Stupendum porro uidetur quanta religione istud Regule Benedictine statutum obseruari uoluerit S. Benedictus abbas Anianensis; nam, »quamuis regio illa solis ardore esset adusta, et ita uapor ignis uelut  a clibano procedens incendat potius quam calefaciat; hic suis nimio feruore estuantibus, uix ante horam refectionis aque poculum indulsit ; nam labore defessi, igne perusti, frigidam potius desiderabant aquam quam uinum: nec erga eum quisquam murmurare poterat, quoniam similia patiebatur.« Licet et in hoc mirari desinam, 586 attendens ad illa S Basilii uerba : »Multos ego aduerti sepe qui cum alterius cuiusuis generis uitiis laborarent, ad sanitatem redierunt postea; qui autem hoc morbo tenerentur, ut aut in occulto eos edere delectaret, aut uentris ingluuie duci se sinerent, neminem ex omnibus uidi qui conualuerit.«

Sed et si cui offertur a priore, et accipere renuerit, hoc quod prius recusauit, aut aliud omnino non percipiat usque ad emendationem congruam.] Quem ad locum Smaragdus: »Hyperbaton hoc est, quod aliter ordinatum intelligitur ita: Cui aliquid a priore offertur,  et renuerit accipere, hora qua desiderauerit, subauditur accipere; aut hoc percipiat quod prius recusauit, aut aliud omnino nichil. »Eodem modo sanctum Benedictum intelligit citatus a Bernardo Petrus Diaconus. uerum huic expositioni repugnant nonnulle uersiones Gallice, et S. Basilius, a quo S. Pater potuit istud accepisse; nam interrogatus : »Si quis iratus recusauerit ea sumere que ad usum sunt necessaria?« respondet: »Talis dignus est nequidem accipere cum petierit, quousque istud uitium uel potius uitia in eo esse sanata antistes iudicauerit.«



CAPUT XLIu. De iis qui excommunicantur, quomodo satisfaciant.


 Qui pro grauioribus culpis [a 1Kb] ab oratorio et a mensa excommunicatur, hora qua opus Dei in oratorio celebratur [b 1Kb] , ante fores oratorii prostratus iaceat, nichil dicens, nisi tantum posito in terra capite, stratus pronus [c 1Kb] omnium de oratorio exeuntium pedibus. Et hoc tandiu faciat usque dum abbas iudicauerit satisfactum esse. Qui dum iussus ab abbate uenerit, uoluat  se abbatis, deinde omnium uestigiis [d 1Kb] , ut orent pro eo.

Et tunc, si iusserit abbas, recipiatur in choro uel in ordine [e 1Kb] quo abbas decreuerit: ita sane ut psalmum aut lectionem, uel aliud quid non presumat in oratorio imponere, nisi iterum abbas iubeat. Et omnibus horis dum completur [f 1Kb] opus Dei, proiiciat se in terra in loco in quo 587 stat [g 1Kb] : et sic satisfaciat,  usque dum ei iubeat abbas [a 1Kb] ut quiescat iam ab hac satisfactione. Qui uero pro leuibus culpis excommunicantur tantum a mensa, in oratorio satisfaciant:  usque ad iussionem abbatis hoc perficiant [b 1Kb] , usque dum benedicat et dicat: Sufficit.





COMMENTARIUS.

Qui pro grauiori culpa ab oratorio et a mensa excommunicatur, hora qua opus Dei in oratorio celebratur, ante fores oratorii prostratus iaceat.] Ante fores, inquit, oratorii, non intra oratorium ipsum; »quia, infit Bernardus Cassinensis, intus non debet intrare, nisi a uinculo excommunicationis absolutus.« Id quod eam confirmat sententiam que S. Benedictum de excommunicatione ecclesiastica locutum fuisse cap. 25 existimat. Similem pene penam in negligentes tardeque uenientes ad opus Dei statuerant antiqui Mesopotamie monachi; si quis enim in eam incurrisset culpam, is, teste Cassiano , »Oratorium introire non audebat, nec semetipsum admiscere psallentibus; sed congregationis missam stans pro foribus prestolabatur, donec egredientibus cunctis, submissa in terram penitentia, negligentie sue uel tarditatis impetraret ueniam.« Quamuis non a solis priscis monachis id penitentie genus acceperit S. Benedictus, sed a primis Christianis, quibus  moris erat ut penitentes pro foribus ecclesie in penitentie luctu iacerent seu starent, pro diuerso ecclesiarum usu. Qua de re uide Menardi notas in Concord. Regul., cap. 33, § 1.

Nihil dicens.] »Nisi ab abbate interrogatus, inquit Boherius. Qui abbas consueuit tali prostrato quandoque dicere: Frater, quid dicis? Et accusando seipsum respondet: Pater, magna est mea culpa. Et si intendit tunc ipsum amplius interrogare, dicit ei: Surge, frater; tuncque frater ibidem pedes stando, capite discooperto et uultu dimisso ad terram, respondet humiliter ei.«

Nisi tantum posito in terram capite.] »Quia post peccati opus debet quicunque erubescere, et post confessionem pro admissis sceleribus uerecundam frontem humo prostratam demergere, pro eo quod dignum confusione perpetrauit opus,« inquit iterum Boherius.

Et stratus pronus omnium de oratorio exeuntium  pedibus se proiiciat.] Ut qui se per superbiam extulit aliis, per humilitatem calcandum omnium uestigiis se 588 condemnet,« ait Bernardus Cassinensis. »Egredientes uero dicant ei sub silentio: Misereatur tibi Deus,« ex Statutis Lanfranci, cap. 17.

Et hoc tandiu faciat, usque dum abbas iudicauerit satisfactum esse.] Tunc autem conuocatis in capitulum fratribus, de eorum ipsum consilio absoluat. Ita sentiunt Hildemarus, Bernardus Cassinensis, Nicolaus de Fractura et Boherius: »Post sextam uel nonam, infit Hildemarus, cum exit abbas cum congregatione debet uocare congregationem, illo absente, et dicere: Iustum est et ratio ut ille frater quiescat a sua satisfactione. Si dixerint: Est iustum, quia rectum est ut quiescat, debet uocare coram fratribus illum, et debet illi parcere.« Et Bernardus Cassinensis: »Debet enim ille in capitulo uocari post exhibitam humilitatem predictam, et ibidem requisito fratrum consilio absoluet eum abbas, et iudicabit eum in oratorio recipi posse. Ipse tamen debet esse exclusus a capitulo,  cum abbas petit consilium quid sit agendum; et hoc est quod dicit Pater, Usque dum abbas iudicauerit satisfactionem esse.« Similiter Nicolaus de Fractura: »Et absoluitur iste de consilio fratrum in capitulo per abbatem. Qui tamen extra capitulum debet stare, dum hic cum fratribus abbas deliberauerit, et ut liberius super satisfactione ipsius fratres suam aperiant uoluntatem.« Idem confirmat Udalricus lib. III, cap. 3. Sed ex Statutis Lanfranci nullus ad absoluendum excommunicatum assensus fratrum requirebatur; uerum »qua die precantibus fratribus  decreuerat abbas misericordiam ei impendere,« eum ut modo referemus absoluebat.

Qui dum iussus ab abbate uenerit, prouoluat se ipsius abbatis pedibus; deinde omnium uestigiis fratrum, ut orent pro eo.] »Ita ut supplicationem faciat usque ad terram coram abbate; deinde supplicationem regularem et consuetam ante et retro, et dicat silenter: Orate pro me, fratres; et quilibet submissa uoce respondeat: Parcat tibi Deus,« quemadmodum aiunt Bernardus Cassinensis, Nicolaus de Fractura et Boherius. Hunc ritum pulchre describit Lanfrancus in Statutis , cuius hic uerba referre nos pigere non debet: »Qua uero die, precantibus fratribus, decreuerit abbas misericordiam ei impendere, eo modo quo superius dictum est in capitulum ueniat, prostratus ueniam fateatur, et emendationem promittat, et misericordiam querat. Iussus surgere, frequenter se prosternat, et eadem uerba et similia dicat, cessaturus cum abbas dixerit ei, Sufficiat.  Postea iubeatur exuere, et corporalis discipline iudicium sustinere. Quo facto, dicat ei abbas: Motus fratrum nostrorum precibus, et patientia et humilitate uestra, et promissione emendationis uestre, hanc misericordiam uobis impendo, ut dehinc cum fratribus sitis in refectorio, in loco quem uobis designabimus comedatis, disciplinam corporalem pro hac culpa ulterius non suscipiatis. De ceteris ad comprobandum adhuc humilitatem et patientiam uestram, ita uos habete, sicut frater qui leuis culpe penitentia esse iubetur, excepto quod incepto Kyrie eleison, 589 ad gradum uos non prosternetis, sed expleta regulari hora, in loco in quo stabitis, sicut B. Benedictus precipit, flexis ad terram genibus, sicut qui in psalmo fallitur, humiliter satisfacietis. Hoc audito, frater ille ad pedes abbatis uadat, et rediens in locum in quo stabat, tres genuum flexiones, ante scilicet, et ad dexteram, et ad sinistram, cum omni deuotione faciat, gratias referens fratribus quia pro se rogauerint, et humiliter supplicans  quatenus adhuc rogare dignentur. Postea designet abbas ei locum ubi debet esse, et eo precipiente sessum uadat.«

Et tunc si iusserit abbas, recipiatur in choro, uel in ordine quo abbas decreuerit.] Quod S. Benedictus ait uel in ordine, Richardus de S. Angelo intelligit »in loco prime uigilie uel secunde; uel in ultimis, sicut abbati placuerit, ut infra dicetur; uel diaconatu, uel subdiaconatu, uel in minoribus.« Rectius cum Bernardo Cassinensi et Boherio intelligerem de ordine quem seruant inter se fratres, ut ille frater stet in loco ultimo, aut ad maius in mediocri. Et ita Udalricus ait : »Iubetur ut ultimus sedeat, ultimus sit cunctorum in omni loco.«

Ita sane ut psalmum, aut antiphonam, uel aliud quid non presumat in oratorio imponere.] Imponere hic loci Bernardo Cassinensi et Boherio idem est ac incipere; quia, inquit Bernardus, »nunquam talis debet nisi cum aliis mixtim lectionem legere, uel responsorium aut antiphonam cantare. Dico etiam quod nec  priuatam debet dicere missam, quia non dicit solummodo in choro, sed dicit in oratorio.« Addit Udalricus : »Interim non communicat, non uenit ad pacem, non osculatur textum Euangelii in ecclesia, nec ad lectionem, nec ad cantum, ut alii, notatur.« Menardus tamen et Carolus Cointius existimant imponere hic a S. Benedicto positum esse non pro incipere, sed pro pronuntiare, siue cantu id fiat, siue recitatione.

Et omnibus horis dum completur opus Dei, proiiciat se in terram in loco in quo stat.] Dum completur opus  Dei, inquit, scilicet sub finem horarum; nam »postquam alii surrexerint, dum dicitur Benedicamus Domino, ipse debet se in terram proiicere, id est pronus iacere,« inquit Boherius; et Udalricus : »Post singulas finitas horas, ueniam ita super genua petit, non tamen propter hoc conuersus ad altare.«

Et sic satisfaciat usque dum ei iubeat abbas ut quiescat iam ab hac satisfactione.] Et hec quidem S. Benedictus de satisfactione excommunicatorum pro grauioribus culpis. Ceterum huius capituli praxim ex mss. S. Benigni consuetudinibus accipere lectoribus haud erit fortassis ingratum.


590 Ex mss. Consuetudinibus S. Benigni Diuionensis cap. 32.

Qui autem illud quod graui culpa dignum sit, commisit, si quandiu D. abbas abest aduenerit, non uenit in presentia illius donec ipse precipiat; et tunc extra capitulum exuitur, et ita uenit sicut ille  cui in ipso capitulo precipitur, ut eat et exuat se. Nam si aliquis huiusmodi sit in ipso capitulo, cum audit se inculpari a D. abbate, surgit et ueniam petit. Qua petita, precipitur ei: Ite, exuite uos, et discalceate, et reuertimini sicut mos est. Et precipitur camerario ut exeat cum illo. Tunc cingulo tenus nudatus, pedibus discalceatis, assumptoque uirgarum manipulo in dextra, et cuculla bene plicata in sinistra, redit in capitulum; statimque de sinistra parte posita cuculla, et uirgis iuxta se de dextra, petit in medio ueniam; dictoque ab abbate: Quid dicitis? et eo respondente, mea culpa; et iterum abbate dicente, surgite, sedet ad terram, resumpta cuculla super genua, et brachiis desuper positis. Quo facto, precipit D. abbas cui placuit, ut surgat, et uerberet illum de uirgis quas attulit: dato uero ei quale uidebitur D. abbati iudicio, precipit ut surgat et induat cucullam suam, et dicitur ei: Ite, induite uos et reuertimini. Indutus autem, ac reuersus, petit iterum ueniam  suam; dictoque ei ut surgat, adiungitur et hoc uerbum: Frater, ite in grauem culpam. Hoc audito, inclinat profunde, et continuo capello induto, humiliter exit capitulum, et uadit ad locum huic excommunicationi deputatum: ibi manet, ibi dormit, comedit sine mappa, quando et quod precipit abbas. Cum autem audierit uniuscuiusque hore signum primum, exspectato secundo, quo omnes ingressi sunt monasterium, debet stare cucullato capite extra, iuxta ostium ad sinistram intreuntium, et ad matutinas similiter, donec conuentus Kyrie incipiat, et tunc, capello exuto non omnino toto, prostrare se ad terram, et sic manere donec hora sit finita et psalmi familiares, et si fratres debent exire, usque dum fratres potuerint exisse, excepta illa hora post quam fit locutio in claustro, et cum intrauerint capitulum, tunc etiam se similiter prosternit, et postea ad prefatam mansiunculam recedit: ad utramque missam in angulo manet capituli, qui ecclesie proximus adheret; sedet tamen, si uult. Interim dum sic se habet,  nullus ei loquitur, nec etiam ille qui ei ministrat, nec cibus benedicitur qui ei datur: de industria tamen duorum aut trium seniorum consolatione abbatis nutu mulcetur, qui eum exhortentur ut quidquid ei correptionis temporaliter fuerit irrogatum, gratanter accipiat, ut diuine clementie reconciliari ualeat. Qui etiam seniores, siue alii, qui sint de prioribus propioribus abbati , cum uiderint idoneum et congruum fore, siue sponte sua, seu nutu abbatis, petunt pro eius absolutione uenias suas in capitulo coram abbate; maxime si uere experti sunt et testari possunt quod pro reatu suo spiritum habeat contribulatum, 591 cor contritum et humiliatum. Quod si tunc placuerit ei misericordiam facere, precipiet priori maiori, uel minori, ut adducat eum: qui statim ut eodem modo quo prius adductus est, posita cuculla et uirgis, petit ueniam, ac sedens, iterum resumpta cuculla super  genua, suscipit quale iudicium placuerit abbati. Inde surgens, abbate precipiente, induitur sola cuculla, et prouoluitur in primis pedibus abbatis, et deinde prioris, et omnium qui ex ea parte sunt. Similiter facit pedibus aliorum qui ex altera parte sunt, et ad ultimum infantum, sed multo remotius quam aliorum, et non tanget uestes eorum; omnes inclinant ei, et leuant eum, et debent orare pro eo. Quo expleto, et iterato petita uenia, iubetur exire ad induendum se. Indutus ac reuersus, adhuc etiam ueniam petit; iubetur ut ultimus sedeat, ultimus sit cunctorum in omni loco. Interim, non communicat, non uadit ad pacem, non osculatur textum Euangelii, in ecclesia nec cantum nec psalmum imponit, nec lectionem legit: a sola coquina, ut in ea seruiat, et a mandato non prohibetur; sed non ibit ad scillam. Post singulas horas finitas, ueniam in statione sua super genua petit, nec propter hoc conuertitur ad altare. Si quando uniuersi fratres propter aliquam processionem albis induuntur, tunc et ipse induitur, alias minime.  Ad extremum si D. abbas uiderit id expedire, talemque eius esse humilitatem que id mereatur, interpellatus a fratribus, in capitulo uocat eum ut surgat et in medium ueniat. Quo petente ueniam, loquitur conuenientia et persone et cause, et reddit ei pristinum locum, uel dat alium inferius, si uoluerit; suo enim malo merito perdidit locum suum. uadit ad pedes eius, sicut etiam quilibet alius tam in ecclesia quam in capitulo, si promouerit eum ad altiorem sedem. Notandum autem quod cum restituitur in ordine suo, si est sacerdos, non ideo cantat missam, uel diaconus Euangelium, uel subdiaconus epistolam, nisi nominatim ei dicatur. Restitutio namque illa que fit de ordine, non aliud est nisi ut in choro cantet et legat sicut alii. Et sciendum quoniam in huiusmodi iudicium prior nullum ponit, nec absoluit unquam. Sciendum quoque quod non ponitur aliquis in graui culpa, nisi sepius inciderit in idem crimen, pro occulta offensa, neque pro ea quecunque sit,  quam ipse sua sponte confitetur. Sed si quis aliquid paucis notum commisit, quod si in publico esset, dignum iudicio grauis culpe duceretur, ducit eum abbas, siue prior in secretum locum, assumens secum duos aut tres eorum quibus notum est crimen, aut aliorum quos uoluerit; atque facit ei graue iudicium, secundum commissi quantitatem, et iniungit penitentiam. Si uero quilibet ad aliquam obedientiam degens, commiserit crimen quod manifestum sit, in eodem loco publice coram omnibus qui eiusdem loci habitatores sunt exuetur, et horribiliter uerberabitur; inde in conuentum reductus, ponetur in graui culpa. Nec silendum quod omnis qui ei qui in graui culpa est loquitur, aut signum facit sine abbatis iussu, dignus est poni in eadem culpa. Si autem occulte 592 deliquerit, multum occulte uapulabit, secundum commissi quantitatem; reductus ad maiorem ecclesiam, nunquam postea exiturus de claustro, nisi forte talis ac tanta uideatur eius correctio, que digna uideatur, et ostendat eum de  cetero nolle peccare. Tamen quocunque mittatur, ad locum ubi peccauit nunquam amplius redire debet. At si forte culpa sua non est de grauioribus malis, ut cum aliquo in audientia popularium inhoneste et irreligiose contenderit, uel aliquid simile: pro huiusmodi, cum uenerit dies dominica, ad initium misse matutinalis concurrente populo ad ecclesiam, stat ipse nudis pedibus prope fores ecclesie, et unum codicem grandiusculum tenet in manu: capellum non induit, ut ab omnibus possit agnosci. Nemini loquitur intranti uel exeunti. Famulus quidam semper est iuxta eum, qui dicat interrogantibus propter quid talis ei penitentia sit iniuncta. Nec recedit inde usquequo missa finiatur.

Hactenus Diuionenses S. Benigni Consuetudines; quibus etiam Cisterciensium praxim ex libro Institutionum capituli generalis ordinis Cisterciensis subiungere uisum est.


Ex libro Institutionum capituli generalis ordinis Cisterciensis, dist. 6, cap. 6.


Cum aliquis graui culpe subditur, accipiat in ipso iudicio disciplinam: deinde iniuncta ei penitentia grauioris culpe, ponens statim caputium in capite, exeat de capitulo in locum quem preuiderit abbas ei competere; deputeturque ei senex discretus, qui eum consoletur et prouocet ad humilitatem, ne ampliori tristitia absorbeatur, iniungaturque in capitulo pro eo oratio; et sicut dicit Regula, oretur pro eo ab omnibus. Debet autem abbas attendere et corporis ualetudinem, et culpe modum; nam secundum hoc debet extenuari culpa uel grauari. Refectionem autem percipiat mensura et hora qua abbas ei uiderit competere, sicut in Regula continetur. uasa autem quibus utitur, aut frangantur, aut pauperibus erogentur. Ad fores oratorii prostratus iaceat in terra dum completur opus Dei, non habens caputium in capite, quod tamen in eundo debet habere. Quoties  autem missa uel officium defunctorum sine interuallo sequitur horam canonicam, non prosternatur donec conuentus exeat de ecclesia. Cum autem in capitulo recipiendus fuerit ad iussionem abbatis, ad ingressum capituli habeat caputium in capite. Quo deposito, ueniens ante abbatem, prosternat se ante pedes eius super genua et super articulos manuum, deinde ante priorem, ac percurrens chorum prioris, si prior fuerit, uel abbas loco illius, et chorum abbatis, eodem modo se prosternat ante pedes singulorum, illis non inclinantibus, nec adiuuantibus ipsum, sed quiete sedentibus. Quoties autem ante abbatem transierit inclinet, et sic ante analogium ueniens, stet, 593 non petens ueniam donec iussus ab abbate, eat sessum. Nec ponatur ea die in ordine suo, nec aliquod officium exsequatur usque ad iussionem abbatis; sed cum completur opus Dei tam in ecclesia quam in labore, prosternat se in terra, in loco in quo stat, donec iussus ab abbate quiescat ab hac  satisfactione.

Qui uero pro leuibus culpis tantum excommunicantur a mensa, in oratorio satisfaciant.] De satisfactione excommunicati pro leui culpa hec decernunt mss. Farfensis monasterii, et Romani S. Pauli Consuetudines: »Fratres qui pro leui culpa secundum Regulam separantur a mensa, sic in oratorio satisfaciant: Cum post psalmodiam ad preces alii se inclinant uel genua flectunt, ante altare uenientes ad gradus se prosternant, donec preces et oratio finiantur; tunc surgentes, inclinantes ante et retro, sic omnibus horis faciant. Si uero festiuitas antequam absoluantur euenerit, a uespera usque ad aliam uesperam omni communione fratribus socientur, missas etiam qui sacerdotes fuerint, et omne quod ad seruitium diuinum pertinet celebrare possunt.« Et Lanfrancus in Statutis : »Ad leuis culpe satisfactionem adiudicatus frater, a communi mensa separatur, usurus cibo et potu quibus alii fratres, nisi ei nominatim  fuerit interdictum; refecturus hora nona, si fratres sexta; uel ad uesperam, si fratres hora nona. In monasterio et in capitulo, in loco ubi solet esse, sit aut ultimus omnium, aut inter utrumque, secundum quod culpa fuerit et abbas preceperit. In ecclesia missam non celebret, epistolam, uel lectionem, Euangelium, non legat, responsorium non canat, antiphonam super psalmos non imponat, nec aliquid huiusmodi, nisi cum ceteris agat: ad candelabrum uel ad thuribulum non se reuestiat, ad offerendam uel ad pacem non accedat. Circa finem regulariter instituti operis Dei, tam in nocte quam in die, cum incipiunt Kyrie eleison, prosternat se ante gradum ubi benedictiones accipiuntur; ibique tandiu prostratus iaceat, usquequo dicatur: Qui tecum uiuit. Si festiuitas duodecim lectionum eueniat, tandiu ab hac satisfactione quiescat, quousque priuati dies redeant. Dum fratres in refectorio comedunt, ipse sit in ecclesia.« Denique Diuionenses S. Benigni Consuetudines  : »Leuioris autem culpe consuetudo talis est. In oratorio incipiente Kyrie ad omnes horas regulares, reus prosternit se ante presbyterii gradum, tandiu sic ibi iacens, donec hora compleatur. Finita autem hora, surgit, uersus altare profunde inclinat, et redit in stationem suam. Dum in hac culpa est, non incipit in choro antiphonam, aut psalmum, aut cantat responsorium, seu legit lectionem, non offert, non osculatur textum Euangelii, seu uadit ad pacem, nisi interuenerint duodecim lectiones, etc.« uide Udalricum lib. II, cap. 18.

Usque ad iussionem abbatis hoc perficiant, usque dum benedicat et dicat, Sufficit.] Huiusce absolutionis ritum ita describit Lanfrancus : »Cum abbati placuerit ab 594 hac satisfactione eum absoluere, si in monasterio fuerit in conuentu, mittat ad illum, cum prostratus fuerit, unum de prioribus qui circa eum sunt, qui ex parte ipsius signum prostrato faciat, et surgat. Qui statim surgens humiliter inclinet abbati, et ad locum suum uadat. Porro si  abbas in capitulo sederit, rogantibus fratribus, dicat ei: Indulta sit uobis hec leuis culpe satisfactio, uel aliquid huiusmodi; et ille frater statim surgat, et ad pedes abbatis uadat, et postea in locum suum reuertatur.« Similiter Benigniane Consuetudines, et Udalricus: »Absoluitur autem maxime quando prostratus iacet ad gradum, et unus frater ad eum dirigitur, a quo sibi, quod sit absolutus, innuatur.« Circa hanc excommunicati absolutionem nonnulla prescribunt Farfensis et Romani S. Pauli monasterii Consuetudines; que etiam hic adnotare haud erit fortassis a re alienum: »Nullus prior, inquiunt, fratri tale debet iudicium imponere quandiu D. abbas fuerit in monasterio; sed etsi superuenerit, interim poterit eos per se, priusquam ad domnum abbatem cognitio cause superueniat, prior absoluere; quod si non fecerit, et unam coram ipso ueniam petierit, postea non poterit eos prior absoluere. Infantem etiam qui steterit ante ipsum, non debet magister uel aliquis,  quandiu intus ipse fuerit, mittere in iudicium ieiunii. Quoscunque pueros magister in iudicio miserit, prior potest eos absoluere sine licentia magistri. Nullus debet alius quidquam nec signum, nec ullam rem precipere; sed tantum ille qui tenet ordinem, si ei uisum fuerit ut absoluantur, signum magistro faciat, ut absoluantur. Si domnus abbas mittit fratrem in iudicium, si pergit alicubi, obliuiscens eum absoluere, prior non ualet absoluere eum. Et quando prior miserit in iudicio, decanus non potest absoluere eum, nisi per suam licentiam.«

Hactenus S. P. Benedictus eiusque discipuli de satisfactione excommunicatorum. Quid uero alii? S. Isidorus : »Satisfactio, inquit, delinquentium hec est: Fratribus in ecclesia constitutis, peracto penitentie tempore, soluet statim cingulum, extra chorum humo prostratus, quousque celebritas expleatur. Cumque iussum fuerit ab abbate, de terra consurget, ingrediensque chorum oret. Post hec data oratione pro eo ab abbate, et respondentibus cunctis  amen, surget; atque omnibus pro negligentia ueniam poscat, adepturus indulgentiam post huius emendatorie satisfactionis censuram.«

S. Fructuosus : »Cum excommunicatur uel arguitur quisquam pro negligentia sua, exercebi humilitatem quousque percipiat orationem, nec se audebit inter alios commiscere, uel cui quam occulte iungere; sed omnibus ad orationum studia conuenientibus, ille prostratus humo, cingulo opertorioque sublato, poscet ueniam negligentie sue. Hoc etiam his ab officio egredientibus exhibebit. Similiter quoque et refectionis tempore coram refectorio astabit, uultu deposito et habitu, quousque fratrum compassione solutus, ueniam percipiat quam deposcit.

595 Regula Magistri : »Qui uero frater grauem culpam admiserit, ipse ab utroque excommunicetur, id est ab oratorio et a mensa; et non  ipse ad indulgentiam maioris perueniat, nisi ante limen oratorii prostratus lacrymabili uoce interuallo cessantium a psalmis horarum Deo et omnibus emendatione satisfecerit repromissa.«

Denique Regula Cuiusdam ad uirgines : »Sorores que pro grauibus culpis in penitentia detinentur, in ecclesia cum ceteris que communicant,  non stent; sed in alia ecclesia secrete cursum cantent. Et expleto cursu egredientes ante fores ecclesie, in qua communicantes cursum explent, stare precipiantur. Et egrediente congregatione, supra humum prostrate, rogent pro se Dominum exorari.



CAPUT XLu. De iis qui falluntur [a 1Kb] in oratorio.


 Si quis dum pronuntiat psalmum, responsorium, aut antiphonam, uel lectionem fallitur [b 1Kb] : nisi satisfactione [c 1Kb] ibi [d 1Kb] coram omnibus humiliatus fuerit,  maiori uindicte [e 1Kb] subiaceat, quippe qui noluit humilitate corrigere quod negligentia [f 1Kb] deliquit [g 1Kb] : infantes uero pro tali culpa uapulent.





COMMENTARIUS.


 Si quis dum pronuntiat psalmum, responsorium, aut antiphonam, uel lectionem, fallitur; nisi cum satisfactione ibi coram omnibus humiliatus fuerit, etc.] Qualis esse debeat humilitatis satisfactio qua de hoc capite, S. Pater non satis aperit. Et quidem ueteres Aegypti Tabennensesque monachi eum graui plectebant uindicta, qui decantans psalmum uel modicum titubaret; nam, ut scribit Cassianus , »non aliter negligentiam suam quam publica diluebat penitentia; cunctisque in synaxi fratribus congregatis, tandiu prostratus in terra ueniam postulabat, donec orationum consummaretur solemnitas,  impetraturus eam, cum iussus fuisset abbatis iudicio de solo surgere.« S. Columbanus  uult ut »qui ob tussim in exordio psalmi non bene cantauerit, sex 596 percussionibus emendare statuatur.« In Statutis Lanfranci pro satisfactione innuitur genuflexio. Nicolaus de Fractura ab eo qui fallitur, exigit ut humilietur »flectendo genua et ponendo caput in terram.« Liber Usuum Cisterciensium decernit, ut »super articulos manuum satisfaciant omnes in loco in quo sunt, quoties fallaciam in oratorio incurrerint, non diuertentes dextrorsum uel sinistrorsum.« Additque: »Pro nota cantus tantum non solemus satisfacere.« Denique de primis discipulis S. Stephani abbatis Obazinensis hec in eius uita legimus : »Si quis in ecclesia paululum oculos erexisset uel modicum subrisisset, uel leuiter dormitaret, uel librum tenens negligenter cadere sineret, aut sonum aliquem per negligentiam faceret, uel  progressius aut incontinentius psalleret, aut inordinatum motum aliquem exhiberet; continuo aut uirgam accipiebat in capite, aut palmam in facie, ita ut sonus percussionis omnium auribus resultaret. Quod maxime pueris minori etate impendebatur, ut et ipsi corrigerentur, et ceteri terrerentur.«

uerum obseruandum tribus modis fieri posse ut aliquis in oratorio psallendo delinquat: 1o ita ut integrum chorum secum in errorem inducat; 2o ita ut aliquos tantum perturbet; 3o ita ut solus ipse fallatur. »In primo casu, inquit Bernardus Cassinensis, consuetudo Cassinensis dat ut se flectat, ita quod caput ponat in terra. In secundo casu sufficit ut se flectat, ita quod caput non ponat in terra. In tertio casu sufficit ut se flectat cum dicitur Gloria Patri.« Ita etiam Hildemarus, haud dubium secundum sui temporis praxim, ait eum qui omnes perturbat debere se humiliare usque ad terram, id est in terra genua flectere; is autem qui solus fallitur, non ita, inquit,  se debet humiliare sicut ipsi primi, sed tantum corpus suum debet flectere. In lectionibus uero recitandis, qui legens in correcto libro fallitur, pro hoc uadat in loco constituto, et ibi petat ueniam; qui uero ex consuetudine male legit, corripiatur pro hoc in capitulo.

Nunc uero apud Cassinenses  qui modice fallitur, terram tantum digito tangit; qui grauiter, genuflectit ante superiorem, donec surgendi sibi signum factum fuerit. Apud Celestinos  »leuius in choro deficientes detecto capite genuflectunt in scamnis; grauius  uero deficientes prostrati in medio chori satisfaciunt ad signum et nutum presidentis. Finito autem diuino officio, antequam ab ecclesia discedant, orant genuflexi, dicunt uersus, orationes et antiphonas, prout in breuiario, et ad signum presidentis omnes pariter surgunt.« Denique apud Fulienses , qui leuiter psallendo peccat, toties terram manu tangit; qui autem solus, audiente choro, cantans errauerit, terram osculatur.

Maiori uindicte subiaceat.] Supple, quam si tibi fuisset humiliatus. Qualis autem debeat esse maior illa uindicta, explicat Hildemarus his uerbis: »Quod autem dicit, Maiori uindicte subiaceat, uarie intelligitur: sunt qui intelligunt ut in oratorio duabus uicibus 597 uel tribus petere debeat ueniam. Iterum sunt alii qui intelligunt, ut in capitulo increpetur: sed iste sensus, ut in capitulo increpetur, sanior est, et per gradus potest duci; quia iam postquam non uult implere hoc quod S. Benedictus dicit, tunc per  gradus ducendus est sex, ut emendetur, eo quod si de una disciplina exierit, tunc suscipiet illum altera disciplina.«

Infantes uero pro tali culpa uapulent.] Acute hic notat Hildemarus duplicem in hoc capitulo indicari culpam: unam, qua quis psallendo fallitur; alteram, qua post culpam satisfacere negligit. De posteriori hunc locum exponunt Smaragdus, Bernardus Cassinensis, Nicolaus de Fractora, et Matthias Lambertus: »Quod uero dicit, Infantes pro tali culpa uapulent, inquit Smaragdus, subintelligitur, nisi ibi coram omnibus humiliati fuerint.« Rectius tamen de priori culpa intelligendum esse Regule textum censet Menardus noster; ita ut hec uerba sint altera huius capituli pars, in qua specialiter agatur de infantibus qui in pronuntiatione errauerint, maxime cum pueri plus ducantur sensu et metu quam pudore et humiliatione. Idem docet Theobaldus Artaldus, confirmaturque ex praxi Cluniacensium, quam describit  Udalricus his uerbis : »Ad nocturnos, imo ad omnes horas, si quid ipsi pueri offenderint in psalmodia, uel in alio cantu, uel dormitando, uel aliquid tale ullo modo committendo, minime differtur absque mora, froco et cuculla exuti, iudicantur, et in sola camisia ceduntur, uel a priore, uel a prefato eorum magistro, uirgis uimineis leuibus et teretibus ad hoc prouisis.«

Ex his uerbis colligeret forsan aliquis pueros apud Cluniacenses cesos fuisse in oratorio: et tamen Hildemarus ait, »quia non debet in oratorio infans flagellari; sed cum flagellandus erit, non in capitulo, sed in schola magistri illorum debent illos flagellare.«

 De modo autem quo cederentur pueri hec scribit Udalricus : »Si ipsi aliquo modo pueri offenderint, maxime cantando, uel legendo negligenter, uel si cantum minus diligenter addiscunt, dignam ab eo  disciplinam accipiunt. Summopere tamen obseruat tam ipse quam alii, quando eos uerberat, non solum ne tangant carnem eorum cum manu, sed etiam ne uestis eius eorum adhereat uestibus: nunquam namque cum palma eorum percutiuntur maxille; sed si opus fuerit, magister solus qui eos ducit, potest eorum capillos excutere, alias nunquam.«



CAPUT XLuI. De iis qui in aliis quibuslibet rebus [a 1Kb] delinquunt.


 598 Si quis dum in labore quouis, in coquina, in cellario, in ministerio [b 1Kb] , in pistrino [c 1Kb] , in horto, in arte aliqua dum laborat, uel in quocunque loco aliquid deliquerit, aut fregerit quidpiam, aut perdiderit, uel aliud quid excesserit ubi [d 1Kb] ubi; et non ueniens  continuo ante abbatem uel congregationem, ipse ultro satisfecerit et prodiderit delictum suum: dum per alium cognitum fuerit, maiori subiaceat emendationi. Si [e 1Kb] anime uero peccati [f 1Kb] causa latens fuerit: tantum [g 1Kb] abbati, aut spiritualibus senioribus [h 1Kb] patefaciat, qui sciant curare sua [i 1Kb] , et aliena uulnera  non detegere et publicare.





COMMENTARIUS.


 Si quis in labore quouis, in coquina, in cellario, etc.] Cellarium est cella penaria, seu repositorium, ita appellatum, »quod in eo colligantur ministeria mensarum, uel que necessaria uictui supersunt,« ut ait S. Isidorus .

In ministerio.] »Id est in domo cuiuslibet artis,« inquit Boherius. Quamuis Paulus Augustinus a Ianua, Theobaldus Artaldus, et quedam uersiones Gallice hunc textum intelligant de mense ministerio.

 In pistrino.] Pistrinum Boherio »est locus ubi farina deponitur, et fit panis. Et hec quidem parare, inquit, monachorum est.« Nimirum per uices olim in quibusdam saltem monasteriis fratres id prestabant, ut patet ex uita S. Samsonis : »Frater autem eiusdem presbyteri uicissentibus se per ordinem ceteris monachis huius monasterii pistor effectus est.« Et in uita S. Austreberte : »Erat consuetudo ut uicissim a sororibus coquerentur panes.«

599 Aut fregerit quidpiam.] Quanta seueritate ueteres monachi eos plecterent qui aliquid fregissent docet Cassianus his uerbis : »Si quis gillonem fictilem, quem baucalem nuncupant, casu aliquo fregerit, non aliter negligentiam suam quam publica diluet penitentia; cunctisque in synaxi fratribus congregatis, tandiu prostratus in terram ueniam postulabit, donec orationum consummetur solemnitas, impetraturus eam cum iussus fuerit abbatis  iudicio de solo surgere.« In Regula tamen S. Pachomii  solum decernitur, ut »si quis uas fictile fregerit, uel aliquam utilem rem ad usus monasterii, agat penitentiam.« Sed Regula Magistri : »uasa, inquit, monasterii si sub aliquo per negligentiam fracta fuerint, non prius qui fregit accedet ad mensam, nisi penitens abbati satisfecerit per humilitatem ad genua incuruatus.«

Aut perdiderit.] Nec minori etiam districtione puniebant eos qui res monasterii perdidissent, ut passim uidere est in Regula S. Pachomii : »Si aliquis, inquit, aliquid perdiderit, ante altare  publice corripietur. Si uero de propriis uesticulis fuerit quod perditum est, tribus hebdomadibus non accipiet, et in quarta, acta penitentia, dabitur ei quod amisit.« Et infra : »Qui minister est, habeat studium ne quid operis pereat in monasterio, in nulla omnino arte que exercetur a fratribus: quod si quid perierit, et negligentia fuerit dissipatum, increpabitur a Patre minister operum singulorum; et ipse increpabit alterum qui opus  perdiderit, duntaxat iuxta uoluntatem et sententiam principis, absque qua nullus increpandi fratrem habebit potestatem.« Et item : »Pellicule, calige, et cingulum, et si quid aliud perierit, qui perdiderit increpabitur.« Denique: »Prepositus domus culpe increpationis subiacebit, si ante tres dies non nuntiauerit Patri, siue in uia, siue in agro, seu in monasterio quid perierit, et agat penitentiam iuxta ordinem constitutum.« In Penis incerti auctoris apud S. Basilium : »Si quis aliquid perdiderit, idque non inuentum ad archimandritam non detulerit, careat benedictione.« Et apud S. Basilium ipsum : »Prorsus qui abusus sit, is tanquam sacrilegus; qui uero amiserit, tanquam sacrilegii auctor iudicetur, cum omnia Domino sint dedicata et Deo consecrata.«

uel aliud quid excesserit.] Ut sunt ea que etiam describit Cassianus his uerbis : »Quisquis ad opus aliquod accersitus, uel ad congregationem  solitam tardius occurrerit, aut si decantans psalmum, uel modicum titubauerit; similiter si superflue, si durius, si contumacius responderit, si negligentius obsequia iniuncta compleuerit, si uel leuiter murmurauerit, si lectionem operi uel obedientie preferens officia statuta segnius fuerit exsecutus, si dimissa synaxi non concitus ad cellam recurrere festinauerit, si cum aliquo uel ad modicum substiterit, uel si ad punctum temporis uspiam secesserit, si alterius tenuerit manum, si cum illo qui cellule sue cohabitator non est, confabulari quantulumcunque presumpserit, si orauerit cum illo 600 qui est  ab oratione suspensus, si parentum quempiam uel amicorum secularium uiderit, uel collocutus eis sine suo fuerit seniore, si epistolam cuiuscunque suscipere, si rescribere sine abbate suo tentauerit.« Que omnia ea plactebant penitentia quam ei qui gillonem fregisset imponebant.

Et non ueniens continuo ante abbatem.] Quod ait continuo non ita capi uolunt commentatores, quasi dimisso opere imperfecto, statim ad abbatem currere, peccatum confiteri, ueniam petere, ac satisfacere delinquens deberet; sed continuo intelligunt hora qua separatus erit ab opere, siue, ut loquitur Boherius, »statim cum commode potuerit, uel saltem cum regulare capitulum post celebrabitur: nam ad illud omnes debent concurrere,« quod postremum innuere uidetur Hildemarus cum ait: »Si hodie excesserit, crastino die ueniam petat.« Atque ita sentiunt Hildemarus, Bernardus Cassinensis, Nicolaus de Fractura, Boherius, Turrecremata, et Matthias Lambert. Rectius tamen, meo quidem iudicio,  Richardus de S. Angelo continuo interpretatur incontinenti, sine interuallo: quam expositionem confirmat praxis, uti uidere est in illo Gotho quem suo in monasterio ad conuersionem susceperat sanctus P. Benedictus: nam cum uepribus locum mundaret, ut ferrum de manubrio instrumenti prosiliens in lacum cecidisset, »ferro perdito, tremebundus ad Maurum monachum cucurrit, damnum quod fecerat nuntiauit, et reatus sui penitentiam egit .« In uita S. Liobe cap. 5 , ubi soror oratorii custos, cum nocte claues ecclesie perdidisset, »ad abbatissam, que sororibus adhuc quiescentibus more solito uigiliis insistens, nocturne orationis tempora preueniebat, perrexit, et tremens, ac pauore perculsa, ad pedes eius prouoluta est, eique culpam negligentie sue humili satisfactione patefecit.« Et in uita S. Guidonis abbatis Pompose, ubi agitur de quodam Sergio templi etiam custode, qui cum lampades mundaret, una excidit,  et fracta est, tunc »territus ille collegit fragmenta, et ante altaris crepidinem condens ea, festinans abiit ad Patrem Guidonem, ut multa ab eo propter damnum illatum ipsi irrogaretur; quod cum factum esset, illico rediit ad altare, et lampadem sanam et integram inuenit.« Et certe Hildemarus innuere uidetur ante abbati quam congregationi delictum esse deferendum.

Ante abbatem uel congregationem.] Particula uel, iuxta Boherium, hic sumitur copulatiue pro et. Quod autem S. Pater ait ante abbatem uel congregationem, ita Bernardus Cassinensis, Nicolaus de Fractura, et Boherius intelligunt, ut in minoribus et leuioribus culpis ante abbatem; in grauioribus, unde fratres possent scandalizari, ante congregationem delinquens confiteatur culpam; quibus fere concinit Hildemarus, asserens culpas omnes primum abbati esse deferendas; tum, si iudicauerit ille, congregationi. uerum, saluo saniori iudicio, tam  minores quam maiores culpas ante abbatem et congregationem esse prodendas existimauerim; nullum enim huius distinctionis 601 uestigium in Regula apparet: quod tamen non sic capiendum uelim, quasi continuo, ut quid aliquis fregerit, aut perdiderit, etc., statim conuocanda sit congregatio; sed statim abbati, deinde in proximo capitulo congregationi reuelanda. Ita Cassinenses  declarant »hoc esse seruandum quando abbas ibi adesset, aut in loco propinquo, et hoc delinquens scierit; alias satisfaciat ante congregationem in sequenti capitulo.«

Dum per alium cognitum fuerit, maiori subiaceat emendationi.] Ita fere Regula Cuiusdam ad uirgines : »Si soror que in his casibus dilapsa, statim abbatisse uel preposite puram dederit confessionem, ut compertum fuerit non sue uoluntatis fuisse quod casu accidit: hoc tantummodo sufficiat, ut hoc quod deliquit et perpetrauit, si possibile fuerit,  non deneget, et emendet cum uenie satisfactione. Si uero non sua confessione, sed alterius proditione cognitum fuerit, prout culpe magnitudo poposcerit, penitentie subiacebit; quia culpam per puram confessionem non manifestauit.« Quo ex loco haud obscure colligitur antiquus proclamationum usus, quibus publice ac palam deferuntur ii qui seipsos accusare pretermittunt; de quibus uidetur intelligendus S. Isidorus, cum ait : »Reliqui autem excessus monachorum, in collecta abbati uel preposito deferentur, ut is qui deliquisse cognoscitur, competenti securitate cerceatur.« uide lib. I de Antiq. monach. Ritibus, c. 5.

Si anime uero peccati causa latens fuerit, etc.] Mitigat his uerbis priscorum monachorum rigorem, qui non solum exteriora delicta, sed etiam occultas animi cogitationes publice reuelabant, ut uidere est apud S. Basilium serm. 1 de Institut. monach. Porro hunc S. Regule locum de confessione sacramentali non male interpretantur S. Hildegardis, Bernardus  Cassinensis, Nicolaus de Fractura, Richardus de S. Angelo, Petrus Boherius, Ioannes de Turrecremata, Theobaldus Artaldus, Ioannes Cresbeeck et Antonius Perezius: unde et S. Pater non solum abbati, sed etiam spiritali seniori  eam fieri uoluit, quia olim non omnes abbates erant sacerdotes, nec proinde absoluere poterant; summamque in eis prudentiam summumque secretum requirit, quod proprie ad sacramentalem pertinet confessionem, de qua breuiter inquirendum est: 1o quam frequenter ab antiquis monachis adhiberetur, 2o ubi, 3o quo ritu, 4o cui fieret.

Ad primum quod spectat, quotidianas in antiquis monachis peccatorum, saltem uenialium, confessiones innuit forte Ionas episcopus Aurelianensis in lib. I de Institutione laicali cap. 16 , ubi sic loquitur: »Moris est Ecclesie de grauioribus peccatis sacerdotibus, per quos homines Deo reconciliantur,  confessionem facere; de quotidianis uero et leuibus quibuscunque perrari sunt qui inuicem confessionem faciant, exceptis monachis, qui id quotidie faciunt.« Et certe Rotgarius in Meldensi S. Faronis monasterio monachus , »quotidie 692 intentus in renouandis confessionum penitentiis« dicitur in uita sancti Faronis cap. 119; uerum Crodegangus in Regula canonicorum cap. 32, solum prescribit, ut »Monachi in unoquoque sabbato confessionem faciant cum bona uoluntate, episcopo aut priori suo.« Crodegango concinit sanctus Dunstanus decernens, ut »Dominicis diebus fratrum unusquisque sue conscientie reatum Patri spirituali, uel eius, si absens fuerit, uicario per humilem reuelet confessionem. Si autem tanta fuerit multitudo, ut ea die omnes ad confessionem uenire nequeant, sequenti die, secunda uidelicet feria, hoc idem impleant. Schola uero nullo modo hoc, quanquam puerilis, intermittat, sed ut senes, licet nondum tentationibus impugnata, consuete peragat. Qui autem  aliis indiguerit diebus, tentatione aliqua animi uel corporis stimulatus, ad confessionis salubre remedium deuotus non eo minus uenire differat.« Idem ab ipso ordinis sui exordio a Carthusianis obseruatum fuit, testante Guigone : »Omni sabbato, . . . quia tota hebdomada in cellis silentium tenemus, peccata nostra priori uel quibus ab eo iniunctum est, confitemur.« Quod ita tamen explicant antiqua Statuta Carthusiensium : »Omni sabbato, nisi capituli festum occurrat, peccata nostra priori uel quibus ab eo iniunctum est, confitemur. Occurrente autem capituli festo in sabbato, die precedenti, qui sine tali festo occurrit, confitemur.« Adduntque: »Semper confitemur in uigilia Natalis Domini, nisi eadem uigilia occurrat in dominica uel feria secunda: in quo casu confitemur in sabbato sequenti. Prouidendum est enim ut semper in qualibet hebdomada faciamus confessiones  communes.« Idem etiam institutum uiguisse apud Cistercienses discimus ex lib. Institution. cap. Gener. Ordin. Cisterc. , in quo hec habentur: »Abbates et monachi semel ad minus in hebdomada confiteantur, si copiam habeant confitendi. Conuersi uero qui in abbatiis morantur idem faciant: qui autem in grangiis, quoties eis tenetur capitulum, confiteantur. Nihilominus uniuersi, tam monachi quam conuersi semel ad minus in anno abbatibus suis confiteri non omittant, nisi forte eorum copiam habere non possint.« Idem fere habetur in libello Antiq. Defin. dist. 7, cap. 4. Istud tamen preceptum de confitendo abbati semel in anno postea sustulit Clemens uIII. In Statutis quoque abbatum de Samnbyaco et de Maceriis ordin. Cisterc., et priorum de Ligeto et de Glanderiis Carthus. pro ordine Grandimontensi auctoritate Gregorii X pape factis statutum lego , »ut frater quilibet, tam clericus quam laicus, semel ad minus in septimana confiteatur, alioquin transgressor aque potu  continuo sit contentus, quousque de sua confessione fuerit locutus. Prior uero quicunque tam necessarium statutum negligens repertus fuerit, ut in se et in aliis ipsam constitutionem cum omni diligentia faciat obseruari, ab abbate uel uisitatoribus sine capitulo generali grauissime puniatur,« Et ms. liber de Doctrina nouitiorum Grandim. : »Sit confessio tua premeditata, breuis, frequens, aperta, integra, uerecunda, lacrymosa, cum contritione et 603 sine excusatione; et si potes quotidie, bene quidem; sin autem de tertio in tertium diem, uel saltem semel in qualibet septimana salubriter iuxta statuta ingressi ordinis studeas confiteri; et studeas semper, ut semel confitearis generaliter annuatim, iuxta ordinationem concilii generalis Innocentii III.« Denique Bursfeldenses definiunt , ut »Presbyteri celebraturi pro tempore mane finitis matutinis laudibus confiteantur, ut ad ordinis sui officium, et ad opus  Dei eo expeditiores sint in die: hoc enim regulariter obseruetur, ut nulla unquam die quis celebrare presumat, nisi antea deuote confessionis ac meditationis antidoto iuxta uniuscuiusque qualitatem et habitudinem preparatus sit. Ceteri autem aliis horis competentibus confiteri possunt, ita ut tempora confitendi et communicandi in Constitutionibus Clementis u et Benedicti XII constituta non transeant.« In Constitutione autem Clementis u statuitur ut »singulis mensibus, tam in monasteriis quam extra, sublata omni occasione quacunque, ad confessionem saltem semel accedant omnes et singuli monachi.« Idem ante decreuerat Gregorius IX in sua pro Benedictinis constitutione, ubi sic loquitur: »Singulis mensibus fiat omnium fratrum generalis confessio, ad quam omnes et singuli sine qualibet excusatione accedant.« Idem etiam legitur in mss. Statutis Petri abbatis Silue Maioris circa an 1198 editis. Benedictus uero Papa XII constituit  ut monachi »non sacerdotes, etsi non sepius, saltem singulis  septimanis, confiteantur.« Quo tamen decreto consuetudinibus monasteriorum, in quibus frequentius confiteri solent, derogare non intendit. Ubi Benedictus antiquas priorum monachorum consuetudines, qui singulis septimanis confitebantur, restaurat, uti uidimus apud Cistercienses, Grandimontenses et Carthusienses. Nunc uero Carthusienses ex noua Statutorum. collectione  sepius confiteri possunt; ita enim habent: »Singulis diebus dominicis, uel sabbato precedenti, aut semel ad minus in septimana, et precipuis festis monachi non celebrantes, tam nouitii quam professi, confiteantur priori uel ab eo deputatis. Propter hoc tamen non prohibemus quin alias super hebdomadam confiteri possint in capitulo, uel de licentia prioris in cellis. Celebrantes uero multum hortamur ut confessionem sacramentalem frequentent, propter hoc enim quotidie post primam pulsamus pro confessionibus faciendis,  etc.« Celestini autem constituunt , ut sacerdotes semel in hebdomada, ceteri monachi et oblati singulis mensibus saltem bis confiteantur. Denique apud Fulienses  »tenentur quique non sacerdotes semel in hebdomada confiteri, et communicare die uidelicet dominico. Monenturque clerici et conuersi ut frequentius ac saltem semel preter diem dominicum confiteantur. Sacerdotes ter aut frequentius in hebdomada, bis certe non pretermittun.«

Locus confessionibus excipiendis deputatus in monasteriis communiter fuit capitulum, ut patet ex Consuetudinibus mss. Farfensis monasterii, ex Benignianis, ex Udalrico, ex libro Usuum Cisterciensium. 604 Carthusiani in capitulo confitentur, et cum prioris licent a in cellis, cum hoc tantum discrimine, quod »quandocunque in capitulo confitemur, inquiunt in antiquis Statutis , prolixitatem caueamus; in cella autem possumus diffusius confiteri.«

 Formam accedendi ad confessionem describit Udalricus his uerbis : »Si opus habet ad confessionem pro aliquo excessu uenire, accedit ad sacerdotem ad quem potissimum uoluerit; et stans ante eum, dextram de manica extractam ponit super pectus, quod est signum confessionis. Surgit sacerdos, quem precedentem sequitur in capitulum; et primum ante eum petit ueniam, toto corpore prostratus: a quo iussus se leuare, postquam consederit, loquitur quod habet. Si tale quid ei contigit in nocte quod nos uerecunde fragilitatem appellamus, ante confessionem septem penitentiales psalmos dixerit, uel si psalmos nescit, dominicam orationem septies, et postquam fuerit confessus, quod sibi iusserit sacerdos. Eo die non textum Euangelii osculatur, nec ad pacem uadit, nec ad offerendam.« Eadem uerba continent Diuionenses S. Benigni Consuet. c. 31. De Cisterciensibus hec scribit liber Usuum : »Quandiu aliquis confitetur,  nullus ibi  remaneat, nisi qui simili occupatur opere. Nam omni tempore lectionis, non tamen nisi ante prandium, et etiam in interuallo ante primam, possunt ibi confiteri. Postquam ergo resederint, dicat prior Benedicite et responso Dominus, subsequatur prior, Deus sit nobiscum; et responso amen, confiteatur breuiter culpas, pro quibus ueniam petiit. Quibus dictis, statim subsequatur: De his et omnibus aliis peccatis me reum confiteor, et ueniam deprecor. Tunc prior, facta super eum absolutione, iniungat penitentiam. Deinde potest eum confortare, uel monere, uel increpare, prout uiderit ei expedire, si uoluerit, breuiter tamen.« Ex his patet tam apud Cistercienses quam apud Cluniacenses et Benignianos confessionem factam fuisse sedendo. Aliter tamen pueri, de quibus in Benignianis Consuetudinibus dicitur: »Stando confitentur, bisque in hebdomada ueniunt ad confessionem.« Quod etiam constat ex Consuetudinibus Farfensis monasterii, in quibus de puerorum confessione hec prescribuntur:  »Cum ad confessionem ducuntur infantes, si D. abbas presens est, magister eos ad illum usque perducat; ipso surgente, magister ante capituli sedere debet introitum: in loco uere qui infanium solet esse capitulum, illic et confessionem debent agere. Prior infans prius accedat: stans confessionem faciat, alter in parte meridiana sedeat super unam sedium eorum. Post confessionem iterum eos magister accipiat. Cum uero priori et decano claaustri uoluerint esse confessi, cum magister eos ad ipsum perduxerit, statim ipse recedat; prior in capitulum illos ducat, et post confessionem ad scholam reducat Cum infantes aliquot de schola sunt exituri, ad capitulum infantum D. abbas debet uenire, et alios infantes exire faciat. Ipse autem et magister cum iis qui exituri sunt remaneant, et confessionem eorum audiat. Post confessionem magister illos ad alios reducat usque dum ad 605 consecrationem ueniunt,  procurare debet ipse postmodum faciant alii quibus iubetur.«

At maiorem tum corporis, tum animi demissionem ostendunt Carthusienses monachi , apud quos »prostratus debet esse, ac detecto capite quilibet quando confitetur.« Et Grandimontenses, in quorum lib. ms. de Doctrina nouitiorum  hec lego: »Cum singula peccata ad memoriam reuocaueris, uade ad sacerdotem, et deposito caputio, humiliter genuflecte, et iunctis manibus dicas: Confiteor Deo, et B. Marie, et angelis Dei, et B. Stephano confessori, et omnibus sanctis, et uobis, pater. Et sic incipias dicere illa peccata que superius cogitasti: quibus dictis, subiungas ultimo dicens: De istis et omnibus peccatis meis mortalibus et uenialibus confessis et oblitis, quibus offendi Creatorem meum, mea culpa, etc. Ideo deprecor, etc.«

De persona cui facienda sit confessio prescribit S. Benedictus ut tantum abbati aut senioribus spiritalibus fiat. Unde liberum semper fuisse uidetur abbati,  aut ab eo deputatis confiteri, ut colligitur ex dictis tum ex Petri abbatis Silue Maioris Statutis anno 1198 editis, tum ex aliis mss. Statutis capituli generalis monachorum prouincie Rhemensis in archimonasterio S. Remigii anno 1348 celebrati: quamuis abbati quedam peccata reseruata fuisse constet ex predictis Statutis Petri Silue Maioris abbatis. Apud Carthusienses etiam , »qui ex precepto prioris confessiones audiunt, nulli pro criminali satisfactionem iniungunt, sed mittunt eum ad priorem; quia huiusmodi eius iudicio reseruantur. In periculo tamen etiam tales possunt absoluere, tali conditione, quod si uixerint, et potuerint, priori confiteantur .« Criminale autem peccatum in nouis Statutis intelligere uidentur de mortali certo. Sed in tertia Statutorum compilatione inter criminale et mortale peccatum hoc afferunt discriminis , quod licet omne criminale sit mortale, non tamen omne mortale est  criminale. Criminalium autem peccatorum ingentem texunt catalogum, de quibus, ut diximus, nullus nisi a priore, et prior nisi a uicario potest absolui. Erant preterea nonnulla sedi apostolice peccata reseruata, de quibus solus Carthusie prior, et ab eo nominati quinquaginta priores absoluere poterant, non tamen per litteras; quia, inquiunt, talis absolutio est sacramentalis, non iudicialis. Addunt antiqua Statuta : »Predicatoribus aut Minoribus non poterunt aliqui nostrum confiteri, nisi priorum licentia impetrata, uel nisi ipsi Predicatores aut Minores ostendant priuilegium date potestatis a domino papa, expresso nomine Carthusiensis ordinis.« In Regula etiam S. Stephani Grandimontensis lego : »Si quis uestrum aliquod peccatum, quod absit, incurrat, omnino caueat ne cuilibet exteriori uiro, quantecunque sanctitatis sit, illud confiteatur.«

Qui sciant curare sua, et aliena uulnera.] Ita fere  etiam S. Antonius : »Ne propales cogitationes tuas cunctis hominibus, sed solum iis qui possunt saluare animam tuam.« Et S. Basilius : »Omnino in peccatorum confessione eadem est ratio, que in apertione 606 uitiorum corporis: sicut ergo uitia corporis non quibusuis homines temere aperiunt, sed iis tantum qui rationem qua ea curanda sint teneant, eodem modo peccatorum confessio apud uos debet fieri, qui ea possint curare.«

Non detegere aut publicare.] »Quod qui presumpserit, inquit Boherius, non solum a sacerdotali officio debet deponi, uerum etiam ad agendam perpetuam penitentiam debet in arcto monasterio ac carcere mancipari, ex. de Peni. et re. c. Omnis, in fine. Olim depositus omnibus diebus uite sue peregrinabat. De Penit. dist. 6, c. Sacerdos.« Concinit Nicolaus de Fractura, saltem quoad depositionem et retrusionem in arcto monasterio.



CAPUT XLuII. De significanda hora operis Dei.


 Nuntianda hora [a 1Kb] operis Dei, die noctuque [b 1Kb] sit cura abbati [c 1Kb] , aut ipse nuntiare [d 1Kb] : aut tali [e 1Kb] sollicito fratri iniungat hanc curam, ut omnia horis competentibus compleantur. Psalmos autem uel antiphonas post abbatem ordine suo, quibus iussum fuerit, imponant.  Cantare autem aut legere [f 1Kb] non presumat, nisi qui potest ipsum [g 1Kb] officium implere, ut edificentur audientes. Quod cum humilitate, et grauitate, et tremore fiat, et cui iusserit abbas.





COMMENTARIUS.


 Nuntianda hora operis Dei, die noctuque sit cura abbati, aut ipse nuntiare.] Mirari hic subit abbatem uariis distentum curis a S. P. Benedicto institui ad horas operis Dei significandas. Attamen ut dignitati operis diuini persone ad illud inuitantis dignitas responderet, eum ad id muneris eligi decebat, qui  primas in monasterio teneret. Adde quod, cum non essent illis temporibus horologia, nec ita facile omnes hore dignosci possent; ut uitaretur inter fratres omnis murmurandi locus, si forte tardius aut 607 citius aduocarentur, prouide omnino ac prudenter huic officio deputatur abbas, a cuius nutu et uoluntate omnes pendere debent. Nec me latet Petrum Boherium aliter hunc Regule textum intellexisse, ita ut nolit constitutum a S. P. Benedicto abbatem pulsatorem campanarum, sed tantum »quod huiusmodi nuntiatio sit sub eius cura, sicut est de  iure sub cura archidiaconi, licet custos ad pulsandum teneatur« Sed preterquam quod omnia monasterii officia hac ratione sub cura sunt abbatis. Regule textus adeo clarus est, nullam ut relinquat ambagem: prescribit enim ut ipse nuntiet, id quod abbates sanctissimi non pauci strenue expleuerunt;  quamuis hec a me non sic dicta uelim, quasi absolute Regule precepto teneretur abbas ad significandas horas operis diuini; nam S. Pater subiungit:

Aut tali sollicito fratri iniungat hanc curam.] Non cuilibet promiscue, sed sollicito fratri, a quo tria imprimis exigit Hildemarus, »Intellectum, ut intelligat horas noctis; possibilitatem, ut sanus sit, quatenus possit ministerium perficere; studium, ut non sit piger aut somnolentus.« Hec cura ad economum in laura S. Sabe pertinebat, ut patet ex eius uita num. 59 , apud nostros uero ad  sacristam, siue, ut alii loquuntur, ad oratorii custodem: cuius rei exemplum habemus in uita S. Liobe cap. 5. Sed quicunque ille sit, is certe debet imprimis attendere ad istud Petri Damiani monitum : »Nouerit significator horarum, quia nulli magis in monasterio est obliuio fugienda quam sibi. Si enim articulum suum cuiuslibet synaxis hora uel preuenta, uel dilata non teneat, omnem procul dubio horarum succedentium ordinem turbat. Non ergo fabulis uacet, non longa cum aliquo colloquia misceat, non denique quid a secularibus agatur inquirat; sed commisse sibi cure semper intentus, semper prouidus, semperque sollicitus, uolubilis sphere necessitatem quiescere nescientem, siderum transitum et elabentis temporis meditetur semper excursum. Porro psallendi sibi faciat consuetudinem, si discernendi horas quotidianam habere desiderat notionem, ut quandocunque solis claritas, siue stellarum uarietas nubium densitate non cernitur, illic in quantitate psalmodie quam  tenuerit, quoddam sibi uelut horologium metiatur.«

Notat uero Boherius hunc Regule textum duobus posse modis intelligi, »uel quod abbas committat alicui fratri curam pulsandi, et discernendi quando pulsandum existat; uel solum discernendi quando sit pulsandum. Unde, inquit, uidi in quibusdam monasteriis, quod hec cura erat primicerii; in quibusdam prioris claustralis, uel subprioris. Talis enim cum tempus erat iudicio suo pulsandi horas canonicas, faciebat signum sacriste, quod hora erat pulsandi primam, uel tertiam, aut alias horas; uel trahebat quamdam modicam campanellam, que apud nos mostata uocatur, per quam etiam fit signum cum eadem campanella sacriste uel alio pulsanti, ut a pulsatione quiescat, quia non est de more quod quiescat sacrista a prima pulsatione horarum, donec fiat signum sibi.«

608 Queret aliquis quibus ueteres monachi signis uterentur ad conuocandos fratres ad opus Dei. Respondeo  quatuor potissimum modis id prestitisse. Primo, tuba, et quidem ut credibilius est, cornea potius quam erea, ut pote qui omnis omnino metalli essent expertes: ut uidere est in Regula S. Pachomii art. 2, et apud S. Ioannem Climacum gradu 19.

Secundo, tabula lignea, ut patet ex uita S. Theodosii cenobiarche n. 73 et 77, apud Boll. 11 Ianuarii, ex Prato spirituali cap. 11, ex secunda synodo Nicena act. 4, et ex uita S. Nicolai Studite, qui seculo IX florebat, n. 50 apud Boll., 4 Februarii.

Tertio, uoce altius decantata, uerbi gratia alleluia; unde S. Hieronymus de monasterio S. Paule loquens , »Post alleluia decantatum, inquit, quo signo uocabantur ad collectam, nulli residere licitum erat.«

Quarto, campana, ut colligere licet ex Cumeneo albo in uita S. Columbe n. 22 : »Media nocte, pulsante campana, festinus surgens ad ecclesiam pergit.« Et n. 25: »Quadam die sanctus Dei ministro suo campanam subito pulsare precepit,  cuius sonitu fratres incitati, ecclesiam protinus sunt ingressi.«

Quod si campanis uti uoluit S. Benedictus, ut est probabile, non magnis utique, sed omnino paruis, ut pote quas a solo abbate sepe sepius sene pulsari uoluit; unde laudandi sunt Cistercienses, qui in suis Institutionibus hec legunt : »Campane ordinis nostri ita fiant, ut unus tantum pulset eas, et nunquam duo simul.« Contrarius tamen ordinis nostri usus obtinuit, ut plures et magne in monasteriis essent campane, ut constat ex uita S. Sturmii abbatis, et ex uita S. Angilberti.

Queret insuper aliquis quot ad singulas horas canonicas signa pulsanda sint. Inter antiquos Regule commentatores Hildemarus tria ad uigilias signa pulsanda esse declarat: ad matutinum et primam unicum; ad tertiam, sextam et nonam, duo; ad uesperas,  tria; ad completorium, unicum. Et quidem de tertia, sexta et nona, exstat concilii Aquisgranensis canon »ut duo tantum signa ad tertiam, sextam, nonamque pulsentur.« De uesperis exemplum habemus in lib. I Mir. S. Bertini cap. 5 : »Et cum signum uespertine synaxis iam tertium sonaret, etc.« Paulo tamen aliter Einsidlenses; seu potius totius Germanie Consuetudines mss. rem definiunt : »Omni tempore, inquiunt, cum surgendum ad uigilias fuerit, minimum signum pulsetur, quousque infantes conueniant ad primam orationem, uel certe omnes fratres; et trina peracta oratione ante tria altaria, residentibus omnibus in choro, sequens percutiatur signum; et interuallo facto aliud feriatur, datoque alio interuallo, aliud intonetur; subsequente alio spatio, ad ultimum si festiuitas duodecim lectionum fuerit, omnia; si non, duo signa nondum percussa, si tot habentur. Hec autem differentia inter signa operis diuinorum nocturnorum, quando ad opus intonanda sunt, a  minore incipiatur usque ad maius per ordinem, et longiuscule unum post unum eodem dimittantur ordine . . . . . . Diurnis horis duo signa. 609 Primum percutiatur quousque infantes ad orationem ueniant, uel compleant; secundum quousque nutu prioris dimittatur, aut interrogetur antea a custode, si potuerit adesse. Hoc fiat tempore estatis priuatis diebus ad tertiam et sextam  principali signo: nona quoque minore denuntiabitur signo ad lauandum, deinde maiore . . . . uespera eodem modo quo nocturni, uno minus signo, uel interuallo, ut predictum est. Completa eodem signo, quo et capitulum, et eodem tribus uicibus percusso . . . . Tempore hiemis post matutinos in priuatis scilicet diebus, si lux est, hora prima minimo signo pulsetur: eodem quoque secunda ad calceandum, et lauandum, et ad tres orationes; deinde principale signum, secundum ad tertiam, et postea mediocre.« uide Bursfeld. Ordin. c. 26.

 Psalmos autem uel antiphonas post abbatem ordine suo, quibus iussum fuerit, imponant.] Quod ait S. Benedictus post abbatem ordine suo, etc., duobus potest modis intelligi: 1o Ut abbate pretermisso, qui post ipsum stant, ordine quique suo psalmos et antiphonas imponant: quo sensu S. Benedictum capit Bernardus Cassinensis, asserens cantandi necessitatem non imponi abbati, cum fieri possit ut cantum ignoret, aut conueniens ad cantum organum non habeat, quamuis in aliis ad regimen et spirituale et temporale longe maioribus sit sufficiens. 2o Ut abbas primus imponat; deinde post eum ordine suo, quibus fuerit iussum. Ita Regula SS. Serapionis, Macarii, Paphnutii et alterius Macarii : »Astantibus ergo ad orationem nullus presumat sine precepto, qui preest patris, psalmi laudem emittere. Ordo iste teneatur, ut nullus in monasterio ad standum uel psallendum ordine presumat precedere.« Et Regula SS. Pauli et Stephani : »Initium uersuum psallentium in choro priores, qui in eis stant, incipiant;  aut si eis aduersatur infirmitas, hi incipiant quibus iusserit Pater, etc.« Ita etiam sanctum Benedictum intellexisse uidentur Cistercienses, apud quos ex libro Usuum : »Abbas incipit primam antiphonam, uel alleluia in primo nocturno;« quamuis  »ad uesperas incipit hebdomadarius primam antiphonam.«

Cantare autem aut legere non presumat, nisi qui potest ipsum officium implere, ut edificentur audientes quod cum humilitate, et grauitate, et tremore fiat, et cui iusserit abbas.] Quem in locum Bernardus Cassinensis: »Humilitas presumptionem, grauitas leuitatem, tremor irreuerentie commissionem a cantante uel legente excludit; ut humilitas habeatur in mente, grauitas in gestu exteriore, et tremor in deuotione, et abbatis iussio in obeditione Deo et hominibus innotescat.« Cui fere concinit Nicolaus de Fractura.



CAPUT XLuIII. De opere manuum quotidiano [a 1Kb] .


 610 Otiositas inimica est anime. Et ideo certis temporibus occupari debent fratres in labore manuum; certis iterum horis in lectione diuina. Ideoque hac dispositione credimus utraque tempora ordinari, id est, ut a Pascha usque ad calendas Octobris [b 1Kb] mane [c 1Kb] exeuntes, a prima usque ad horam [d 1Kb] pene quartam laborent quod necessarium fuerit. Ab hora autem quarta usque ad horam quasi sextam lectioni uacent [e 1Kb] .

Post sextam autem surgentes a mensa, pausent in lectis suis [f 1Kb] cum omni silentio; aut forte qui uoluerit legere, sibi [g 1Kb] sic legat, ut alium non inquietet. Et agatur [h 1Kb] nona temperius [i 1Kb] , mediante octaua hora; et iterum quod faciendum est operentur usque ad uesperam. Si autem necessitas loci aut paupertas exegerit ut ad fruges colligendas [i 1Kb] per se occupentur,  non contristentur, quia tunc uere monachi sunt, si labore manuum suarum uiuunt, sicut et patres nostri et apostoli [k 1Kb] . Omnia tamen mensurate fiant propter pusillanimes.

A calendis autem Octobris [l 1Kb] usque ad caput [m 1Kb] Quadragesime, usque in horam secundam plenam lectioni uacent: hora secunda agatur tertia; et usque nonam omnes in opus suum laborent quod eis iniungitur. Facto autem primo signo hore none, disiungant se [n 1Kb] ab opere suo [o 1Kb] singuli; et sint parati dum secundum signum pulsauerit. [p 1Kb] Post refectionem autem, uacent lectionibus suis aut psalmis.

 In Quadragesime uero diebus, a mane usque ad tertiam [q 1Kb] 611 plenam, uacent lectionibus suis, et usque ad decimam [r 1Kb] horam plenam operentur quod eis iniungitur. In quibus diebus Quadragesime, accipiant omnes singulos codices de bibliotheca, quos per ordinem ex integro legant. Qui codices in caput Quadragesime dandi sunt. Ante omnia sane deputentur [s 1Kb] , unus aut duo seniores, qui circumeant monasterium horis quibus uacant fratres lectioni: et uideant ne forte inueniatur frater accidiosus, qui uacet otio [t 1Kb] aut fabulis [u 1Kb] , et non est intentus lectioni: et non solum sibi inutilis est, sed etiam alios extollit [u 1Kb] . Hic talis si  repertus fuerit, corripiatur semel et secundo; si non emendauerit, correptioni regulari subiaceat taliter, ut ceteri timeant.  Neque frater ad fratrem iungatur horis incompetentibus.

Dominico item die lectioni uacent omnes: exceptis [x 1Kb] his qui uariis officiis deputati sunt. Si quis uero ita negligens et desidiosus fuerit, ut non uelit aut non possit meditari [y 1Kb] aut legere, iniungatur ei opus quod faciat, ut non uacet [z 1Kb] . Fratribus infirmis uel delicatis talis opera [aa 1Kb] aut ars iniungatur, ut nec otiosi sint, nec uiolentia laboris opprimantur, ut effugentur. Quorum imbecillitas ab abbate consideranda est.





COMMENTARIUS


 Otiositas inimica est anime.] Quia in desideriis est omnis otiosus; et qui sectatur otium implebitur paupertate ; et quia multa mala docuit otiositas : unde hec erat apud Aegyptios monachos fixa et ab antiquis Patribus sancita sententia, operantem monachum uno demone pulsari, otiosum uero innumeris spiritibus deuastari .

Aduersus pestiferum hoc uirus, cuius uaria referunt incommoda cardinalis de Turrecremata in hunc locum, et Heftenus lib. IX, tract. 1, disq. 1, tria potissimum remedia adhibuerunt patres nostri: orationem, lectionem et laborem, ut uidere est in uita S. Marculfi abbatis num. 11, in uita S. Wallarici et in Regula Solitariorum cap. 32. Iisdem quoque remediis hoc capite utitur S. Benedictus; unde subiungit:

 Et ideo certis temporibus occupari debent fratres in labore manuum; certis iterum horis in 612 lectione diuina.] Occupari debent, inquit: si debent, ergo legitime non excusantur ab opere manuum quotidiano. Ita censet Petrus Boherius in secundo commentario hunc ad locum sic scribens: »Debent, id est tenentur, quoniam monachis necessitatem importat, ut dicetur infra. Sed nonne enim qui sub Regula Pachomii, Basilii, Augustini, et Francisci militant, suis debent etiam manibus operari? Sic, inquam, cum utraque ipsorum Regula de labore manuum expressam fecit mentionem: Omnes quidem Religiosos decet ac conuenit sibi uictum suis laboribus procurare, ut dicetur inferius, et probat hoc idem clarius Augustinus in libro de Opere monachorum, ubi respondet dicentibus se habere, aut uelle litterarum studiis aut predicationibus insudare,« Et infra refert Basilii  Cesariensis episcopi sententiam ad quemdam Syncleticum : »Qui cum renuntiasse se diceret huic mundo quedam sibi de propriis facultatibus reseruarat, nolens exercitio manuum suarum sustentari, et humilitatem ueram nuditate, et operis contritione, monasteriique subiectione conquirere: Et senatorem, inquit, perdidisti, et monachum non fecisti.« Et illud S. Hieronymi ad Rusticum: »Si apostoli habentes potestatem de Euangelio uiuere, laborabant suis manibus, ne quem grauarent; et aliis tribuebant refrigeria, pro quorum spiritualibus debebant metere carnalia: cur tu in usus tuos successura non prepares: fiscellam enim texe iunco, uel canistrum lentis plecte uiminibus.«

Econtra Richardus de S. Angelo hunc Regule locum exponens, et facta sibi interrogatione: »Cum moderno tempore monachi Cassinenses, et quidam alii non utantur opere manuum contra statutum ipsius capituli, nunquid dici possunt Regule transgressores?« Respondet: »Et est dicendum quod non,  propter tria. 1o Quia ad abbatem spectat hoc imperare, ut infra est ibi, Laborent quod eis iniungitur: unde cum abbas hoc non iniungat, ipsi excusantur; per se enim non debent, quia presumptioni deputabitur, ut infra cap. proximo dicitur. 2o Quia tempore quo ista ordinatio facta fuit, monasteria non abundabant in diuitiis, et sic oportebat fratres necessitate cogente laborare: unde cum hodie abundent, conueniens est ut, deficiente causa, deficiat effectus. Causa fuit necessitas, sicut dixi, effectus uero opus manuum fuit. 3o Quia diuina officia dicuntur cum tanta solemnitate hodie, quod dictis officiis, nulla quasi conueniens hora remaneret pro labore manuum: quod forte non fiebat tunc, et maius bonum minori bono prefertur.« Utriusque opinionem inferius expendemus.

Ideoque hac dispositione credimus utraque tempora ordinari.] Utraque tempora, inquit, id est tam laboris quam lectionis: uel estatis, hiemis et Quadragesime.

 Ut a Pascha usque ad calendas Octobris mane exeuntes a prima usque ad horam pene quartam laborent.] Quem locum sic interpretatur Bernardus Cassinensis, ut mane, incipiente luce, incipiant fratres operari ad tertiam 613 usque plenam: »Notabis, inquit, quod a mane, uidelicet a principio solis ortus usque ad plenam tertiam iuxta hanc Regulam insistent fratres labori; nam hora tertia, sole ascendente, laborare fratribus esset durum, maxime tempore estiuo; idcirco lectioni, refectioni et quieti usque ad nonam deputat totum tempus: illa enim hora, sole declinante, potest melius labori manuum occupari.« Bernardum exscribit suo more Boherius; uerum, ut mihi uidetur, minus recte: hac enim in sententia quando cantabitur prima? Melius ergo Hildemarus mane exeuntes a prima intelligit, ut post cantatam primam et sequens eam capitulum, in quo suus cuique labor distribuitur, hoc est hora prima fere desinente, incipiant operari; quam sententiam suam in  proposita subsequenti figura ita explicat: [Figure: [Horologium] 8Kb]

 »Cum dicit a mane prima, non dicit, ut prima legitima custodiatur; sed cum dicit a mane prima, quasi diceret mane prima cantetur; deinde inter primam cantatam et capitulum factum, iam prope est prima perfecta, sicut te docet punctus in superiore hac forma, et crux lux est, quando cantari debet prima; punctus quando potest exire de capitulo. Deinde de hoc, quod dicitur pene quarta, et quasi sexta uarie intelligitur. Abbates enim spirituales custodiunt pene quarta, id est antequam quarta inchetur, sicut te docet punctus qui in tertio campo, hoc est, spatio horologii est: ita dum tertia cantatur, quarta inchetur. Deinde quasi sexta: Quasi sexta autem, id est antequam sexta incipiat, sicut punctus qui in quinto spatio horologii edocet, ut sexta cantata, tunc incipiat sexta hora. Item abbates seculares, qui uolunt laborare custodiunt ita, ut pene quarta intelligant, quasi aliquid de quarta est transactum, sicut punctus qui in quarto spatio horologii, demonstrat. Ita etiam quasi sexta intelligunt; hoc est quasi aliquid de sexta transactum  sit, sicut punctus qui in sexto spatio est demonstrat. 614 Sed melior est sensus superior, sicut abbates spirituales intelligunt. De octaua hora non est dubium, quia quando exeunt de refectorio est plena sexta, deinde dormiunt septima hora, et media octaua; deinde media octaua surgendum est: uespera uero debet cantari inchoante undecima, sicut crux te docet que est in uirgula decima; unde fit, si legitime laboraueris, tunc omni tempore quatuor horis debet monachus laborare.«

Ab hora autem quarta usque ad horam quasi sextam lectioni uacent.] Querit hic Richardus de S. Angelo qua de lectione iste S. Regule textus sit intelligendus. Respondetque uideri sibi ita intelligi debere, »ut monasterium, maxime illud quod conuenienter facere potest, habeat duos magistros, ut unus grammaticam et alius theologiam doceat.« Heftenus  autem S. Benedictum interpretatur: 1o de pia, siue, ut uocant, spiritali lectione;  2o de theologica; 3o de psalmorum lectione.

Post sextam autem surgentes a mensa pausent in lectis suis.] Nimirum familiaris fuit antiquis monachis somnus meridianus, ut patet tum ex hoc Regule Benedictine loco, tum ex Regula SS. Pauli et Stephani, qua decernitur , ut »estatis tempore nulli liceat meridie preter in suo lectulo dormire, nisi forte iubente priore ad nubila pro custodia aree extra suum lectulum dormiat.« Ex Regula Tarnatensi , in qua legitur: »A sexta quoque hora usque ad nonam uacent quieti aut lectioni.« Ex Regula S. Isidori, que hec habet : »Aestate enim a mane usque ad horam tertiam laborare oportet; a tertia usque ad sextam lectioni uacare; dehinc usque ad nonam requiescere.« Ex Regula S. Fructuosi, que uult , ut »peracto sexte officio, ab oratione pergant ad mensas, refectique congrue iterum facta oratione quiescant, ut fiat silentium usque ad horam nonam.« Denique ex Regula ms incerti auctoris, in qua scribitur :  »Post refectionem hora sexta sicut B. Benedictus ceterique Patres docent, aut requiescendum est, aut legendum.« Cuius rei praxim uidere est in l. I Dial. S. Greg. et in uita S. Maglorii n. 24, sec. I Bened. Sed et S. Ioannes Climacus testatur , quia difficile est pomeridianis horis somnum arcere.

Sed circa meridianum somnum nonnulla hic ueniunt obseruanda. 1o Non toto anni tempore a S. Benedicto fuisse indultum, sed tantum a Pascha usque ad calendas Octobris, id est usque diem 14 Septembris, quo incipiunt numerari calende Octobris: hinc Statuta Lanfranci : »Calendis Octobris remaneat meridiana, quam facere solent monachi in estate.« Et Udalricus: »A calendis Octobris . . . . . ex toto dimittitur pausatio meridiana.« Id quod ab aliis etiam usu receptum fuisse, constat ex Regula SS. Pauli et Stephani cap. 11, et ex antiquis Carthusiensium statutis. Exstatque peculiaris  ratio cur estate potius quam temporibus aliis concedatur hec meridiana pausatio. Scilicet propter nimios estatis calores, et propter noctium breuitatem, quam rationem 615 innuunt Magister in Regula cap. 50, et Petrus Damiani Opusc. 15, c. 17.

Secundo, nonnullos hanc S. Benedicti indulgentiam ad alia etiam tempora extendisse; in quorum numero reponi possent monachi Romani S. Andree monasterii, de quibus S. Gregorius scribit , quod »in die natalitio eiusdem apostoli iam meridianis horis fratres quiescerent;« ac proinde in mense Nouembri: nisi forte quis dicat id peculiare illis fuisse hac die, propter labores solemnitatis, quos in preueniendis uigiliis et celebrandis aliis officiis pertulerant.

Tertio, plerosque prescriptum a S. Patre tempus preuenisse: nam ex communi passim ordinis nostri usu meridiane incipiebant dominica Palmarum. Nunc uero Cassinenses meridianas incipiunt a festo S. P.  Benedicti, quando Pascha incidit in Aprili.

Quarto, cum loci necessitas uel paupertas exigeret ut ad fruges colligendas per se occuparentur, ex toto dimissum fuisse meridianum somnum, iuxta illum conc. Aquisgranensis canonem : »Si necessitas fuerit fratres occupari in frugibus colligendis, constitutum legendi et meridie pausandi tempus pretermittitur.« Huic tamen statuto haud parebant Cistercienses monachi, etiam in agris dormientes, uti colligimus ex lib. Usuum, ubi de tempore secationis et messionis hec legimus : »His temporibus solet conuentus usque ad sextam laborare, et ante primam, si opus fuerit, exire, et extra monasterium prandere, et dormire, si necesse fuerit, cocus et lector mixtum sumere.« Idem permittit Regula SS. Pauli et Stephani his uerbis : »In campo uero quando messis colligitur, si meridie dormire licuerit, non diuisi; sed in uno loco aut duobus locis dormiant.«

Quinto, cum S. Benedictus dicat post sextam surgentes  a mensa pausent in lectis suis, nullam uidetur indulsisse repausationem quartis et sextis feriis, quibus ad nonam reficiunt fratres. Et certe Statuta Lanfranci a meridianis excipere uidentur dies ieiunii. Communis tamen ordinis nostri usus obtinuit ut sexta nichilominus hora his diebus dormirent monachi, prescribente Aquisgranensi synodo , »ut quando fratres estiuo tempore ieiunant, post sextam dormiant:« testaturque Petrus uenerabilis , quod »antiquus monachorum mos erat ieiuniorum diebus detrimenta usitati somni congruenti dormitione ante mensam compensare: unde Hieronymus: Sepe uacuo uentre dormiendum est.« Et in Regula Magistri legitur : »Statim post sextam tam post prandium quam in ieiunio omnes modice in suis lectis meridientur.« Atque ita Cistercienses in lib. Usuum decernunt , »quod si dies ieiunii fuerit, omnibus ordine predicto celebratis, post sextam, fratribus laicis preeuntibus, intrantes dormitorium pausent, in lectis suis  usque ad horam octauam, etc.« Cluniacenses meridianas his diebus potius simulabant quam agebant; que causa fuit Petro uenerabili edendi decreti , ut meridiane ieiuniorum, que in estate post sextam fieri solent momentanee et simulatitie, dimittantur; et pro spatio illius temporis, quod inutiliter 616 expendebatur, fratres in claustro sedeant, et legant, aut missas cantent, aut aliquid necessarii operis agant.« Alii aliam iniere rationem, dormientes laudes inter et primam, sicuti legimus in Floriacensis monasterii Consuetudinibus : »In omnibus ieiuniis que ueniunt a Pascha usque ad idus Septembris, post matutinas usque ad primam loco meridiane dormitum imus, et post nonam reficimus.« Idem Rogationum tempore obseruabant olim Cluniacenses ex Udal. lib. I, cap. 21.

Sexto, quia uulgo noxius censetur somnus meridianus; quinque, ne sanitati noceat, conditiones  requirit Heftenus : 1o fiat ex consuetudine, 2o non statim post sumptum cibum, 3o non depresso, sed erecto capite, 4o non sit nimius, 5o ne tumultuosa et subita, sed lenis et modesta fiat expergefactio. uerum secunda tertiaque conditio repugnant Regule, que uult ut surgentes a mensa pausent in lectis suis. Et tamen S. Wolphelmus abbas Bruuillerensis tempore meridiano non iacendo, sed sedendo dormiebat, ut scribit Conradus in eius uita num. 40 .

Cum omni silentio.] Quantum esse debeat illud silentium eleganter describit S. Adalardus in Statutis : »Quando uero dormiendi tempus fuerit, siue in die, siue in nocte, sicut silentium funditus in ore, ita in incessu, ut nullus iniuriam patiatur, summa cautela esse debet. Nemo uestimenta sua excutere, nemo incaute ascendere uel descendere de lecto debet, uel cetera his similia, que strepitu uel cuiuslibet incommodo sonitum reddant, incaute agere debet. Sed et omni tempore,  ut predictum est, omnis ibi cautela seruanda est, uel propter honestatem, uel propter infirmorum requiem, ne si forte aliquis ibidem necessitate coactus requiescere optat, alterius improbitate turbetur.« uide Udalrici lib. II, cap. 24.

Aut certe qui uoluerit legere, sibi sic legat, ut alium non inquietet.] De hac lectione habemus concilii Aquisgranensis canonem , »ut quando fratres post sextam dormiunt, si quis eorum uoluerit legere, in ecclesia aut in lecto suo legat.« Huic canoni concinunt Consuetudines S. Benedicti abbatis Anianensis : »Post cibum autem citius redeunt ad stratus suos, maxime iuuenes uel negligentes, quorum mores notantur. Si qui sunt de quibus bene presumitur, et uolunt, liceat illis aliquantulum, sed tamen breuiter, uacare orationi in ecclesia: in claustro autem uel prohibito loco nullus inueniatur, ne forte, quod absit, aliquis fabulis uacet uel otio.« Diuionenses S. Benigni ne quidem breuem  in ecclesia consessum indulgent; sed »nemo, inquiunt , unquam de dormitorio, postquam ad meridianam uel ad completorium introierit, debet exire, nisi forte hi qui necessarii sunt propter hospites foris, sicut est hospitarius, eleemosynarius, granetarius, et huiusmodi, si cellerarius uocauerit eos. Quod si factum fuerit, mirabiliter emendari debet, nisi forte alicui multum cognito et mature persone contingat quod sanguinet nasus eius, uel brachium cum multa affluentia; hic poterit ad meridianam exire ad lauatorium. Nam nocte obseratum ostium dormitorii est, et eundum 617 est ad necessarias.« Et tamen Cluniacenses in claustro cantare aut legere poterant, ut docet Udalricus lib. II, cap. 24. Sed et sanctus Anselmus prior Beccensis meridiano tempore emendandis libris in claustro intendisse legitur . Id quod non permittunt antiqua Carthusiensium Statuta, in quibus legitur : »In estate cum aliqui operantur, uel emendant libros, non  debent sine speciali licentia tempore dormitionis operari.«

Et agatur nona temperius mediante octaua hora.] Id est media post elapsam septimam, et ante inceptam nonam, uti exponunt Hildemarus, Bernardus Cassinensis, Nicolaus de Fractura, Petrus Boherius, et Ioannes de Turrecremata. Et sic horam integram cum dimidia, hoc est septimam totam et mediam octauam somno impendebant. Regule Tarnatensis, S. Isidori et S. Fructuosi tres quieti meridiane horas concedunt. Cassinenses a Pascha , siue a festo S. Benedicti ad medium Aprilem una hora, a medio Aprili ad medium Augustum duabus horis, inde ad idus Septembris una hora dormiunt et silent. Ad silentium quod spectat, scribit Hildemarus quod incipi debet ad tertiam, quamuis id Regula non dicat; sed loquitur haud dubium secundum usum sui monasterii.

 Si autem necessitas loci uel paupertas exegerit, ut ad fruges colligendas per se occupentur.] Etiam omissa lectione, ut prescribit supra citatus canon 17 concilii Aquisgranensis, et antea Regula secunda et tertia SS. Patrum cap. 5, et Regula S. Macarii cap. 10, atque ut S. Maurum fecisse docet Faustus , scribens eum cum fratribus ad fruges colligendas longiuscule a monasterio fuisse egressum, et ad sextam refectionis horam cum iisdem fratribus rediisse; cum tamen ex Regula a quarta ad sextam legere debuissent. uide Regulam S. Donati ad uirgines, c. 20.

Quia tunc uere monachi sunt, si labore manuum suarum uiuunt.] Quod sic capiendum non est, quasi ueri non essent monachi, qui ruralibus operibus omissis, et alias habentes unde religiose uiuant, lectioni et orationi uacant. Sed hoc ad eorum consolationem dixit, quos paupertas ad uictum sibi comparandum manuum labore cogit, ut loquitur Hildemarus. Siue etiam, ut aiunt Bernardus Cassinensis et Boherius,  »quia multum accedit ad statum monasticum paupertas et occupatio in labore.« Unde et S. Basilius monachos instituens, »Ratio, inquit , querendi uictus his qui in huiusmodi uite genere degunt, ea maxime conueniens iudicanda est, que ab Apostolo prescribitur, nimirum ut manibus laborantes honeste suum quisque panem manducet . . . . ut mandatum eius impleatur, qui iubet in sudore et labore nobis uictum ut acquiramus, et honestatis decor reprehensione ac nota uacuus teneatur, cum nulla eos quotidiani uictus necessitas adigat in publicum prodire.«

Sicut et Patres nostri et apostoli.] Quod ait Patres nostri interpretantur commentatores Hildemarus, Bernardus Cassinensis, 618 Boherius, Turrecremata, de antiquis monachis Paulo, Antonio, Hilarione, etc.; uel de Patribus ueteris Testamenti, Abraham, Isaac et Iacob. Sed superior sensus est melior, inquit Hildemarus. Hos imitati sunt in Hibernia S. Finani abbatis primi discipuli , »qui manibus suis laborantes, eremitarum more, terram sarculo arabant, et respuentes animalia nec unam uaccam habebant; et si quando eis aliquis aliquid de lacte uel butyro offerret, iam non recipiebant.« Tales Bancorenses , »quorum summa ultra duo millia censebatur;« et tamen »omnes labore manuum uictitabant.« Tales ex nostris Fuldenses, quos S. Bonifacius ad Zacariam papam scribens asserit esse uiros »stricte abstinentie, absque carne et uino, absque sicera et seruis, proprio manuum suarum labore contentos.« Tales ab eodem Bonifacio instituti Ordorpenses , qui, teste S. Willibaldo, »propriis sibi, more apostolico, manibus uictum uestitumque instanter laborando« acquirebant. Tales uallisumbrosani, de quibus in uita S. Aiberti legitur : »Stricte et inuiolabiliter obseruatur institutum et canon S. Benedicti, uiuuntque laboribus manuum  suarum.« Tales denique primi Roberti de Arbrissello discipuli, ut docet Baldricus Dolensis episcopus in eius uita n. 17 .

Non defuere tamen graues uiri qui huiusmodi opera in agris, tanquam monastice obseruantie contraria et noxia reprobarent. S. Nonnosus Soractensis monasterii prepositus, cum ad colligendas oliuas fratres foras mittere abbas uoluisset , »id fieri cum magna humilitate prohibuit, ne exeuntes fratres de monasterio, dum lucra olei quererent, animarum damna paterentur.« Et Ioannes Trithemius suos alloquens : »Est alia, inquit, consideratio, que animum concitat meum, ne uos externis operibus manuum de facili occupem sine causa rationabili et necessitate manifesta: experior enim quod labores huiuscemodi operis non conueniunt in uobis obseruantie regulari; sed integritatem monastice discipline apud uos magis destruunt quam  promoueant. Erubesco dicere, et nichilominus effari compellor, uestros labores extra monasterium et cellam plus destructionis afferre puritati animarum quam salutis. Qui enim labores uestri? nonne uagari et discurrere, comessationibus indulgere et poculis, et reliquum temporis sermonibus occupare uanis et inutilibus? Non habetis in uobis illum Spiritus Dei sanctum feruorem, quo priscos institutionis nostre monachos legimus quondam inflammatos . . . Tempore ieiunii regularis illi statutum sibi abstinentie modum aut diligenter custodiebant, aut si pre magnitudine laborum requieuissent, ideo manducabant quatenus labori apti et idonei redderentur: uos autem non manducatis ut laboretis, sed laboratis potius ut manducetis, quando ex regula fuerat ieiunandum: occasionem ex ieiunio sumitis ut ieiunium soluatis. Ceterum quam immunde et uilissime nonnulli ex uobis tractent indumenta sua, quis regularis discipline stud osus amator equanimiter ferat? Cuiusnam sunt, fratres mei, que dispendiose consumitis? Christi patrimonium  est omne quod pertinet ad monasteria seruorum Dei . . . . Labores extra monasterium 619 propterea uobis minui, ne grauius male operando peccaretis.« Eadem uidetur fuisse mens Guillelmi abbatis S. Theodorici, cum scribens ad fratres de Monte Dei dixit : »Subdiualia exercitia et opera, sicut sensus distrahunt, sic sepe etiam spiritum exhauriunt;« licet piis aliquando uiris ad anime salutem proficiant, »cum grauiore ruralium labore operum sit maior contritio corporis usque ad contritionem et humilitatem cordis; et fatigationis sue pressura exprimunt sepe uehementioris affectum deuotionis, quod etiam in labore ieiuniorum, uigiliarum et omnium in quibus afflictio corporis est, crebro fieri manifestum est.« Sed neque S. Benedictus id absolute prescribit , maxime cum nolit necessitatem esse monachis uagandi foras, quia non expedit omnino animabus eorum. Nam, ut ait Rupertus , »qui hec dicit, manifestum est quia non uult monachos occupari  in illis operibus manuum que non possunt nisi foris exerceri, sed tantummodo pro necessitate concedit hoc fieri.«

In Quadragesime uero diebus a mane usque ad tertiam plenam uacent lectionibus suis, et usque ad decimam horam plenum operentur quod eis iniungitur.] Quem locum exponens Hildemarus ait: »Quod dicit, In Quadragesima usque decimam plenam operentur, ideo plenam dicit, quia tunc in suo monasterio non canebatur missa. Nunc autem quia missa canitur, non possunt fratres usque decimam plenam operari, et missam cantare et cum luce omnia agere; sed considerare debet abbas ut usque ad illud tempus laborent, quatenus missam, et uesperam, et manducare, et omnia cum luce agere possint. Ergo ob hoc non debet esse plena decima, sed incipiente decima canere debent nonam. Deinde nona cantata, statim canenda est missa. Deinde paruo interuallo facto, canenda est uespera.« Ubi respexit ad illum concilii  Aquisgranensis canonem: »Ut in Quadragesima usque ad nonam operentur fratres, quatenus missa celebrata, congruo tempore reficiantur.« Sed iam nullum huiusce discipline uestigium apparet; imo Boherii tempore elapsa sexta, missa iam decantata erat, reficiebantque post nonam, uti ipse testatur in primo commentario hunc ad locum sic scribens: »Hodie uero apud nos, ac in Romana curia, non tantum hore tardant; imo hora sexta communiter est missa finita, et finitis uesperis, fratribusque ad mensam intrantibus, incipit decima hora intrare, et licet hoc sit contra caput 41, in fine, et de Cons. dist. 1, cap. Solent; non multum tamen elongari uidetur a Regula.«

Hactenus S. Benedictum horas lectioni operique manuum assignantem audiuimus: nunc quid alii monasticarum regularum conditores ea de re prescripserint, referre exigit officii nostri ratio.

 Itaque S. Antonius generatim duntaxat ait : »Coge te ipsum in opere manuum tuarum, et timor Domini inhabitabit in te.« Et infra : »Cum sederis in cella tua, sollicitus esto de tribus hisce rebus perpetuo. 620 Nimirum de opere manuum tuarum, de meditatione tuorum psalmorum, et de oratione tua.« Idem legitur in Regula abbatis Isaie num. 7 et 11.

Regula SS. Serapionis, Macarii, Paphnutii et alterius Macarii hec habet : »Debent fratres istum ordinem tenere: a prima hora usque ad horam tertiam Deo uacent fratres. A tertia uero usque ad nonam quidquid iniunctum fuerit a Patre, sine aliqua murmuratione faciant.«

Regula secunda SS. Patrum : »Ita meditationem habeant fratres, ut usque ad horam secundam legant, si tamen nulla causa exstiterit, qua necesse sit etiam pretermissa meditatione aliquid fieri in commune. Post horam uero secundam unusquisque ad horam nonam quidquid iniunctum fuerit sine  murmuratione uel hesitatione perficiat.« Idem habent Regula tertia SS. Patrum c. 5, et Regula S. Macarii c. 10 et 11.

Regula incerti auctoris : »Operentur a mane usque ad sextam, et a sexta usque ad nonam uacent lectioni, et ad nonam reddent codices; et postquam refecerint, siue in horto, siue ubicunque necesse fuerit, faciant opus usque ad horam lucernarii.«

Regula S. Cesarii ad monachos : »Omni tempore usque ad tertiam legant, post tertiam unusquisque sibi opera iniuncta faciat.« Et eiusdem Regula ad uirgines : »Omni tempore duabus horis, hoc est a mane usque ad horam secundam lectioni uacent; reliquo uero diei spatio faciant opera sua, et non se fabulis occupent.«

Regula S. Aureliani ad monachos : »Per totum diem cum manibus operantur, meditatio sancta de corde non cesset,« hoc est ab hora tertia; nam postea statuit , ut »completis matutinis,  statim dicatur prima, deinde usque ad horam tertiam omnes lectioni uacent.« Similiter in Regula ad uirgines cap. 20.

Regula S. Ferreoli : »Usque ad horam diei tertiam in omni tempore lectioni monachus tam senior quam extremus uacare procuret; et sic demum in reliqua parte diei deputati operis cura succedat, preter egrotos tantum, quibus imponi hoc supra propriam uoluntatem uel potius uirtutem communis infirmitas non permittit.«

Regula S. Columbani : »Quotidie ieiunandum est, sicut quotidie orandum est; quotidie laborandum quotidieque est legendum.«

Regula Tarnatensis : »Omni tempore duabus horis in die spirituali meditationi uacabunt; estatis uero tempore matutinis ex more completis, et prima dicta, omnes opera que iubentur assumant. Deinde tertia celebrata, ad expedienda que suscepta fuerant reuertantur . . . . A sexta quoque hora usque ad nonam uacent quieti uel etiam lectioni. Post horam  uero nonam, aut in horto, aut ubi poscit utilitas, usque ad horam lucernarii omnes in unum solatium commodabunt. Hiemis uero tempore, matutinis uel prima transactis, omnibus usque ad tertiam uacare conceditur lectioni; qua consummata, gratanter quod eis iniunctum fuerit implere festinent, ut iam dictum est, usque ad horam lucernarii.«

621 Regula S. Isidori : »Aestate a mane usque ad horam tertiam laborare oportet. A tertia autem usque ad sextam lectioni uacare; dehinc usque ad nonam requiescere. Post nonam autem ad tempus uespertinum iterum operari. Alio autem tempore, id est autumno, hieme, siue uere, a mane usque ad tertiam legendum, post celebrationem tertie usque ad nonam laborandum est. Post refectionem autem none, aut operari oportet, aut legere, aut sono uocis aliquid meditari.«

 Regula S. Fructuosi  dicta prima ad horam diei tertiam laborem prescribit; dicta tertia lectionem siue orationem; post refectionem quietem et silentium ad nonam. Deinde, si necesse fuerit, ut reuertantur ad opus usque dum conueniant ad duodecime officium.

Regula Cuiusdam ad monachos generatim scribit : »Monachos semper oportet laborare, et sine sollicitudine uitam suam transigere. Omnia quecunque laborauerint, excepto, ut supra diximus, pane exiguo et uestimento, pauperibus distribuant.«

Regula Magistri : »Tempore hiemis ab equinoctio hiemali, quod est octauo calendas Octobris, usque in Pascha, quia frigus est, et mane fratres non possunt aliquid operari, a prima usque ad tertiam« lectionem iubet; dicta tertia, laborem usque ad sextam. Sexta cantata, laborem iterum usque ad nonam; qua item persoluta, laborem etiam usque ad lucernariam. »In estatis uero tempore, id est a Pascha usque equinoctium hiemale, quod est octauo calendas Octobris, quia magis mane refrigerat, a  prima usque in tertiam operentur, ut recenti et suaui uel graui breuium noctium somno careant. Item post dictam tertiam usque in sextam laborent.« Post sextam et modicam inde secutam quietem, labori uacent iterum usque ad nonam: inde ad inchoatam temperius lucernariam lectioni.

Regula solitariorum prescribit , ut »omni tempore a mane usque ad horam pene tertiam lectioni uacent: ab hora autem tertia usque ad horam quasi nonam laborent quod necessarium fuerit, nisi forte paululum in stratis estiuo tempore pausare uoluerint, et semper intermisceatur oratio cum opere; a nona quoque hora usque ad uesperam iterum orationi et lectioni uacent.«

Regula ms. incerti auctoris : »A S. Pascha usque ad calendas Octobris post matutinum officium mox prima subsequatur, et usque ad tertiam manibus operandum est simul cum diuina meditatione. Post tertiam autem  missarum solemnia celebranda sunt: qua expleta, usque ad sextam lectio diuina studenda est. Post sextam autem, si quarta et sexta et septima feria non fuerit, reficiendum est. Post refectionem autem, sicut B. Benedictus ceterique Patres docent, aut requiescendum est, aut legendum usque ad nonam. Post nonam autem usque ad uesperas operari et psallere oportet. Post uespertinum autem officium, quibus necesse est, edendi licentia a quibusdam SS. Patribus concessa est. Post hec, quantum hora permittit, lectio uacanda est; et sic luce adhuc diei completorium persoluendum.« Et sequenti capite: a calendis Octobris 622 usque ad Pascha »media nocte solemne officium peragendum est; quo peracto, in diuinis precibus tota deinceps nox ducenda est usque mane. Matutinorum solemnitas incipiente luce celebranda est . . . . Peractum uero matutinorum officium [a 1Kb] , usque ad horam diei secundam secretius soli Deo orationibus summo cum studio intentissime insistendum . . . . Expletum * autem predictum officium , lectio  sancta usque ad horam diei tertiam de manibus tuis non recedat . . . . Expletum * uero hore tertie, usque ad horam diei sextam propriis manibus simul cum diuinis canticis operari oportet . . . . Expleto sexte hore officio, iterum ut supra cum diuina meditatione ad aliquod opus propriis manibus exercendum, properare festina usque ad horam nonam . . . . Post nonam autem missarum solemnia celebranda sunt. Post hec autem diuina lectio in manibus cum compunctione cordis amplexanda est usque ad uespertinum officium . . . .  iterum sancta in manibus lectio ascendat usque ad terminum lucis diei.«

Regula S. Donati ad uirgines : »A secunda hora usque ad tertiam, si aliqua necessitas ut operentur non fuerit, uacent lectioni: reliquo uero spatio diei faciant opera sua; et non se fabulis occupent, propter illud Apostoli: Cum silentio operantes.«

 Regula Cuiusdam item ad uirgines : »Operatio manuum ab hora secunda sumat exordium, ut in horam nonam finem accipiat. Ab hora uero nona lectio usitetur; et si aliquando proprium aliquod opus faciendum aut uestimenti consuendi, uel lauandi, aut quodlibet aliud opus per abbatisse uel preposite commeatum faciet, etc.«

Regula B. Aelredi abbatis ad uirgines  a calendis Nouembris ad Quadragesimam post nocturnas uigilias ad auroram usque prescribit lectionem, orationem, aut opus aliquod manuum; albescente aurora matutinas laudes cum hymnis hore prime persolui, et sic cum alternatione lectionum, orationum et psalmorum, tertiam exspectari: »Qua dicta, inquit, in opere manuum usque ad horam nonam occupentur.« A Pascha autem ad predictas calendas , »dicta prima, sacrificium diurni operis inchet usque ad horam tertiam. In lectione et oratione usque ad sextam spiritum occupet. Post sextam, sumpto cibo, pauset in lectulo suo usque ad  nonam; et sic usque ad uesperam manibus operetur.« In Quadragesima uero , »dicta post matutinas prima, usque ad plenam tertiam psalmis ac lectionibus uacet. Tertie uero hore laude completa, operi manuum usque ad horam nonam deuota insistat, breues per interualla orationes inserens; dictaque post hoc uespera, corpus reficiet; et sic tempus completorii psallens exspectet.«

Denique Statuta Guigonis prioris Carthusie : »Spatium a tertia usque ad sextam hieme, et a prima usque ad tertiam estate manuum operibus deputatur, que tamen opera breuibus uolumus orationibus interrumpi . . . . et quod nonam uesperasque disterminat, manualibus occupatur operibus.« Idem habent antiqua Carthusiensium statuta; in quibus tamen additur : »Porro a spatiis operibus manuum deputatis 623 utilitatem non intendimus excludere lectionis.«

Tandem de S. Stephano abbate Obazinensi primisque  eius discipulis in eius uita lib. I, num. 15 , legitur: »Labor manuum tam illi quam fratribus assiduus erat et solito grauior, quibus nec totius diei spatium ad hoc sufficiebat, propter quod ipsam plerumque refectionem usque in uesperam differebant, ne eius intuitu ex diurnis operibus aliquid minueretur.«

Ex his omnibus apparet quanti apud ueteres monachos labor manuum estimatus fuerit; in quo tot diei horas impendebant. Iam uero nonnullis erit fortassis animus rescire, quibus potissimum operibus tanto temporis spatio occuparentur. De Pachomianis, qui omnium primi cenobiticam uitam secuti sunt, ita scribit Palladius : »Exercent omnem artem, et ex his que supersunt, edificant etiam mulierum monasteria et custodias: mane ergo surgentes, ii quibus sua uice hoc munus obtingit, alii quidem sunt occupati in culina, alii uero uersantur in mensis parandis, mense imponentes panes, et olera agrestia, oliuas, caseos, et extremas carnium  partes, et comminuta olera. Atque ingrediuntur quidem qui minus sunt robusti hora septima, et comedunt, ut qui imbecilliores sint. Alii nona, alii decima, alii sero uespere, alii post biduum, alii post triduum, alii post quatriduum, alii post quinque dies, adeo ut unumquodque elementum horam propriam significet. Sic autem erant eorum quoque opera: alius quidem laborat in agro colendo, alius in horto, alius in pistrino, alius in eris officina, alius in fabricando, alius in arte fullonia, alius in parandis coriis, alius in consuendis calceis, alius in pulchre scribendo, alius contexebat magnas sportas, alius canistros et sportulas. Memoriter autem omnes expromunt Scripturas.«

De Basilianis audiendus est ipse S. Basilius : »Singulatim, ait, quedam artificia prescribere non est facile, propterea quod apud alios alia iuxta negotiationum cuiusque loci commoditatem  requiruntur. Potest illorum electio quedam generali sermone determinari, ut pote quod nobis conueniant quecunque uite nostre statum pacatum ac tranquillum retinent, nec multo negotio ad comparandam congruam materiam opus habent, neque multum efflagitant molestie ad distrahendum ea que parantur, et que nobis nullum uirorum aut mulierum indecorum conuictum conciliant. Est autem nobis peculiariter hoc spectandum, ut frugalitatem ac uilitatem seruemus, cauentes nes stultis ac noxiis mundi desideriis seruiamus operando que ab illis affectantur; uidelicet in textrina operi nostro admittere debemus quod iuxta uite consuetudinem negotiationi seruit, non quod ad predam ac laqueos adolescentium ab impuris ac lasciuis excogitatur. Similiter et in sutorio iis est per eam artem seruiendum qui ad usum necessaria requirunt. Artes uero architectorum, fabrorum, erariorum, et agriculture, licet in se ipsis necessarie sint humane uite, et multum afferant utilitatis, et propria ipsarum ratione a nobis non sint 624 reiiciende;  si tamen uel turbas nobis quandoque generare, aut fratrum coadunationem conuellere inueniantur; tum illas necessario uitabimus, preferentes eas que indiuulsam nobis et Domino deditam uitam conseruant, et neque a psallendi et precandi opportunitate, nec a reliquo discipline statu pietatis studio incumbentes abstrahant. Alioqui si nichil damni afferant primario uite nostre proposito, multis aliis preferende sunt, maxime agricultura, que de suo que necessaria sunt administrat, et agricolas molestia liberat circa multa operandi, ac sursum deorsum cursitandi, modo si, quemadmodum diximus, nichil uel e uicinis uel domesticis turbarum ac tumultuationis pariat.« Et alibi : »Operari, inquit, addecet religiosum ea quidem que sibi conueniant, quecunque uidelicet ab omni negotiatione, et remotioribus occupationibus, turpique lucro aliena sunt; que sub lecto nobis manentibus, qualia multa sunt, perfici queunt; ut et opus adimpleatur  et tranquillitas conseruetur. Si uero propter aliquam necessitatem subdiale opus perficiendum fuerit, ne hoc quidem philosophiam impediet, etc.«

S. Hieronymus Rusticum monachum de ratione uite instituende instruens , hec illi commendat opera: »uel fiscellam, ait, texe iunco, uel canistrum lentis plecte uiminibus: sarriatur humus, areole equo limite diuidantur, in quibus cum olerum iacta fuerint semina, et plante per ordinem posite, aque ducantur irrigue . . . . . Inserantur infructuose arbores uel gemmis uel surculis, ut paruo post tempore laboris tui dulcia poma decerpas. Apum fabricare aluearia, ad quas te mittant  Salomonis prouerbia, et monasteriorum ordinem, ac regiam disciplinam in paruis disce corporibus: texantur et lina capiendis piscibus, scribantur libri, ut et manus operetur cibum, et animus lectione saturetur.«

Denique in Regula S. Ferreoli  legimus: »Nullus ergo si quominus opera faciat, putet causam iuste excusationis afferre; quia qui, ut supra  diximus, agriculturam exercere non ualet, legere, scribere, quod est precipuum opus, piscium etiam prouidere capturam, rete texere, calceamenta fratribus preparare, uel reliqua que similia sunt facere atque implere potest.« Et in Regula S. Isidori : »Hortos olerum, uel apparatus ciborum propriis sibi manibus fratres exerceant; edificiorum autem constructio, uel cultus agrorum ad opus seruorum pertinebunt.« uidesis uitam S. Sequani, n. 12; S. Galli, cap. 6, et S. Stephani Obazinensis l. I, n. 15.

Nostros specialius quod spectat, uarios eorum fuisse pro temporum, locorum personarumque constitutione labores nemini dubium est. In ipso nascentis ordinis exordio, cum paucos haberent reditus, et ab hominum frequentia remota ad uiuendum loca quererent; ubi primum aliquem ad habitandum elegissent,  statim illic monasterium construere cogitabant, quod tam necessitate exigente quam penitentie amore propriis edificabant manibus, uti Cassini fecisse S. Benedictum testatur 625 S. Gregorius lib. II Dialog., c. 9 et 11. Huius rei egregium habemus exemplum in Guillelmo abbate Hirsaugiensi , qui cum in uotis haberet »monasterium construere, id nouem annis per monachos suos perfecit; quippe cum ferme essent ducenti numero, erant inter eos latomi, fabri, lignarii, ferrariique et architecti in omni arte et scientia architecture peritissimi, qui totum opus sine adiutorio secularium artificum egregio tabulatu, ut hodie cernitur ecclesia, consummarunt.« Et certe, ut ait alter Guillelmus , »non a seculi hominibus decet fieri tabernaculum Dei cum hominibus. Ipsi quibus in altitudine mentis ostenditur exemplar ueri decoris domus Dei, ipsi edificent sibi. Ipsi quibus sollicitudo interiorum suorum contemptum et negligentiam indicit omnium  exteriorum, ipsi edificent sibi formam paupertatis, et sancte simplicitatis speciem, et paterne frugalitatis lineamenta. Nulla sic aptabit artificum industria, sicut eorum negligentia.«

Deinde, cum nulla eis tunc esset possessio, non uinee, non pecora, ut de primis Benedicti Anianensis discipulis scribit Ardo, propriis sibi manibus uictum comparabant, agros excolentes: quem laborem de sancto Benedicto ascribit S. Gregorius, sancto Mauro Faustus, Gemmeticensibus anonymus in uita sancti Filiberti, Wiremutensibus Beda in uita sancti Benedicti Biscopi, Rotonensibus liber II de Gestis sanctorum Rotonensium. Atque huiusmodi pre aliis labores dilexisse uidetur S. Iunianus, qui, testante Wlfino Betio, ad regem conquestus est de angustia sui monasterii , asserens »nec se habere ubi operis exercitium fieret secundum Regulam iam supradicti Benedicti Patris.«

Preterea cum quibusdam deessent serui, omnia monasterii ministeria propriis exercebant manibus,  molendinum, pistrinum, hortum, aliaque id genus; id quod Fuldenses monachi, porrecto ad Carolum Magnum libello, enixe flagitauerunt, postulantes  »ut ipsa monasterii ministeria per fratres ordinentur, id est, pistrinum, hortus, braciatorium, coquina, agricultura, et cetera ministeria, sicut apud decessores nostros fuerunt.«

Insuper, cum ad agros excolendos, ligna aliaque ad uitam necessaria in monasterium afferenda, omniaque monasterii ministeria obeunda, nonnulla uiderentur animalia necessaria, horum cura etiam in agris pascendorum alicui committebatur, ut patet ex uita S. Benedicti abbatis Anianensis, in qua hec lego : »In montibus autem in quibus fratres soliti erant alendarum ouium curam habentes habitare, sibi ad orandum exiguum oratorium exstruxerunt.«

Tandem, cum uarias in monasteriis artes exerceri S. Benedicti Regula permittat, qui aliquam callebant,  huic potissimum applicabantur. Camaldulenses, ut docet Petrus Damiani , »faciebant omnes opera manuum, alii scilicet cochlearia, alii nebant, alii retia nectebant, alii cilicia.«

Posteaquam uero pia regum ac principum liberalitate sufficienti reditu ditata fuerunt monasteria, non iam cogente necessitate, sed solo amore penitentie adeo duris laboriosisque operibus uacabant; aliquando 626 etiam ad expellendum otium leuioribus. De Cluniacensibus audiendus est Udalricus ; cum interrogatus »quod sit opus manuum et quomodo fiat?« respondet: »Certe, ut non mentiar, quod ego sepius uidi, non erat aliud quam fabas nouas, et nondum bene maturas de folliculis suis egerere, uel in horto malas herbas et inutiles, et que bonas herbas suffocabant, eruere; et aliquando panes formare in pistrino.« De hoc postremo opere aliisque in mss. Germanie Consuetudinibus hec  lego: : »Aliquando, si necesse est, in tempore operis lauant uestimenta sua; hebdomadarii uadunt ad coquinam; fratresque interdum generaliter intrant pistrinum, pastamque propriis manibus preparant, et temperant ad faciendos panes.«

Aliis expellendo otio, ac pietati fouende peropportunum uisum est libros scribere; quem laborem imprimis commendat Cassiodorus ad monachos suos sic scribens ; »Ego fateor uotum meum inter uos: quecunque possunt corporeo labore compleri, antiquariorum studia  non immerito forsitan plus placere, quod et mentem suam relegendo Scripturas diuinas salubriter instruant, et Domini precepta scribendo longe lateque disseminent, teli intentio, laudanda sedulitas, manu hominibus predicare, digitis linguas aperire, salutem mortalibus tacitam dare, et contra diaboli subreptiones illicitas calamo atramentoque pugnare: tot enim uulnera Satanas accipit quot antiquarius Domini uerba describit.  Uno itaque loco situs, operis sui disseminatione per diuersas prouincias uadit: in locis sanctis legitur labor ipsius, audiunt populi unde se a praua uoluntate conuertant, et Domino pura mente deseruiant. Operatur absens de corpore suo, etc.« Et Petrus uenerabilis  ad Gislebertum eremitam: »Plantari non possunt arbuscule, rigari nequeunt sata, neque aliquid ruralis operis exerceri, reclusione perpetua prohibente; sed quod est utilius pro aratro conuertatur manus ad pennam, pro exarandis agris diuinis litteris pagine exarentur. Seratur in chartula uerbi Dei seminarium, quod maturatis segetibus, hoc est libris perfectis, multiplicatis frugibus esurientes lectores repleat; et sic panis celestis lethalem anime famem depellat: sic plane, sic uerbi Domini poteris fieri taciturnus predicator, et lingua silente in multorum populorum auribus manus tua clamosis uocibus personabit.« Eumdem laborem singulari opusculo laudauit Ioannes Trithemius, etiam post typographie inuentionem fratres suos ad illum inuitans. uide Benedicti  eiusdem lib. I de uiris illustribus ordinis S. cap. 6.

Denique, aliud laboris genus a nostris frequentatum notat Mabillonius : nimirum qui pre corporis infirmitate operosos labores manibus exercere non poterant, iis pro Regule indulgentia prolixioribus studiis aliorum operas compensare licebat. Quod probat exemplo Lanfranci, qui, ut loquitur Guillelmus Malmesburiensis : »Factus monachus, homo qui ne ciret agresti opere uictum querere, publicas scholas de dialectica professus est, ut egestatem monasterii scholarum liberalitate 627 temperaret,« cum econtra Herluinus abbas coquendis panibus, et fimo tractando occuparetur, et S. Bernardi abbatis Clareuallensis, cui pro manuum labore commissa est cura diuini uerbi docendi et predicandi, uti ipse testatur in quodam sermone his uerbis : »Quod aliquoties uobis loquimur preter consuetudinem ordinis nostri, non nostra id agimus  presumptione, sed de uoluntate uenerabilium fratrum et coabbatum nostrorum, qui id nobis etiam iniungunt, quod tamen sibi passim nolunt omnino licere. Nempe aliam mihi rationem et singularem necessitatem esse nouerunt; neque enim modo loquerer uobis, si possem laborare uobiscum. Illud forte uobis efficacius uerbum fieret, sed et conscientie mee magis acceptum. Ceterum quando id mihi peccatis meis exigentibus, et onerosi huius, ut ipsi scitis, tam multiplici infirmitate corporis, et ipsa quoque temporis necessitate negatur, utinam dicens et non faciens in regno Dei uel minimus merear inueniri!«

Locus hic peropportunus se exhibet disquirendi num possint monachi a labore manuum quotidiano dispensari, ac litterarum studiis applicari: etsi enim ab ipso uite cenobitice principio floruerint apud monachos sacrarum litterarum studia, non defuerunt tamen hac nostra etate qui sic eos quotidiano manuum  labori occupatos uelint, ut nulla penitus sit eis studendi licentia. Id quod tanta animorum contentione propugnant, ut quasi pro aris et focis illis decertandum esse diceres. Horum libros, pietate licet et eruditione plurima refertos, ut primum prodierunt in lucem, improbauerunt hac in re uiri doctissimi pene omnes, qui quantum ex monachorum et maxima Benedictinorum doctrina utilitatis accesserit Ecclesie recolentes, tam necessario eos interdicere exercitio piaculum duxerunt. Ego uero etsi persuasum habeam instituta a S. Benedicto in suis monasteriis scientiarum gymnasia, nec posse studia ex claustris monachorum expelli, quin simul et a sancti Patris mente et ab eius Regula discedatur: hanc tamen in hoc scripto questionem ita agitabo, ut litem absolute non dirimam; sed quia utraque sententia suas habet rationes, suos patronos et defensores, quorum et religioni et uirtuti non deferre minime possum, utriusque etiam hic argumenta depromere contentus  ero, liberum cedens equis lectoribus quam ex duabus uoluerint amplecti sententiam.

Igitur qui negant monachos posse a labore manuum dispensari, et litterarum studiis applicari, nituntur: Primo, antiquorum monachorum exemplo, quibus, ut aiunt, ignota fuerunt litterarum studia, cum tamen plures in die horas labori manuum impenderent.

Secundo, exemplo Christi et SS. apostolorum, quos quidem aliquoties laborasse manibus legimus, studuisse nunquam; ut mirum sit eos qui uitam apostolicam Christique in se actus exprimere sibi proposuerunt, dimisso manuum labore, sterili litterarum studio applicari, maxime cum nulla Ecclesie auctoritate legitima dispensatio a labore, studiorumque exercitatio in monachis unquam sit approbata.

628 Tertio, quia preceptum est omnibus impositum uitandi otii; quod certe implere non possunt qui, abiecto labore, studiis monachos applicare uolunt, cum eorum pars non minima, ne dicam maxima,  talis animi contentionis sit incapax, quam proinde labore manuum destitutam mortali otio torpere necesse sit.

Quarto, quia monachis penitentie destinatis magis conueniunt labores qui corpus atterunt, quam litterarum studia, quibus animus recreatur, et corpus mortificationis gloria priuatur.

Quinto, quia studium pietati inimicum, deuotionem exstinguit, compunctionis lacrymas exsiccat, pios animi motus comprimit. Econtra uero graues manuum labores contritione corporis interiores cordis affectus non raro excitant.

Sexto, quia scientia inflat, ut ait Apostolus, nec sine aliquo animi dolore uidere possumus uiros doctos, sui ipsius ignaros, despecta humili professionis sue conditione, honores ambire, cathedras concionatorum aucupari, extra metas status sui foras prodire: quod utinam non ita frequens experiremur! At uero labor manuum fastus uite preterite et deliciarum facit obliuisce, et humilitatem cordis contritione  corporis acquirit, ut docet inter alios Cassianus.

Septimo, quia studia multa post se trahunt incommoda, que certe laboris manuum bono non sunt preferenda: exinde enim omnis regularis obseruantie disciplina pessum iit; quod maxime octauo nonoque seculo apparuit, quo florere ceperunt apud monachos litterarum exercitationes; nam cum illis seculis a recta uiuendi ratione deflexerint monachi, non immerito in litterarum studium discipline regularis ruina refunditur; qua de re conqueruntur Patres concilii uernensis his uerbis : In locis sanctis, hoc est monasteriis, alios studio, nonnullos desidia . . . . a sua professione deuiare comperimus.

Octauo denique, sufficere monachis simplicem sacre Scripture, operum sanctorum Patrum ad morum directionem scriptorum, piorumque monachorum historie lectionem: at uero Ecclesie traditionem inuestigare,  conciliorum summorumque pontificum decreta discere, ecclesiasticas historias scrutari, de theologicis dogmatibus disputare, quid hec ad uiros mundo mortuos? Ita fere argumentantur qui laborem manuum studiis preferendum esse existimant.

Alii econtra asserunt, primo, ordini monastico haud esse essentiale operari manibus, cum nonnulli inter ueteres monachos uiri graues, et pietate, et uirtutum meritis insignes, ab omni prorsus exteriori labore abstinuerint: qualis fuit imprimis S. abbas Paulus in Ferme, qui mons est in Sceti, degens, haud pauciores quingentis monachos habens; quique, ut scribit Sozomenus  »nullum opus faciebat, nec ab ullo accipiebat quidquam preterquam quod esurus esset; orationi tantum uacabat, trecentas orationes uelut tributum quoddam quotidie persoluens Deo;« id quod preter Sozomenum narrat etiam Palladius in Lausiaca cap. 23. Idemque cap. 52 refert de S. Apolline, »qui erat Pater 629 monachorum quingentorum, ualde clarus et celebratus  in Thebaide, quod scilicet eius opus erat toto diurno spatio preces edere, noctu quidem centies, interdiu autem toties flexis genibus.«

Simili prorsus disciplina suos informauerat Iulianus Sabas. Hic enim, ut scribit Theodoretus , »illos docuit intus quidem communem Deo offerre hymnodiam: post auroram uero duos exire in solitudinem; et unum quidem flexis genibus offerre eam que Domino debetur adorationem; alterum uero stantem Dauidicos psalmos psallere quindecim. Deinde facta operis commutatione, alterum quidem surgentem canere, alterum uero humi procumbentem adorare, et id a mane usque ad crepusculum assidue faciebant.«

Atque hanc non fuisse quorumdam duntaxat, sed multorum consuetudinem, docuisse uisus est abbas Athanasius , suis exprobrans, quia »sub patribus nostris in studio erat distractiones animi uitare: nostris uero  temporibus olla obtinuit, et opus manuum.« Unde merito licet inferre, ergo sub patribus eius non obtinebat opus manuum.

Neque uero in Oriente tantum uiguit huiusmodi obseruantia: eam siquidem cum uita monastica in Occidentem inuexit etiam S. Martinus, testante Seuero Sulpicio , quod eius in monasteriis »ars ibi exceptis scriptoribus nulla habebatur; cui tamen operi minor etas deputabatur, maiores orationi uacabant.«

Idem institutum secutus est S. Eparchius abbas Enculismensis, qui, ut scribit anonymus in eius uita n. 17 , »monachis suis non solum laborare, sed nec panem etiam coquere unquam permisit, nisi tantum orationi insistere.«

Quid quod »discipulum ipsius B. Benedicti S. Maurum ad has Galliarum partes pro construendis, secundum ipsius doctrinam cenobiis ab ipso directum, legimus hunc morem in monasterio quod in Andegauensi episcopatu construxerat tenuisse: ut  quia eis sine proprio labore cuncta necessaria suppeditabant; omisso manuum opere, spiritualibus, ut diximus, exercitiis exercitati, otiosi non essent; sicque sibi nuper a sancto traditam Regulam bona semper operando optime conseruarent,« quemadmodum ait Petrus uenerabilis ad S. Bernardum scribens ; cui etiam concinit Rupertus abbas Tuitiensis l. III in Regul. S. Bened., c. 7?

Quod si quis dicat, hos pre magno aliorum numero qui manibus laborabant, esse paucos; respondent paucos quidem nonnullis uideri, sed uirtutum merito atque auctoritate adeo graues, ut multitudini facili negotio preponderent. Et sane etsi unus suppeteret Martinus, hic omnibus Orientis monachis si non preferendus, saltem auctoritate haudquaquam inferior esset habendus. Ad mentem uero S. Benedicti quod spectat, unicum sancti Mauri iudicium omnium quorumcunque posset proferri, longe preponderare  debet. Nam, ut optime dicit Rupertus  »dubium nobis esse non debet, cum tanti testimonio discipuli, quia magister eius et Pater monachorum B. Benedictus non ita de opere manuum 630 monachis ordinem scripsit, ut inquietari uellet otium sancte contemplationis, cum locum faciunt munificentie fidelium diuitum.«

Horum iudicium confirmauit Aquisgranense concilium sub Ludouico Pio congregatum de fere omnibus prelatis Orientalibus et omnibus Occidentalibus; in quo  »statuerunt episcopi, concordante domino papa, ut monachi a graui opere et labore propter honorem sacerdotii cessent, et loco laboris ad horas psalmos quosdam nominatos pro uiuis et defunctis fidelibus cantent cum orationibus ordinatis.«

Secundo, aiunt non ita peregrina esse in antiquis regulis monachorum studia litterarum, quasi nulla de illis ibidem exstarent precepta. Nam in Regula  S. Pachomii legitur : »Omnino nullus erit in monasterio qui non discat litteras, et de Scripturis aliquid teneat, quod minimum est usque ad Nouum Testamentum et Psalterium.« In Regula SS. Pauli et Stephani : »His qui litteras et psalmos discunt, illis obseruent ad excipiendum, quibus fuerint deputati; qui pro eis aut de negligentia arguendi sunt, aut in eorum eruditione et studio approbandi, etc.« In Regula S. Aureliani : »Omnes litteras discant.« In Regula S. Ferreoli : »Omnis qui nomen uult monachi uindicare, litteras ei ignorare non liceat; quinetiam psalmos totos memoriter teneat; neque se quacunque excusatione defendat quominus sancto hoc studio capiatur.« In Regula S. Isidori : »Cura nutriendorum paruulorum pertinebit ad uirum quem elegerit Pater, sanctum, sapientem, atque etate grauem, informantem paruulos non solum studiis litterarum, sed etiam documentis magisterioque uirtutum.«  Et antea  uult fratres »de quibusdam diuine lectionis questionibus disputare« ante completorium. In Regula Magistri : »Alii legant, alii audiant, alii litteras discant et doceant.« Denique in Regulis breuibus sancti Basilii : »Equidem existimo, cui aliorum cura gubernatioque commissa est, eum que apud omnes scripta sint, scientia comprehensa habere, ac ediscere debere, ut cunctos doceat multiplicem Dei uoluntatem, singulis premonstrando officio suo. De ceteris uero . . . . unicuique sicut Deus diuisit mensuram, que officii sui sint studiose discat et persequatur, neque curiose ulterius quidquam inquirat.« Et alibi interrogatus  »an conueniat ut inter fratres magister sit puerorum secularium? respondet affirmatiue: »Si qui eos adducunt, ea mente adducunt, et qui suscipiunt tales sunt qui planissime confidant posse se qui sibi adducantur in disciplina et correptione educare.« Quod si seculares docebant, quanto magis monachos, qui alios ex suo instituto litteris  imbuere tenebantur? alioquin queratione id potuissent? His adiicienda est Regula solitariorum, in cuius cap. 20 hec legimus: »Solitarius itaque debet esse doctor, non qui doceri indigeat; etiam debet esse sapiens et doctus in lege diuina, ut sciat unde proterat noua et uetera. Multis modis etiam necessarium est solitariis ut instructi sint in diuinis eloquiis: primum, propter astutias et fraudes diaboli, per quas se ipsum solet in cordibus insipientium 631 sepe demergere. Deinde, ut aduenientium quorumdam corda arentia proximorum fluentis riuis doctrine ualeat irrigare. Nam et si quos habet discipulos, affatim possit instruere eos. In his denique, et in aliis quibuslibet rebus, scientia Scripturarum ualde solitario necessaria est; quia si ei tantum sit sancta uita, sibi soli prodesse potest, quod sancte uiuit. Porro et si doctrina fuerit eruditus, potest ceteros quosque imbuere, et hereticos siue Iudeos seu alios  quosque aduersarios repercutere uel refutare; qui nisi refutati fuerint atque conuicti, facile possunt simplicium corda peruertere. Huius autem sermo debet esse purus, simplex et apertus, plenus grauitate et honestate, plenus suauitate, gratiaque, et leuitate. Ipsius namque speciale officium est tractare de mysterio legis, de doctrina fidei, de disciplina iustitie; Scripturas diuinas legere, percurrere canones, exempla sanctorum imitari, etc.« De mente S. Benedicti haudquaquam dubium est eum fratres suos litterarum studiis applicari uoluisse; nam et inter alias abbatis ex congregatione eligendi dotes requirit , ut doctus sit, ut sciat unde proferat noua et uetera; et decanos non per ordinem, sed secundum sapientie doctrinam uult institui . Deinde oblatos in monasterio pueros , hoc est aliquando quinquennes, aliquando septennes, aut non multo prouectiores, suscipi iubet; quorum proinde in litterarum studiis institutionem in se suscepit: que ratio ualet pro Pachomianis, Basilianis,  aliisque qui in monasteriis paruulos admittebant. Preterea fratribus infirmis et delicatis, inquit hoc capite, talis opera aut ars iniungatur, ut nec otiosi sint, nec uiolentia laboris opprimantur. Quem locum exponens Hildemarus, antiquissimus Regule commentator: »Ars, inquit, est, si sapit cantare, doceat alium cantum, uel etiam si scit grammaticam, tradat aliis, aut alias artes que sunt utiles in monasterio; si sapit, doceat alios.« Tandem fratres suos ad sanctorum Patrum doctrinam remittit Regule cap. 73.

Quod autem tam ipse S. Benedictus quam alii ueteres monachi laborem pre litterarum studiis commendare uisi sunt, tria potissimum faciebant. Primum librorum raritas, que temporibus illis, quibus nulli nisi manu exarati habebantur, tanta erat, ut aliquando monachorum numerus in cenobiis numerum excederet uoluminum; qua in re exemplo esse potest Centulense monasterium, in quo trecenti olim cum pueris centum degebant monachi; cum tamen ibidem  non essent codices trecenti, ut patet ex catalogo librorum eiusdem monasterii tempore Ludouici Pii confecto, et ab Hariulfo in Chronico Centulensi relato : unde etiam horis secundum Regulam lectioni deputatis, uno legente alii sepius auscultare cogebantur; eoque respexit S. Benedictus cum dicit  lectiones sanctas libenter audire.

Secundum, paucitas sacerdotum: nam cum in ipsis uite monastice cunabulis, haud ita multi monachorum in clerum asciscerentur, nec 632 a laicis fere distinguerentur; etsi perutilem scientiam existimarent, non tamen omnino necessariam: quapropter urgente uictus sibi comparandi necessitate, longe plures laboribus manuum horas impendebant: alioqui quos sacris altaribus destinabant, scientiis informare omnino satagebant, Domini per prophetam comminationem formidantes: Quia repulisti scientiam, repellam te, ne sacerdotio fungaris mihi; et illud: Ignorans ignorabitur.

 Tertium, peruersa Massalianorum hereticorum et quorumdam uagantium monachorum doctrina, qui aut orationis, aut predicationis obtentu, laborem non solum tanquam inutilem, sed etiam ut malum, et euangelicis uerbis contrarium in seruis Dei damnabant; quorum dogma impium refutarunt S. Epiphanius lib. III Contra hereses, her. 80, et S. Augustinus eo in opusculo quod hortatu Aurelii Carthaginensis episcopi conscripsit de Opere monachorum , »ne boni fratres apostolicis preceptis obedientes, a pigris et inobedientibus etiam preuaricatores dicerentur; ut qui non operantur, saltem illos qui operantur sibi anteponendos esse non dubitent,« ut loquitur ipse sanctus doctor: quod tamen non sic dicit quasi laborantes absolute non laborantibus iudicaret esse meliores; nam et eos qui perfectionis gratia reclusioni se dedunt, non solum laborantibus non postponit, uerum etiam »horum,  inquit , exercitationem in tam mirabili continentia, quandoquidem habent otium, quo hec agent, seque imitandos non superba elatione, sed misericordi sanctitate proponant, non solum non reprehendo, sed quantum dignum est laudare non possum.« Et alios , »si ministri altaris, si dispensatores sacramentorum« sunt, liberam non operandi potestatem sibi uindicare posse asserit. Sed laborantes peruersis illis monachis crinitis et uagantibus, qui laborem in aliis tanquam rem malam improbabant, meliores esse contendit; neque aliud uult toto hoc in libello de Opere monachorum S. doctor; qui si nunc uiueret, exsurgeretque nouus Wiclefus, ac diceret: »Omnes monachi S. Benedicti nolentes labore manuum uictum querere, non solum ab ordine S. Benedicti, sed, quod uerius est, a discipulatu Christi sunt apostate,« nouum Pharaonem, qui ut electum Dei populum sue seruituti subiiceret, et a reddendo in deserto uero summoque Deo laudis sacrificio auerteret, hunc lateritiis manualibusque  operibus addicere conaretur, procul a se ualere iuberet; laudaretque monachos qui ut liberius Deo uacarent aut publice utilitati inseruirent, ab omni prorsus labore manuum abstinerent; multo minus qui ea de causa litterarum studiis incumberent reuocaret.

Tertio, uiguisse semper apud monachos litterarum studia non solum ex antiquis regulis, sed ex constanti etiam omnium temporum traditione demonstrare se posse asserunt.

Et quidem seculo Iu, quo presertim florere cepit uite monastice institutum, sanctum Pachomium in diuinis litteris apprime fuisse uersatum sancti Antonii testimonio docet antiquissima eius uita apud Bollandum 633 14 Maii; imo dedisse operam ut Grece loqui posset ipse; quo admissum sua in congregatione fratrem natione Grecum, frequentius solari ualeret, tradit eiusdem uite scriptor. Quin et ipse Ammonius episcopus ad Theophilum Alexandrinum archiepiscopum  scribens , testatur se annos decem et septem natum a Theodoro Pachomii discipulo in monasterio susceptum, ab eodem magistris et moderatoribus traditum fuisse, Theodoro scilicet Alexandrino, et Ausonio cuidam, qui secundas ab eo tenebat, ut ab ipso in diuinarum Scripturarum intelligentia preclare erudiretur: quod certe non de simplici sacre Scripture notitia, quam ex sola lectione sine magistris acquirere posset, sed de perfecta et integra scientia, quam nisi aliorum adiutus magisterio haudquaquam ualeret adipisci, intelligere necessum est.

Eodem tempore uiuebat alter Ammonius, abbatis Pambo discipulus, uir insigniter doctus , qui »uetus et Nouum Testamentum dicebat memoriter, et in doctorum uirorum Origenis, et Didymi, et Pierii, et Stephani scriptis ita erat uersatus, ut sexagies centena millia uersuum percurrerit.« Hic magno Athanasio Romam proficiscenti datus  est socius, uir, teste Socrate , adeo »parum curiosus, ut cum Rome una cum Athanasio forte uersaretur, nichil ex magnificis urbis operibus, preter templum Petro et Paulo dicatum, uidere omnino desideraret.« Adeo uerum est, quod aiunt nonnulli, scientiam in monachis parere curiositatem, eosque ad curas externas plus equo effundere. Eodem referri debet quod de Theone abbate, qui triginta annis in domuncula seorsum inclusus silentium exercuit, tradunt Rufinus  et Palladius , quod scilicet »erat uir eruditus in triplici gratia sermonum, in scriptis Romanis, Grecis et Aegyptiacis.«

His, preter Basilium Magnum, Gregorium Theologum, Ioannem Chrysostomum, Ephrem Diaconum, qui non minus doctrina quam uite sanctimonia eremum illustrarunt, addere possemus etiam insignem et admirabilem Orabbatem montis Nitrie , qui a fratribus uisitatus »statim conuertebatur ad doctrinam, erat enim ualde peritus litterarum;« celebrem Euagrium Diaconum , qui composuit tres libros sacros monachorum; sed presertim illustrem Siluaniam uirginem, que, ut scribit Palladius , »erat doctissima, doctrinam amore complexa, noctes uberi oleo a se illuminatas mutabat in dies, omnia antiquorum qui commentarios ediderunt scripta percurrens, Origenis tricies centena millia uersuum, Gregorii, et Stephani, et Pierii, et Basilii, et quorumdam aliorum prestantis uirtutis uirorum millia ducenta et quinquaginta non leuiter nec temere hec percurrens, sed elaborate septies uel octies unumquemque librum perlegens, etc.«

At pre omnibus spectandus uidetur S. Hieronymus, non modo ordinis monastici, sed etiam totius orbis Christiani ornamentum. Hic enim in Syrie solitudinem secedens, insignem illam bibliothecam quam summo studio impendioque Rome sibi parauerat,  indeque Hierosolymam asportari fecerat, secum attulit. Porro quibus in eremo studiis 634 uacaret, ipse nos docet his uerbis : »Dum essem, inquit, iuuenis, et solitudinis me deserta uallarent, incentiua uitiorum, ardoremque nature ferre non poteram; quem cum crebris ieiuniis frangerem, mens tamen cogitationibus estuabat. Ad quam edomandam cuidam fratri, qui ex Hebreis crediderat, me in disciplinam dedi; ut post Quintiliani acumina, Ciceronis fluuios, grauitatemque Frontonis, et lenitatem Plinii, alphabetum discerem, et stridentia anhelantiaque uerba meditarer. Quid ibi laboris insumpserim, quid sustinuerim difficultatis, quoties desperauerim, quoties cessauerim, et contentione discendi rursus inceperim; testis est conscientia tam mea qui passus sum, quam eorum qui mecum duxerunt uitam; et gratias ago Domino, quod de amaro semine litterarum dulces fructus carpo.«

Longum hic foret per omnes insignes illos doctissimosque monachos excurrere, quorum consuetudine  usus est ipse S. Hieronymus; aliosue percelebres uiros, quorum doctrina seculo quarto, in omni scientiarum genere floruit solitudo, uberesque fructus in commune Ecclesie catholice bonum protulit.

In sequenti seculo u excultas etiam fuisse in laura S. Euthymii litteras , patet non solum ex magno discipulorum eius numero qui ad episcopales infulas assumpti sunt, sed maxime ex celeberrimo Gabrielio, qui ab adolescentia eius magisterio traditus, »litteris adeo deditus erat, ut etiam Latina, Greca et Syra lingua recte loqui et scribere didicerit,« ut tradit Cyrillus Scythopolitanus auctor ceuus. Eodem quoque seculo u uiguisse in cenobiis Africe litterarum studia colligi posse uidetur ex S. Augustino, qui quo ex bono monacho bonus fiat clericus, requirit ut ei non desit »instructio necessaria, aut persone regularis integritas.« Nam cum eo tempore communiter monachi in clerum eligerentur, non male inde infertur eos et instructione necessaria, et regulari integritate ornatos  fuisse. Idem alibi haud obscure innuit S. doctor cum dixit : »Multo mallem per singulos dies certis horis, quantum in bene moderatis monasteriis constitutum est, aliquid manibus operari, et ceteras horas habere ad legendum et orandum, aut aliquid de diuinis litteris agendum liberas, quam tumultuosissimas perplexitates causarum alienarum pati, etc.« Quo ex loco clare et manifeste deducitur in monasteriis bene moderatis, preter communem lectionem liberas fuisse horas ad disputandum aut aliquid de diuinis litteris agendum; quod plane fieri nequit absque peculiari studio.

Eamdem consuetudinem etiam in Galliis obtinuisse, probat Claudiani Mamerti abbatis uiennensis exemplum , in cuius epitaphio ita canit Sidonius Apollinaris:

Germani decus et dolor Mamerti,
Mirantum unica pompa episcoporum,
 Hoc dat cespite membra Claudianus.
Triplex bibliotheca quo magistro
Romana, Attica, Christiana fulsit:
635 Quam totam monachus uirente in euo
Secreta bibit institutione.
Orator, dialecticus, peta.
Tractator, geometra, musicusque.
Doctus soluere uincula questionum,
Et uerbi gladio secare sectas,
Si que catholicam fidem lacessunt.

Circa idem tempus Lupus episcopus in prospectu urbis Trecensis construxit sibi monasterium, in quo beatus Polichronius, uirdunensis postea futurus episcopus, erudiendus a parentibus, traditus legitur in Hugonis Flauiniacensis Chronico. Eo loci cum Polichronio doctrine scientiis imbuti fuerunt Seuerus Treuirensis, Albinus Catalaunensis, Auentinus Trecensis episcopi, et S. Aemilianus: omnes uite merito et sanctitate insignes.

Idem de Britannie monachis asserendum esse  constat, tum ex uita S. Gilde abbatis Ruyensis , qui sub finem seculi u abbati »Hilduto traditur imbuendus, qui suscipiens sanctum puerulum, sacris litteris cepit instruere illum; et uidens eum forme specie fulgentem, ac liberalibus studiis instantissime intentum, benigno amore dilexit, etc.«

Sub eodem magistro profecere etiam Samson et Paulus, quorum primus Dolensis, alter Oximensis fuit episcopus ex eiusdem uite n. 3. Et quidem de S. Samsone constat ex eius uita n. 7, ab auctore subequali scripta, ubi de Hilduto siue Eltuto magistro sic disserit: »Ille uero Eltutus de totis Scripturis ueteris ac Noui Testamenti, et omnis philosophie generis, geometrie scilicet ac rhetorice grammatice, et arithmetice, et omnium artium philosophie omnium Britannorum peritissimus erat.« Additque: »In cuius monasterio ego fui.« His etiam adiiciendus est S. Maglorius, qui, ut habetur in eius uita n. 1, »tam artium liberalium quam et diuinorum eloquiorum« scientiam  ab Eltuto edoctus est.

Neque id singulare tantum exstitit Eltuto, cum circa idem tempus S. Maclouius puer  Brendano abbati, »eo tempore uiro sanctitate et scientia famosissimo, litteratorie« imbuendus discipline traditus sit. Nec mihi dubium est olim Britanniam, ut fidei mysteriis, ita litterarum scientiis institutam fuisse a monachis, agente S. Patricio eiusque discipulis, qui primi in Hibernia uerbi diuini semina diffuderunt.

uenio ad seculum uI, quo Benedictinus ordo, in quo thesauros sapientie et scientie hactenus reconditos crederes, ortum simul et incrementum accepit. Qualis fuerit primorum S. Benedicti discipulorum oraxis, aliqua ex parte discere possumus ex his que scribit Cassiodorus ad uiuarienses suos monachos, qui a Cassino haud procul dissiti, Benedictinis haud dubium parebant institutis. His imprimis commendat sacre Scripture studium, historie ecclesiastice lectionem,  SS. Patrum, maxime Hilarii, Cypriani, Ambrosii. Hieronymi et Augustini scripta; tum hortatur eos ad Dionysii Exigui monachi canones ecclesiasticos assidue legendos. »ne uideamini, inquit, tam salutares ecclesiasticas 636 regulas culpabiliter ignorare.« Et paulo post addit : »Et ut uobis in regulis fidei nulla possit nocere subreptio, legite quas habetis in promptu synodum Ephesinam et Chalcedonensem, nec non et Encyclia, id est epistolas confirmationis supradicti concilii.« Deinde postquam docuit quo studio Scriptura sacra cum expositoribus illius legenda sit, subiungit : »Cosmographie quoque notitiam uobis percurrendam esse non immerito suademus, ut loca singula, que in libris sanctis legitis, in qua parte mundi sint posita, euidenter agnoscere debeatis.« Inter alios uero Iulii oratoris libellum de Cosmographia, Marcellini Constantinopolitanam Hierosolymitanamque descriptionem, et Ptolomei Cosmographiam  laudat: alteroque post capite : »Illud quoque, infit, commonendum esse credidimus, quoniam tam in sacris litteris quam in expositoribus doctissimis multa per schemati, multa per definitiones, multa per artem grammaticam, multa per artem rhetoricam, multa, per dialecticam, multa per disciplinam arithmeticam, multa per musicam, multa per disciplinam geometricam, multa per astronomicam intelligere possumus.« Postea consolatus quorumdam simplicitatem fratrum, qui ad arduum adeo studium haud possunt assurgere, subdit : »uerumtamen nec illud Patres sanctissimi decreuerunt, ut secularium litterarum studia respuantur, quia exinde non minimum ad sacras Scripturas intelligendas sensus noster instruitur: si tamen diuina gratia suffragante, notitia ipsarum rerum sobrie ac rationabiliter inquiratur, non ut in ipsis habeamus spem prouectus nostri, sed per ipsa transeuntes desideremus nobis a Patre luminum proficuam salutaremque sapientiam debere concedi . . . . Multi iterum  Patres nostri talibus litteris eruditi, et in lege Domini permanentes, ad ueram sapientiam peruenerunt, sicut B. Augustinus in libro de Doctrina Christiana meminit, dicens: Non aspicimus quanto auro et argento et ueste suffarcinatus exierit de Aegypto Cyprianus, et doctor suauissimus, et martyr beatissimus; quanto Lactantius; quanto uictorinus, Optatus, Hilarius. Nos addimus Ambrosium, ipsumque Augustinum atque Hieronymum, multosque alios innumerabiles Grecos. Hoc etiam ipse fidelissimus Dei famulus Moyses fecit; de quo scriptum est, quod eruditus fuerit omni sapientia Aegyptiorum. Quos nos imitantes cautissime quidem et incunctanter utrasque doctrinas, si possumus, legere festinemus: quis enim audeat habere dubium, ubi uirorum talium multiplex precedit exemplum?« Hic Cassiodori postremus locus sufficit ad eos refellendos qui primos Ecclesie Patres haud alios preter Scripture sacre libros legisse audacter asserunt. Tandem sic concludit:  »Quod si quis fratrum nec humanis, nec diuinis litteris perfecte possit erudiri, aliqua tamen scientie mediocritate suffultus eligat certe quod sequitur:

Rura mihi, et rigui placeant in uallibus amnes.
Quia nec ipsum est a monachis alienum hortos colere, agros exercere, et pomorum fecunditate gratulari.« Ita tamen ut libros ad suam artem 637 pertinentes legant. Ex dictis hactenus a Cassiodoro incunctanter eruitur, quibus potissimum studiis operam nauarent primi sancti Patris Benedicti discipuli, scilicet sacre Scripture, historie ecclesiastice, doctrine sanctorum Patrum, ecclesiastice discipline, dialectice, rhetorice, grammatice, cosmographie, aliisque liberalibus disciplinis; neque enim in animum induci potest tantum uirum, qui monachorum leges apprime nouerat, imo qui monasticam uitam et ipse professus creditur, eos ad aliena sue religioni studia impulisse. Exemplo esse potest Dionysius monachus,  cognomento Exiguus, sed eruditione plane maximus, cuius elogium idem Cassiodorus contexuit. Et certe si in Romano S. Andree monasterio non floruissent hoc seculo litterarum studia, qua ratione Gregorius Magnus tot uerbi diuini precones in Britanniam mittendos exinde extrahere potuisset? Nam et remanere debebant aliqui in commune monasterii, ipsiusque Ecclesie catholice, cui potissimum illis temporibus inseruiebant monachi, commodum.

Quam in Italia ebiberant Benedictini monachi doctrinam eamdem in Britanniam profecti eructarunt: quamuis in Hibernia iam uiguisse litterarum studia modo probauerimus ex uitis SS. Gilde, Samsonis et Maglorii, qui ab Eltuto abbate liberales artes didicerunt; et ex uita S. Maclouii, qui in Brendani abbatis monasterio iisdem in studiis profecit. Idem demonstrari amplius posset tam ex uita S. Constantini, num. 1, qui ex rege monachus factus, seculo uI in claustro litteras edoctus, sacerdos ordinatur  ; tum ex uita S. Columbani num. 9, qui Silenis abbatis discipline se subiiciens , »omnium diuinarum Scripturarum studiis eum imbuit;« tum ex uita S. Galli abbatis cap. 1, qui in Bencorensi monasterio , »superna gratia se preueniente, tanto studio diuinas epotauit Scripturas, ut de thesauro suo noua proferre posset et uetera; grammatice etiam regulas, metrorumque subtilitates capaci consequeretur ingenio,« ut scribit Walfridus.

Quam uero in Hibernie monasteriis S. Columbanus deprehenderat disciplinam, eamdem secum in Gallias transtulit, maxime autem in Luxouiense cenobium , ubi sub finem seculi uI »ingrediens laudabilis Agilus euum pueritie, committitur Eustasio probate religionis uiro, sacris litteris erudiendus, cum aliis nobilium uirorum filiis, qui postea ecclesiarum presules exstiterunt,« quemadmodum habet anonymus in uita sancti Agili num.  1. Ex his recensent Agnohaldum Laudunensem, Acarium Nouiomensem, Audomarum Taruanensem, et Ragnacarium Augustanum episcopos, de quibus etiam Ionas in uita sancti Eustasii, num. 5, quo quidem preceptore adeo profecit Agilus, ut »liberalibus disciplinis enucleatius imbutus, multos sua facundia erudierit, plurimos catholice fidei puritate illustrarit, nonnullos etiam luculentissimis documentis, postposita altitudinis pompa, sub professione sacre religionis idoneos reddidit.«

Neque uero seculo duntaxat sexto sub Columbano, sed etiam septimo 638 sub Walberto, Columbani post Eustasium successore, Luxouii floruerunt litterarum studia . Eo scilicet abbate, »tam in religionis apice quam etiam in perfectione doctrine« pre omnibus Gallie monasteriis Luxouiense fulgebat cenobium, ut etiam ex aliis cenobiis eruditionis gratia monachi destinarentur, sicuti discimus ex uita S. Frodoberti abbatis Cellensis n. 6.

Hoc seculo uigebant in precipuis, si non in omnibus  Gallie monasteriis scientie: in Longoretico Francardus, eiusdem loci postea abbas, »erat nutritor et doctor filiorum nobilium,« ex uisione Baronti n. 11. In Pictauiensi S. Hilarii Aicadrus, postea abbas Gemmeticensis , Ansfrido monacho, sapientia famosissimo, puer ad erudiendum traditus, ex eius uita cap. 1 . In Solemniacensi, »susceptum B. Tillonem Elegius sancto Remaclo Solemniacensis monasterii sui abbati tradidit nutriendum atque litteris imbuendum . . . . qui sic tam secularibus quam diuinis institutionibus instruendum . . . . suis semper aspectibus astare precepit,« ex uita S. Tillonis, n. 4 . In Stabulensi »liberos suos liberalibus, imo monasticis instruendos disciplinis,« tradebant seculares uiri, ex uita S. Hadelini n. 5 . In Gemmeticensi »erat consuetudo  de monasterio circumquaque ad exhortandas animas fratres transmittere,« ex uita S. Filiberti n. 20 . Denique SS. Botulfus et Adulfus in Gallia monachi »non  solum doceri, sed ex gratia Dei inter perfectiores potestatem adepti sunt docendi,« ex uita S. Botulli n. 2 .

Quod hic de Gallie monasteriis asserimus, idem de Anglicanis multis potest exemplis confirmari, nimirum seculo uII Theodorus ex monacho Cantuariensis episcopus, et Adrianus abbas  »quia litteris sacris simul et secularibus abundanter ambo erant instructi, congregata discipulorum caterua, scientie salutaris quotidie flumina irrigandis eorum cordibus emanabant, ita ut metrice artis, astronomice, et arithmetice, ecclesiastice disciplinam inter sacrorum apicum uolumina suis auditoribus contraderent,« ex uita sancti Theodori num. 5. Huetbertus etiam abbas  in Wiremuthensi cenobio »a primis pueritie temporibus non solum regularis obseruantia discipline institutus; sed et scribendi, cantandi, legendi, ac docendi fuerat non parua exercitatus industria,« ex libro II de uita S.  Benedicti Biscopi n. 18. His adiungendus est Beda uenerabilis, qui, ut scribit Cuthbertus eius discipulus in eius uita n. 2 , in Girwensi monasterio »infantulus bone spei et diuina et seculari litteratura diligenter imbuitur . . . . . Et cum in Latina erudiretur lingua, Grece quoque peritiam non mediocriter percepit.« Neque uero in sola Latine et Grece lingue scientia profecit, sed in omni etiam artium liberalium disciplina; id quod testantur uaria que post se reliquit et hactenus perseuerant omnigene doctrine monumenta. Porro quam infantulus acceperat doctrinam, eamdem factus in eodem monasterio magister fratribus suis postea reddidit.

uiguisse etiam in cenobiis monachorum Britannie minoris  litterarum scientias, colligimus ex uita S. Iudoci  n. 3.

639 Quod si inde gradum faciamus in Hispaniam, idem et ibi reperiemus obtinuisse institutum. Nam cum S. Hildephonsus Toletanus episcopus  »sub rudimentis adhuc infantie degens, diuino tactus Spiritu, uita delectatus monachorum, contemptis parentum rerumque affectibus. Agaliense monasterium petierit, monachumque se in eo multis fere annis decenter exhibuerit,« ut loquitur Iulianus episcopus; et aliunde ex eodem Iuliano scripserit  »quamplurimos libros luculentiore sermone potissimos, »tantam haud dubium doctrinam in Agaliensi monasterio imbibisse necessum est.

Intactum etiam hoc seculo Orientem relinquere non decet; in quo S. Theodorus Siceota defunctus est anno 613; de quo item Georgius eius discipulus, uitam illius scribens ita loquitur : »Infans ipsi oblatus sum, qui et in eius sancto monasterio enutritus a religiosissimo prefecto litteras didici.« Circa idem tempus Ioannes Moschus presbyter et monachus in monasterio S. Theodosii abbatis et archimandrite, omnium que Ierosolymis erant cenobiorum, uaria peragrauit loca, lustrauitque  monasteria; quo in itinere uiros etiam doctissimos et philosophos discipline et studiorum gratia uisitauit, uti ipse testatur in eo quod adornauit, Prato spiritali cap. 171 et 172. Et hec sufficere debent pro seculo septimo.

Seculo uIII. S. Bonifacius in Nutscellense cenobium commigrans, sub Wimberto abbate piissimo eum in uirtutibus ac litteris progressum fecit, ut docendi quoque munus paulo post ipse obierit. Postea transmittens in Germaniam, cum eum populum ad uerum Christi cultum adduxisset, proximas adhibuit curas ut publicas scholas constitueret, »in quibus, ut loquitur Mabillonius noster , inculta et efferata gens paulatim duros mores deponeret, et mansuetioribus sanctioribusque exculta disciplinis, humanius saperet. Non ignorabat S. Bonifacius quantum id nouitie fidei interesset: eo curas suas direxit, et in Fritislariensi primum asceterio, postea in Fuldensi, tum Traiecti ad Rhenum,  aliisque in locis publicas aperuit scholas. Atque ne id genus exercitii eo mortuo insuper haberetur, scripsit epistolam ad Fulradum, magne tunc in regno Francorum auctoritatis, in hec uerba: Deprecor celsitudinem regis nostri pro nomine Christi Filii Dei, ut mihi nunc uiuenti indicare et mandare dignetur circa discipulos meos, qualem mercedem postea de illis facere uoluerit. Sunt enim pene omnes peregrini, quidam presbyteri, per multa loca ad ministerium Ecclesie et populorum constituti. Quidam sunt monachi per cellulas nostras et infantes ad legentes  litteras ordinati sunt; et aliqui seniores, qui longo tempore mecum uiuentes laborauerunt, et me adiuuabant. De his omnibus sollicitus sum, ut post obitum meum non disperdantur. Hinc mortuo Wigberto Fritislariensis monasterii abbate, precipit ut Wigbertus presbyter et Megingodus diaconus Regulam insinuent, et magistri sint infantium, et predicent uerbum Dei  fratribus. Floruere deinde studia litterarum in cenobiis, 640 quantum eruginosa illa ferebant tempora, ut non magis essent asceteria uirtutis quam scientiarum.« Hactenus Mabillonius.

Idem postea commendauit Carolus Magnus in Capitulari Aquisgranensi statuens , ut schole legentium puerorum fiant ubi psalmos, notas, cantus, compotum, grammaticam per singula monasteria et episcopia discant. Longius hic foret, nec presentis est otii per omnia excurrere monasteria. At preterire non possum ardens in litteris hoc seculo excolendis Benedictinarum uirginum studium: »Que laus, inquit iterum Mabillonius , etiam Bonifacio auctori tribuenda est. Is quippe in Britannia cum degeret, non tantum uiros disciplinis imbuit, uerum etiam monachas, que tante sapientie uirum, ut scribit Willibaldus, preceptorem expetierunt. Quo preceptore paginarum transcurrentes seriem, celesti instanter scrutinio inherebant, et sacramentorum arcana mysteriorumque abdita  iugiter meditabantur. In Germaniam ipse profectus, religiosas feminas e Britannia istuc aduocauit, ex quibus CUNIHILT et filia eius BERATHGIT ualde erudite in liberali scientia in Thuringorum regione constituebantur magistre, ex Othloni lib. I, cap. 25. Preter eas Lioba Bischofheimensi Parthenoni a Bonifacio prefecta, lectionis studio tanta diligentia incumbebat, ut nisi orationi uacaret, nunquam diuina pagina de manibus eius abscederet. Nam cum ab ipsis infantie rudimentis grammatica et reliquis liberalium artium studiis esset instituta, tanta meditationis instantia spiritualis scientie perfectionem conabatur assequi, ut consentiente cum ingenio lectione, duplicato nature et industrie bono, eruditissima redderetur. Atque ut melius scias quibus potissimum studiis animum informaret, audi Rodulfum ipsius uite scriptorem hoc modo prosequentem: Sed et dicta SS. Patrum, et decreta canonum, totiusque ecclesiastici ordinis iura plenitudini perfectionis adiecit. Eo in Parthenone  non paruus ancillarum Dei numerus collectus est, que ad exemplum beate magistre, celestis discipline studiis instituebantur, et in tantum doctrina eius proficiebant, ut plures ex illis postmodum magistre fierent aliarum, ita ut nulla, aut etiam rara in illis regionibus essent monasteria feminarum que non discipularum eius magisteria desiderarent, etc.«

Seculo IX, S. Benedictus abbas Anianensis, ab antiquis, propter ardentem promouende sancte Regule zelum, Benedictus secundus appellatus, de restituenda regulari obseruantia cogitans, mox etiam studia litterarum redintegrare adnisus est : »Normam utilem, inquit Ardo in eius uita n. 27, et monasteriorum salubres consuetudines didicit, suisque eas tradidit monachis obseruandas. Instituit cantores, docuit lectores, habuit grammaticos et scientia Scripturarum peritos, de quibus etiam quidam post fuere episcopi, aggregauit.« Eo agente congregatum anno 817 Aquisgrani concilium statuit , ut docti fratres eligantur qui cum  superuenientibus monachis loquantur;« et  ut »Schole in monasterio habeantur eorum qui sunt oblati.« Et in Consuetudinibus quas in monasteriis a se institutis recipi curauit , precipit ut tempore lectionis »prior iubeat alicui doctiori minus doctis fratribus uel doctrina 641 indigentibus lectionem tradere.« Quam altas radices nostris in monasteriis emiserit hoc seculo scientia litterarum, longum est enarrare: qui plura hac de re desiderauerit, adeat Mabillonii prefationem ad sec. Iu Bened., part. I, n. 173, ubi hoc argumentum fuse et erudite suo more prosequitur.

Seculo X, Dunstanus et Aetheluoldus episcopi collapsam in Anglia monasticam disciplinam resarcire sapientes, sopitas etiam in monasteriis scientias ea de causa resuscitare studuerunt: nam, ut testatur Aedfricus apud Spelmannum , usque adeo litterarum studium in Anglia defecerat,  »ut sacerdos nullus Anglicus epistolam nosset uel Latine edere, uel e Latino interpretari, usque dum archiepiscopus Cantuarie Dunstanus et episcopus Aetheluoldus hanc in monasteriis resuscitarent.« Eapropter ab Alfredo rege e Gallia euocatus in Angliam fuit Grimbaldus, postea abbas Wintoniensis, »ut litterature studium in Anglia sopitum et pene emortuum sua suscitaret industria,« inquit Willelmus Malmesburiensis . Eadem ratione, »transmisso S. Oswaldus  ocius nuntio, quemdam uirum nominatissimum Abbonem, qui liberalium artium notitiam imis hauserat medullis, de cenobio Floriacensi euocatum, apud Ramesiam scholas regere, et nouellas recentis hortuli sui insitiones doctrine sue rore rigare constituit.«

Eodem seculo Fulco Rhemensis archiepiscopus, qui in Sithiensi seu S. Bertini monasterio fuerat educatus, duplicem in ecclesia sua restituit scholam; et uni Remigium Antissiodori apud S. Germanum; alteri  Hucbaldum Elnonensem seu S. Amandi in Belgio monachos prefecit.

Seculo XI, in omnibus passim monasteriis florebant litterarum scientie; que res adeo perspicua est, ut in ea probanda diutius immorandum non sit.

Seculo XII ineunte antiquum priscorum monachorum feruorem renouarunt Cistercienses, qui in ipsis ordinis sui cunabulis studiis litterarum operam dare ceperunt; uiuente certe S. Bernardo, ut patet ex libro Institutorum capituli generalis Cisterciensis, qui liber complectitur uarias definitiones ab initio ordinis in capitulis generalibus editas usque ad annum 1134, quo ipsa prodiit in lucem, hoc est annis circiter uiginti ante S. Bernardi obitum. In eo siquidem exstat integrum caput de pueris litteras discentibus , quo prescribitur ut »nullus puerorum doceatur litteras intra monasterium, uel in locis monasterii, nisi sit monachus, uel receptus in probatione nouitius; quibus tempore lectionis discere liceat. Et notandum  quia nullum nisi post quintum decimum etatis sue annum in probatione ponere licet.« Huius statuti praxim uidere est in uita S. Hildegundis uirginis, n. 21, ab auctore ceuo scripta : que sub uirili habitu, mutato proprio nomine in Ioseph, Schonaugiense uirorum monasterium ordinis Cisterc. ingressa, et ad probationem cum aliis nouitiis admissa cum fuisset, domnus abbas Gothefridus, inquit uite scriptor et connouitius, »qui tunc preerat monasterio Schonaugiensi 642, audiens Ioseph inter fratres legentem et psallentem, intellexit quod in studio discendi non modicum neglectus fuerit. Ideoque nescio quo pacto, quo merito, cum ego nuper uenissem de seculo adolescens erudiendus et instituendus, ipsum mihi commendauit, ut infra domum probationis quoad possem erudirem, regerem, instruerem. Feci quod potui, etc.« Et certe si non studuissent, unde tot uiros eruditissimos ad episcopales cathedras, et ad hereticos profligandos, maxime Albigenses, Ecclesie subministrare potuissent?

 De subsequentibus seculis superuacaneum est dicere; sufficient conciliorum summorumque pontificum decreta ad eos reuincendos qui nullas asserunt exstare sanctiones ecclesiasticas quibus permittantur aut precipiantur monachis studia. Concilii Aquisgranensis supra citata non reuocamus statuta. Celebris est edita in concilio uiennensi Clementis u decretalis, in qua inter alia ad propositum nostrum legitur: »Ut ipsis monachis proficiendi in scientia uia opportunior non desit, in singulis ipsorum monasteriis, quibus ad hoc suppetunt facultates, idoneus teneatur magister, qui eos in primitiuis scientiis instruat diligenter.« Concilii uiennensis decretum amplius explicat Benedictus papa XII in sua pro monachis Benedictinis constitutione, ubi sic loquitur : »Quia uero per exercitium lectionis acquiritur scientie margarita, et per studium sacre pagine ad cognitionem excellentie diuine familiarius peruenitur, ac  per cognitionem humani iuris animus rationabilior efficitur, et ad iustitiam certius informatur; nos cupientes, ut uiri eiusdem ordinis seu religionis in agro dominico laborantes in primitiuis, ac deinde in diuini et humani, canonici uidelicet iurium scientiis instruantur; constitutioni Clementis pape u et predecessoris nostri de monachis in scientiis primitiuis instruendis infra monasteria quibus degunt, edite inherentes, illam uolumus ac precipimus firmiter obseruari: et nichilominus adiiciendo statuimus et ordinamus ut in quibuslibet ecclesiis cathedralibus et monasteriis, prioratibus et aliis conuentualibus et solemnibus locis, quibus ad hoc sufficiunt facultates ordinis seu religionis huiusmodi, deinceps habeatur magister qui monachos eorum doceat in huiusmodi scientiis primitiuis: uidelicet grammatica, logica et philosophia, prouiso attentius ut seculares instruendi cum ipsis monachis docendis nullatenus admittantur . . . Precipimus insuper in uirtute obedientie cunctis uis tatoribus in prouincialibus capitulis deputandis,  quod omnia et singula de magistris instructoribus, et personis instruendis, et aliis, circa ea superius ordinata faciant auctoritate apostolica, per censuram ecclesiasticam, et alia opportuna remedia  firmiter obseruari. Et nichilominus ea que super predictis fecerint et inuenerint, presidentibus capitulo prouinciali referant; qui etiam auctoritate apostolica prefata, si uideatur eisdem, uel ipsorum maiori parti, contra negligentes uel rebelles in premissis fortius procedere non postponant, etc. .« Hoc Benedicti pape salutare statutum renouauit postea 643 Tristandus archiepiscopus in concilio Senonensi anno 1485, art. 3, cap. 1. Et nouissime concilium Tridentinum definit , ut »in monasteriis monachorum, ubi commode fieri queat, etiam lectio sacre Scripture habeatur: qua in re si abbates negligentes fuerint, episcopi locorum in hoc, ut sedis apostolice delegati, eos ad id opportunis remediis compellant.« Quod  plane de simplici sacre Scripture lectione, que ubique commode fieri potest, sed de accurata, qua obscuriores extricatioresque difficultates studiose elucidantur, intelligi debet.

Quarto. Dicunt exemplum Christi et SS. apostolorum, qui nunquam studuisse, aliquando manibus laborasse leguntur, nullum studiis monachorum obicem afferre, cum infusam celitus habuerint scientiam, quam ubi similiter acceperint monachi, libenter a studiis abstinebunt. Porro quod de labore apostolorum dicitur, solos Paulum et Barnabam respicere; nam ceteri apostoli nullum egisse opus manuum leguntur post aduentum Spiritus sancti, ut docet Rupertus  et ante eum S. Augustinus . Imo quod Paulus laborauit, non necessitate, sed, ut ipse ait, ne quod Euangelio poneret impedimentum: »Infirmorum periculis, inquit S. Augustinus, ne falsis suspicionibus agitati, odissent quasi uenale Euangelium, tanquam paternis maternisque uisceribus tremefactus  hoc fecit.« Qua eadem ratione S. doctor hortatur monachos ad laborem: »Miseremini ergo et compatimini, et ostendite hominibus, non uos in otio facilem uictum, sed per arctam uiam huius propositi, regnum Dei querere. Eadem uobis causa est que Apostolo fuit, ut amputetis occasionem iis qui querunt occasionem, ut qui illorum putoribus prefocantur, in odore uestro bono reficiantur.«

Quinto. Cum non tam corporis quam mentis otiositas timenda sit, preceptum fugiendi otii, aiunt, longe salubrius studiis, que totum animum applicant, quam labore manuum adimpleri, qui corpus quidem occupat, sed integram quaque uagandi libertatem menti relinquit. Si quis uero pergat obiicere non omnes esse capaces studii, respondent: 1o neque omnes capaces esse laboris; 2o in monasteriis distinguenda esse duo religiosorum genera; monachorum, qui diuinis altaribus sunt destinati; et conuersorum,  qui exterioribus tantum operibus destinantur: atque in locis bene recteque institutis, nullos in monachos admitti, qui iam optimis non sint imbuti studiis, aut saltem studendi capaces existant. Eos uero qui omnino sunt destituti litteris, ad secundum religiosorum genus esse reuocandos; quibus non modo non permittuntur studia, sed modis omnibus interdicuntur: quod si quis forte ex primis nec diuinis nec humanis perfecte possit erudiri litteris, presto esse S. Benedicti preceptum, ut ei in tali casu talis opera aut ars iniungatur, ut non permaneat otiosus.

Sexto. Dicunt non minus corpus atteri studiis quam labore, quo ualetudinis tuende gratia utuntur non pauci, nec unum esse apud monachos carnis mortificande genus. Mortificatur enim ieiuniis, mortificatur uigiliis, mortificatur flagellis, mortificatur aspero uestitu, etc.

644 Septimo. Dicunt longe prestantiorem monachis studia conferre deuotionem quam opus manuum,  multoque solidiorem in doctis probari pietatem, quam reperiatur in idiotis; studiis diuina cognitione mentem illustrari, celesti desiderio cor inflammari, piosque animi motus excitari: at uero exercitationem corporalem ad modicum ualere, sed pietatem ad omnia utilem esse. Nota est omnibus celebris illa abbatis Guillelmi sententia : Subdiualia exercitia et opera sicut sensus distrahunt, sic sepe etiam spiritum exhauriunt. Cuius rei periculum fecerat Rupertus abbas Tuitiensis, uti ipse testatur his uerbis : »In cenobiis bene ordinatis uix sufficiunt ad cursum ordinis complendum dies estiui, maxime si congregatio maior uel numerosior fuerit; et si aliquando moliuntur aliquid de opere manuum, communiter exeuntes ad operandum, quod propter breuitatem impense hore non tam opus dixerim quam operis simulacrum; totum fere quotidianum spiritualis operis exercitium redditur insipidum, impeditum, et  nonnulla suimet particula mutilatum, etc.« Hinc uulgata illa abbatis Irenei narratio de quodam sene commorante in Scete , quod scilicet »diabolum uiderit noctu sarculos, rastra et cophinos prebentem fratribus:« qui a sene interrogatus, quid hec essent, respondit: »Distractionem preparo fratribus, ut his occupati fiant negligentiores ad orandum et glorificandum Deum.«

Octauo. Cum humilitas sit uirtus qua homo propria sui ipsius cognitione sibi ipsi uilescit; nec aliunde cognitionem illam nisi studiorum beneficio, aut singulari Dei dono perfecte possit acquirere, longe maiorem, aiunt, scientias parere humilitatem, quam ignorantia queat adipisci. Et certe, quos in monasteriis humiliores reperi, hos omnium doctissimos, aut studiis scientiisque fauentes deprehendi: ut merito de his dici posset, quod in Dionysio Exiguo suo tempore doctissimo laudauit Cassiodorus : »Fuit in illo cum sapientia  magna simplicitas, cum doctrina humilitas, cum facundia loquendi parcitas.« Porro uulgatum illud Apostoli effatum Scientia inflat, intelligendum esse de scientia caritate destituta, qualem monachi non modo non desiderant, sed modis omnibus auersantur. Ceterum et opera manuum suos habere inflatos, »neque in solo rerum corporearum nitore atque pompa, ut ait S. Augustinus , sed etiam in ipsis sordibus luctuosis esse iactantiam, et eo periculosiorem quo sub nomine seruitutis Dei decipit:« id quod S. Benedictum haudquaquam latere potuit, qui propterea loquens de artificibus monasterii, iubet  ut, »si aliquis ex eis extollitur pro scientia artis sue, eo quod uideatur aliquid conferre monasterio, hic talis erigatur ab ipsa arte, et denuo per eam non transeat.«

Nono. Ex omnium pene auctorum consensu constat  ignorantiam omnem penitus in monasteriis eneruasse regule uigorem, adeo ut mirum sit quosdam lapsum obseruantie regularis in scientiam litterarum refundere; qua in re non leuem uiris sanctissimis inurunt iniuriam, qui ut euersam inter monachos disciplinam redintegrarent, nullum salubrius adhiberi 645 posse remedium existimarunt, quam si monachos sacris litterarum studiis informarent; id quod feliciter in Galliis exsecutus est Benedictus abbas Anianensis, et in Anglia Dunstanus, Atheluoldus et Oswaldus pontifices sanctissimi, illuc ad id aduocatis ex alienis regnis et prouinciis doctissimis monachis. Porro qui asserunt octauo nonoque seculo scientias in monasteriis tantum florere cepisse, easque ruine obseruantie regularis, que circa medium seculum nonum contigit, causas faciunt, a uero longe aberrant. Nam primo litteras longe ante seculum octauum in monasteriis floruisse supra luce clarius demonstratum est. Secundo, nec uerum est, quod lapsum obseruantie ex studiis litterarum prouenisse docent;  qui si legissent historias, non studiis, huiusce rei causam attribuissent, sed bellis ciuilibus et incursionibus Normannorum, qui spoliatis incensisque monasteriis, monachos omnes sparsim effugarunt, ut uix ullum exstiterit in uniuerso Francorum regno cenobium, quod eorum potuerit euadere furorem. ueram et unicam hancce causam agnouit Adso Deruensis abbas, qui seculo X libellum de miraculis et translatione S. Basoli describebat, ubi aperte docet quod in S. Basoli cenobio »partim propter incursus barbaricos, partim uero propter frequentes et perpetes in regno principum discordias, omnis antiquorum Patrum deperit instituta traditio .« Additque: »Tunc etiam et alia monasteria sunt suo honore priuata, nudate rebus ecclesie, et plurime subuerse.« Nec magis eis fauet quem citant truncatus concilii uernensis canon; quem, ut plene intelligatur, plenum et integrum hic referre opus est: »In locis sanctis, hoc est monasteriis, alios studio, nonnullos desidia, multos necessitate uictus et uestimenti  a sua professione deuiare comperimus .« Hoc in canone studium opponitur necessitati; necessitas uero non opponitur nisi spontanee uoluntati; studium igitur hic loci non pro litterario exercitio sumitur, sed pro corrupta animi propensione in malum. Atque eo sensu uernensis concilii canonem Gallice reddidit qui nuper dissertationem de hemina uini Benedictina uulgauit, uir doctissimus, ubi sic loquitur : Le concile de uernon tenu sous Charles le Chauue témoigne qu'encore de son temps quantité de moines extoient sortis de leur uoye, les uns par un dessein formé, les autres par pure négligence, et la pluspart fante d'auoir seulement de quoy uiure et se uêtir. Nec magis audiendi uidentur cum eorum monachorum lapsum qui Origenis errores secuti, Eutychetis hereses amplexi, Adelfi et Euchitarum falsas nouitates tuiti sunt, Nestorii, ac Seueri impia dogmata propugnarunt, aut Anthropomorphitis adheserunt, studiis litterarum attribuunt. Nam qui  id ita asserunt, ipsi sibi manifeste contradicunt, cum ignota antiquis monachis studia fuisse doceant. Melius sane et ueritati magis consentanee dixissent, si monachorum illorum qui tot in Oriente turbas et scandala excitarunt, casum non in studia, sed in eorum imperitiam refudissent. Et certe si studuissent, adeo stolidos errores tam ceco furore haud secuti fuissent. Unde et magni Euthymii discipuli, qui, ut supra demonstratum est, studiis 646 operam nauabant, soli etiam fere ex omnibus Palestine monachis recte fidei adheserunt. Absit ergo, absit ut scientiis cenobiorum inordinationes imputemus; absit ut propensionem ad sacras litteras, quas summi pontifices et concilia monachis commendant, relictam in monasteriis esse a demone dicamus ad regularis obseruantie subuersionem. Longe aliter sentiebat uideratque Adalbero, Augustensis Ecclesie episcopus, qui rediens e monasterio S. Galli, ubi omnes tunc scientie  uigebant, et quod deuotionis gratia uisitarat, »interrogatus inter cetera aliquando a suis, inquit Ekkehardus Sanctigallensis monachus , essetne nobiscum, ut fama uulgauit, religio cum doctrina, seueritas cum disciplina? Ceteri, inquit, quid sentiant nescio, quod mihi animo est pronuntio: Unum ego sanctum, et hunc defunctum quesiui; uiuos autem, ut uere fratres fatear, sanctissimos inueni. Doctrinam uero illorum et disciplinam in uirtutum eorum operibus uidere est. Delectat me talium memorari, quos quidem ut iterum uideam uix exspecto, etc.« Igitur si qui aliquando monachi scientiis dediti prolapsi sunt, id non scientiis, quibus a crimine deterreri potuerant, ascribendum est; sed peruerse cordis eorum dispositioni. Neque existimandum meliorem futuram fuisse sortem illorum, si haudquaquam studuissent; nam etsi ea non perpetrassent crimina quibus abutentes studio perierunt, maiora forsitan commisissent non studentes. uoluntas quidem peccati mutasset obiectum,  sed non malam cordis dispositionem.

Decimo. Cum omnes iam monachi ex Ecclesie prescripto sacerdotio initientur, et precipuum tam sacerdotum quam monachorum studium, circa sacram Scripturam uersari debeat, ad perfectam eius intelligentiam consequendam, necessarias esse etiam aliarum disciplinarum scientias asserunt, probantque imprimis auctoritate S. Augustini, qui in libris de Doctrina Christiana totus in eo uersatur. Supponit enim sanctus doctor duabus ex causis solere non intelligi Scripturas , »si aut ignotis, aut ambiguis signis,« id est uerbis obteguntur. Deinde, facta distinctione inter signa propria et translata seu metaphorica : »Contra ignota signa propria, inquit, magnum remedium est linguarum cognitio. Et Latine quidem lingue homines quos nunc instruendos suscepimus, duabus aliis ad Scripturarum diuinarum cognitionem opus habent, Hebrea scilicet et Greca, ut ad exemplaria precedentia recurratur, si quam dubitationem attulerit Latinorum interpretum  infinita uarietas.« Et postea : »In translatis uero signis, si qua forte ignota cogunt herere lectorem, partim linguarum notitia, partim rerum, inuestiganda sunt.« Igitur preter linguarum scientiam ad intelligendas Scripturas ex Augustino necessaria est etiam cognitio rerum: »Rerum enim ignorantia facit obscuras figuratas locutiones, cum ignoramus uel animantium, uel lapidum, uel herbarum naturas, aliarumue rerum, que plerumque in Scripturis similitudinis alicuius gratia ponuntur.« Addit S. doctor: »Numerorum etiam imperitia 647 multa facit non intelligi, translate ac mystice posita in Scripturis.« Et post pauca: »Non pauca etiam claudit atque obtegit nonnullarum rerum musicarum ignorantia.« Deinde ubi nonnulla dixit de iis que Christiano fugiende sunt scientiis, de utilibus et necessariis ad intelligendam Scripturam subiungit hoc modo : »Quidquid igitur de ordine temporum transactorum indicat ea que appellatur historia,  plurimum nos adiuuat ad sanctos libros intelligendos, etiamsi preter Ecclesiam puerili eruditione discatur; nam et per olympiadas, et per consulum nomina multa queruntur a nobis, et ignorantia consulatus quo natus est Dominus, et quo passus est nonnullos cegit errare, etc.« Et narratis nonnullis in gratiam et laudem historie: »Est etiam, inquit , narratio demonstrationi similis, qua non preterita, sed presentia indicantur ignaris. In quo genere sunt quecunque de locorum situ, naturisque animalium, lignorum, herbarum, lapidum, aliorumque corporum scripta sunt. De quo genere superius egimus, eamque cognitionem ualere ad enigmata Scripturarum soluenda.« Sequenti capite laudat etiam artium mechanicarum peritiam; tum transiens ad liberales artes, seu scientias, que ad rationem animi pertinent, laudat in primis dialecticam: »Disputationis disciplina, inquit , ad omnia  genera questionum que in litteris sanctis sunt penetranda et dissoluenda plurimum ualet: tantum ibi cauenda est libido rixandi, et puerilis quedam ostentatio decipiendi aduersarium.« Et laudata pluribus dialectica, commendat  etiam rhetoricam et arithmeticam, seu numerorum scientiam. Ac tandem sub finem secundi libri dicit : »Philosophi autem qui uocantur, si qua forte uera et fidei nostre accommodata dixerunt, maxime Platonici, non solum formidanda non sunt, sed ab eis tanquam iniustis possessoribus in usum nostrum uindicanda.« Dictis hactenus ex S. Augustino concinunt ea que supra retulimus ex Cassiodoro, iisque addere potuissemus S. Epiphanii suffragium, asserentis ei qui plurimas sacre Scripture partes intelligere uoluerit, necessariam esse cognitionem libelli quem ipse de ponderibus et mensuris composuit. Sed hec sufficere credimus in gratiam studiorum.

Iam uero liberum unicuique relinquimus quam ex duabus uoluerit amplecti sententiam, ita tamen ut  qui studiis operam dare sibi proposuerint, alios uelut ignaros et idiotas non contemnant; quia »melior est humilis rusticus quam superbus philosophus, qui se neglecto cursum celi considerat .« Nec uicissim qui studiis laborem preferendum esse censuerint, studentes tanquam elatos, superbos, mente et corde corruptos non despiciant; quia »Si quis futurus est perfectus monachus, indiget et diuinorum eloquiorum eruditione, et conuersationis integritate, ut tanta dignus factus sit mutatione,« ut loquebatur olim Iustinianus imperator ; et quia exploratum est »nullum acrius uenenum animas et corpora religiosarum personarum enecare quam litterarum atque scientiarum ignorantiam, ut aiunt monachi Camaldulenses . Alioquin dictum sibi audiant illud Gilberti de Hoillandia Cisterciensis ordinis abbatis 648 celeberrimi : »Paulus dicit: Fructificantes et crescentes in scientia  Dei: isti econtra, propria non contenti inscitia, contemnunt aliorum scientiam, et inuidi estimatores, sapientie studia stoliditatem interpretantur, sobriam subtilitatem insanie et iactantie denigrant nota, operantes ipsi cibum qui perit, non qui permanet in uitam eternam.«

In quibus diebus Quadragesime accipiant omnes singulos codices de bibliotheca, etc.] Quonam uero ritu, audiendum est ab Hildemaro: »Sciendum est, inquit, quia isto modo dantur libri in capite Quadragesime. Ille bibliothecarius qui est monasterii defert omnes libros cum adiutorio fratrum in capitulum; deinde sternuntur tapetia, et super tapetia ponuntur libri. Capitulo finito, tunc legit bibliothecarius in breue, qui frater habet librum usque ad illam horam. Tunc ille frater ponit librum quem habuit in tapeti, et tunc ille prior, aut cui ille iusserit, accipit librum illum, et interrogat illum fratrem de illo libro sapienter, causa probationis, ut cognoscat utrum studiose legerit librum. Si uero ille frater responderit  de libro illo, tunc interrogat illum qui liber illi utilis est, et tunc quem postulauerit, dabit illi. Si autem cognouerit abbas illi non esse aptum, tunc dicet illi: Non est tibi liber iste aptus, sed talis aptus est tibi, et tunc non dabit illi quem quesiuit, sed quem cognouerit illi aptum esse. Si autem talis fuerit frater, qui non potuerit rationem de libro ponere secundum interrogationem; tunc si uidet ille abbas, quia negligenter legit librum illum, non dabit alium illi, sed ipsum reddit, et tandiu illum habebit postea, donec illum studiose legerit; et dicit illi: Quia non legisti bene, debuisti ante significare, ut tibi dedissemus tempus interrogandi. Si autem cognouerit abbas illum fratrem studiosum in lectione, et tamen non potuit intelligere, dat illi alium librum. Postquam autem ierint omnes fratres de capitulo, tunc inspicit abbas, et requirit utrum sint inibi omnes libri per breuem. Si forte non inuenerit libros totidem, sicuti habet  breuem, tunc querit diligenter usquequo inuenerit.« Eumdem pene ritum offendes apud Udalricum l. I, c. 52, et Lanfrancum in Statutis cap. 1, § 3, in Consuetudinibus Floriacensis monasterii, et in libro Usuum Cisterciensium, cap. 15.

In hoc pene solo differunt, quod Lanfrancus, Udalricus, et Consuetudines Floriacenses libros distribuant feria secunda post dominicam primam Quadragesime, que consuetudo obtinebat apud Cassinenses tempore Bernardi abbatis; Usus Cistercienses dominica ipsa. Sed Boherius feria quarta Cinerum dandos esse asserit, quod nec improbat Bernardus Cassinensis: aitque nonnullis in monasteriis ita suo tempore obseruatum fuisse. Porro acceptos libros cum aliis mutare nemini licitum erat, statuente concilio Aquisgranensi , »ut in Quadragesima libris de bibliotheca secundum prioris dispositionem acceptis, alios, nisi prior decreuerit expedire, non accipiant.«

Ante omnia sane.] Quod Richardus de S. Angelo  explicat antequam 649 libri assignentur. Et tamen Cistercienses  statim post predictorum librorum distributionem fratres in capitulo designant, qui iuxta Regulam circumeant monasterium.

Deputentur unus aut duo seniores.] Non tam etate quam uirtute et sapientia.

Qui circumeant.] Unde et in Concordia Dunstani, c. 7, circe dicuntur; in Statutis Lanfranci, c. 4, circumitores et circe; in Consuetudinibus S. Benedicti Anianensis tom. Iu Analect., et apud Udalricum l. III, c. 7, circatores; apud Petrum uener. l. I Mir., c. 20, circuitores; denique in Statutis S. Adalardi lib., II cap. 6, circinnatores.

Monasterium.] Id est monasterii officinas: »Prouidentes officinis, inquit liber Usuum Cisterciensium , claustro, oratorio, capitulo, dormitorio, calefactorio, refectorio, coquina, auditoriis, ne forte aliquis inconuenienter se habere inueniatur, et propter  hoc officinas predictas ingredi poterunt, exceptis auditoriis.« Et tamen ex Lanfranci Statutis : »Officinas monasterii nunquam pro hac cura ingrediantur; sed ostia eorum prospiciant, si forte aliqui fratres per curiam uadant uagantes, aut stent, uel sedeant fabulantes.«

Horis quibus uacant fratres lectioni.] Imo etiam aliis: »Totum claustrum, infit Udalricus , non semel, sed multoties in die circumeant, ut nec locus sit nec hora in qua frater ullus securus esse possit, si tale quid commiserit, non reprehendi et non publicari.« Mss. Consuetudines S. Benigni Diuionensis has presertim horas recensent : »Hi uadunt post offerendam maioris misse et minoris quacunque die; et post cenam cum bis reficiunt; et cum semel, post prandium. uadunt et ad officium defunctorum. Surgunt etiam multoties de prandio aut de cena, non omnes, sed aliqui, cum suspicantur se reperturos in cellurio seu eleemosynaria aliquid negligentie, aut alicubi prope refectorium, ut, si  opus fuerit, statim possint occurrere cum ceteris ad uersum post finem prandii. Solent quoque ire ad interuallum quod est post pulsationem cymbali usque ad prandium.« Statuta Lanfranci duo addunt tempora  ante nocturnos, et sub finem matutinorum seu laudum.

Sed etiam alios extollit.] Hoc est a lectione distrahit, ut explicat citatus a Bernardo Cassinensi Petrus Diaconus; uel, ut habet Hildemarus, alios extollit, id est aliis occasionem iactantie tribuit, cum lectioni attenti, eum otio et fabulis uacantem uidentes, illo se existimant meliores, cum Phariseo dicentes: Non sum sicut ceteri hominum. Utrumque hunc sensum habes apud Nicolaum de Fractura.

Hic talis, si, quod absit, repertus fuerit.] Notandus in tabulis, proclamandus in sequenti capitulo, ut uidere est in Consuetudinibus S. Benedicti Anianensis : quibus concinit Concordia Dunstani  his uerbis : »Quod si inuenerit, nullatenus illud debet reticere in capitulo uenturi diei.« Et Statuta Lanfranci : »Dum circumeunt, nullum signum faciant, nulli quacunque occasione loquantur, studiose 650 tantum negligentias et offensiones inspiciant, et tacite pretereuntes, de eis postea in capitulo etiam clamores faciant.« Idem habent Diuionenses S. Benigni Consuetudines cap. 4.

Ex Hildemaro tamen circatores aliquam uidentur habuisse facultatem corrigendi delinquentes: »Isti seniores, inquit, debent potestatem habere corrigendi decanos, et prepositos, etiam ipsum abbatem, quanquam non omnes uno modo: subiectos admonendo, rogando, atque increpando; priores rogando.« De prioribus tamen ita scribit Udalricus : »Domno abbati et priori ita deferunt circatores, ut nequaquam ueniant ubi eos nouerint esse, quia scriptum est: Non est discipulus super magistrum.«

Accedentibus autem circatoribus, qui ex licentia de rebus necessariis colloquebantur, hoc eis significare  haud morabantur, testante Udalrico , quia »obedientiarii, qui non possunt omittere, ut aliquando, aliis silentibus, de obedientiis suis loquantur, si quem circatorum uiderint superuenire, continuo assurgunt, et summatim demonstrant que sit eis necessitas loquendi.« Et Statuta Lanfranci : »Cum autem extra claustrum inueniunt aliquos fratres loquentes, simul assurgant eis ipsi loquentes, dicatque eis unus eorum, si ita est, quia per licentiam ibi loquuntur.« Idem habent Diuionenses S. Benigni Consuetudines.

Neque frater ad fratrem iungatur horis incompetentibus.« Quid sint hore competentes, ostendimus ad cap. 6 et 31, ubi demonstrauimus eas dici, quibus certis diebus ac temporibus, mutuis colloquiis animum recreare licet, quam expositionem confirmat Boherius hunc in locum sic scribens: »Omnes fere hore ad hoc incompetentes sunt, nisi fiant conuentualiter he coniunctiones, uel a Regula permittantur.«  Addit tamen: »uel forte loquitur hic de operariis, quibus non est licitum coniungi, imo nec alias artes, uel artium cellas ingredi;« quod probat ex Regula sancti Basilii. Ad hunc porro locum pertinet quod in Penis incerti auctoris apud eumdem S. Basilium legitur : »Si duo reperti fuerint simul inter se conuersantes, et commoniti non secesserint, sint excommunicati donec corrigantur.«

Dominico die lectioni uacent omnes.] Aliisque pietatis exercitiis, que sub lectionis nomine hic comprehenduntur, quasi diceret, Non operentur opera corporis, sed anime, inquit Boherius. Atque ita Regula SS. Serapionis, Macarii, Paphnutii, et alterius Macarii : »Die autem dominica nichil aliud agant nisi Deo uacent, ne pro aliqua occasione se uelint aut alios excusare. Tamen contestor, fratres, quod nulla operatio in die illa sancta comperiatur, nisi tantum hymnis, et psalmis, et canticis spiritualibus dies illa transigatur.« Huc referri debet quod  monachi Fuldenses in libello supplici ad Carolum Magnum postularunt , ut »in his festiuitatibus quibus maior ueneratio conuenit, fratribus ab opere ad lectionem et psalmodiam uacare 651 liceat, sicut apud maiores nostros licitum est, id est in festiuitate sancte Marie et duodecim apostolorum.«

Exceptis his qui uariis officiis deputati sunt.] Sicut sunt seruitores coquine, infirmorum, hospitum, cellerarius. Cistercienses uero a coquendis panibus abstinebant, ut colligimus ex uita S. Stephani abbatis Obazinensis, ubi hec leguntur : »Quodam sabbato cum tot panes expendissemus  ut pene nichil in crastinum superesset, conislium fuit ut die dominico contra morem solitum coqueremus.«

Si quis uero ita negligens et desidiosus fuerit ut non uelit aut non possit meditari aut legere, iniungatur ei opus quod faciat, ut non uacet.] Hec uerba periodum immediate precedentem non respiciunt, quia die dominico  non est operandum, sed ad ea que toto hoc in capite dicta sunt referri debent. Duo autem hic hominum genera notat S. Benedictus: eorum qui possunt et nolunt meditari aut legere, et eorum qui uolunt quidem, sed non possunt. Et primos per sex gradus deducendos censent Hildemarus, Bernardus Cassinensis, et Boherius, ac tandem pro expulsione opus eis iniungendum esse, quod faciant. Prius tamen iniungerem opus, et postea per sex gradus ducerem.

Fratribus infirmis uel delicatis talis opera, aut ars iniungatur.] Inter artem et operam hoc discriminis affert Hildemarus, quod »omnis ars est opus, non omne opus ars est. Ars est quam non operatur nisi magister; opus est sine arte, ueluti fabam mundare, aut granum, etc.« Eodem fere modo loquitur Bernardus Cassinensis. Qua uero de arte loquatur sanctus Benedictus docet Hildemarus, nimirum »si sapit cantare, doceat alium cantum, uel etiam si  scit grammaticam, tradat aliis, aut alias artes que sunt utiles in monasterio, si sapit, doceat alios.«

Ut nec otiosi sint, nec uiolentia laboris opprimantur, ut effugentur.« »Hoc est ne fuge, discessus, aut rebellionis causa ipsis detur,« inquit Bernardus Cassinensis. Simile statutum habetur in Regula S. Ferreoli: »Ut quis non ualet insistere operi, det promptius operam lectioni; quicunque agrum non excolit, Deum dupliciter colat, et inter reliqua etiam hanc querat artem, ut paginam pingat digito, qui terram non prescribit aratro. Nullus ergo si quominus opera faciat, putet causam iuste excusationis afferre, quia qui, ut supra diximus, agriculturam exercere non ualet, legere, scribere, quod est precipuum opus, piscium etiam prouidere capturam, rete texere, calceamenta fratribus preparare, uel reliqua, que similia sunt, facere atque implere potest.« uide Regulam sanctorum Serapionis, Macarii, Paphnutii, et alterius Macarii, cap. 11, et S. Isidori, cap. 6.



CAPUT XLIX. De Quadragesime obseruatione.


 652 Licet omni tempore uita monachi Quadragesime debeat [a 1Kb] obseruationem habere, tamen, quia paucorum est ista uirtus, ideo suademus istis diebus Quadragesime, omni puritate uitam suam custodire, omnes pariter negligentias [b 1Kb] aliorum temporum [c 1Kb] his  diebus sanctis [d 1Kb] diluere. Quod tunc digne fit, si ab omnibus uitiis temperemus [e 1Kb] : orationi cum fletibus [f 1Kb] , lectioni, et compunctioni cordis [g 1Kb] , atque abstinentie operam demus [h 1Kb] .

Ergo his diebus augeamus nobis aliquid ad solitum  pensum [a 1Kb] seruitutis nostre, orationes peculiares, ciborum et potus abstinentiam, ut unusquisque super mensuram sibi indictam aliquid propria uoluntate cum gaudio sancti Spiritus offerat Deo: id est, subtrahat corpori suo de cibo, de potu, de somno, de loquacitate, de scurrilitate, et cum spiritualis desiderii  gaudio sanctum Pascha exspectet [b 1Kb] . Hoc ipsum tamen quod unusquisque offert, abbati suo suggerat, et cum eius fiat oratione et uoluntate: quia quod sine permissione [c 1Kb] Patris spiritualis fit, presumptioni deputabitur et uane glorie [d 1Kb] , non mercedi [e 1Kb] . Ergo cum uoluntate abbatis omnia agenda sunt [f 1Kb] .





COMMENTARIUS.


Sacrum Quadragesime tempus, Christi Domini ieiunio consecratum, ab apostolis institutum, Telesphori pape, ut aiunt, decreto confirmatum, in Ecclesia adeo solemne, speciali semper deuotione ac penitentia obseruare studuerunt monachi. Hoc  potissimum tempore ab omni hominum frequentia secedere, remotissimos solitudinis recessus penetrare, 653 dies non paucos sine cibo aut potu transigere, aliisque mortificationis exercitiis corpus macerare solebant, ut mirum non sit S. Benedictum singulari capite de Quadragesime obseruantia egisse. Sed cum ex prolixitate Quadragesime, magnitudo iudicetur penitentie, ut plenius demonstretur qualis fuerit his diebus monachorum feruor, e re nostra credimus breuiter disserere quot ante S. Benedictum diebus Quadragesima duraret.

Etsi Quadragesime uocabulum quadraginta dierum numerum indigitare uideatur, communis tamen tam Orientalis quam Occidentalis usus Ecclesie fuit, ut non nisi dies triginta sex ieiunarent fideles, cum hoc nichilominus discrimine quod Orientales septem hebdomadis, Occidentales sex tantum Quadragesimam celebrarent: illi enim dominica et sabbato, uno duntaxat Sancto excepto; isti dominica tantum  ieiunium soluebant. Res constat ex Cassiani collat. 21, cap. 24 et 27. Postea uero ad perficiendum quadragesimum numerum, quatuor additi fuerunt dies. Quonam tempore, exploratum non habetur; certe non ante Gregorii Magni pontificatum, ut pote qui in homilia 16 in Euangelium, quam ad id probandum adducit Amalarius l. I de Offic., c. 7, triginta sex solum dies in Quadragesima numeret. An uero sub uite finem constituerit, ut quadragesimale ieiunium feria quarta post Quinquagesimam aperiretur, suspicabitur non nemo, cum in eius libro Sacramentorum ea inscribatur Feria Iu, Caput ieiunii: nisi uelimus cum Menardo, laciniam libro Sacramentorum fuisse assutam. uide eiusdem notas ad predictum librum p. 52. uenio ad Regule textum.

Licet omni tempore uita monachi Quadragesime debeat obseruationem habere.] Hic alludere uidetur S. Benedictus ad preclaram illam S. Augustini sententiam: »In cruce per totam istam uitam, que in mediis tentationibus ducitur, perpetuo debet pendere  Christianus; non enim est in hac uita tempus euellendi clauos . . . . Crux, inquam, ista non quadraginta dierum est, sed totius huius uite, que mystico numero quadraginta istorum significatur dierum . . . . Sic semper hic uiue, Christiane, si terreno limo gressus non uis immergere: noli de ista cruce descendere. Si autem hoc faciendum est per hanc totam uitam, quanto magis per istos Quadragesime dies, quibus non solum agitur, uerum etiam significatur hec uita.«

Ideo suademus istis Quadragesime diebus omni puritate uitam custodire, omnes pariter negligentias aliorum temporum his diebus sanctis diluere.] Ita fere S. Augustinus seu quiuis alius: »In istis diebus de pelago et fluctibus mundi huius quasi ad portum Quadragesime debemus requiescere, et lectiones diuinas in exceptorio cordis nostri cum silentio et pace suscipere, ut Deo propitio pro amore uite eterne  uacantes, quidquid in nauicula anime nostre per totum annum multis tempestatibus, id est peccatorum fluctibus aut fractum, aut dissolutum aliquid, aut corruptum, aut perditum est, omni sollicitudine 654 in istis diebus reparare studeamus atque componere.«

 Quod tunc digne fit si ab omnibus uitiis nos temperemus.] Quid enim prodest abstinentia a cibis, nisi adsit abstinentia a uitiis? »Quod singula sola peccauit, inquit S. Bernardus , sola quoque ieiunet, et sufficit. Si uero peccauerunt et membra cetera, cur non ieiunent et ipsa? Ieiunet ergo oculus, qui depredatus est animam; ieiunet auris, ieiunet lingua, ieiunet manus, ieiunet etiam anima ipsa. Ieiunet oculus a curiosis aspectibus et omni petulantia, ut bene humiliatus cerceatur in penitentia, qui male liber uagabatur in culpa; ieiunet auris nequiter pruriens a fabulis et rumoribus, et quecunque otiosa sunt, et ad salutem minime pertinentia; ieiunet lingua a detractione et murmuratione, ab inutilibus, uanis atque scurrilibus uerbis; interdum quoque ob grauitatem silentii, et ab ipsis que uideri poterant necessaria; ieiunet manus ab otiosis signis, et ab operibus omnibus, quecunque non sunt imperata; sed et multo magis anima ipsa ieiunet a uitiis, et propria uoluntate.«

 Obseruant autem hic Bernardus Cassinensis et Boherius S. Benedictum non dixisse absolute abstineamus a uitiis, sed temperemus: quia nonnulla existunt uitia que licet propter manentem in nobis concupiscentiam penitus eradicare nequeamus, ea saltem adusque radicem truncare, et sic temperare possumus.

Orationi cum fletibus, lectioni, et compunctioni cordis, atque abstinentie operam demus.] Quinque hic prescribit S. legislator, quibus ut liberius uacarent ueteres monachi, ab omni hominum frequentia separati, aut in cellis reclusi uiuebant, aut in solitudinem se recipiebant, cuius rei praxim uidere est in uita S. Marii abbatis Bodanensis. n. 4; S. Marculfi abbatis Nantuensis, n. 12; S. Samsonis l. II, n. 12; S. Aemiliani, n. 10, et alibi passim, sed maxime in uita S. Marie Aegyptiace, in qua Sophronius de monachis ad Iordanem degentibus sic loquitur : »Dominica, quam primam ieiuniorum hebdomadam nominari mos est, agebantur diuina sacramenta consuete, et unusquisque  particeps efficiebatur uiuifici et intemerati corporis et sanguinis Domini nostri Iesu Christi, et solito modicum cibum sumentes, congregabantur omnes in oratorium, et curuatis genibus, factaque suppliciter oratione, salutabant se inuicem monachi, et unusquisque genu flexo publice amplectebatur abbatem, postulantes orationem, ut haberent ad inchoatum certamen eum cooperatorem et comitatorem. His ita se habentibus fores monasterii patefiebant, et psallentes consona uoce, Dominus illuminatio mea et salus mea: quem timebo? Dominus defensor uite mee; a quo trepidabo? etc., exibant, unum multoties aut duos monasterii custodes relinquentes, non ut custodirent ea que intus erant posita, non enim erant apud illos aliqua furibus congrua, sed ne oratorium absque diuinis relinquerent solemniis. Unusquisque autem se adnotabat prout poterat aut uolebat; nam  unus portabat corpori ad mensuram sufficiens, alius carycas, alius palmarum 655 fructus dactylos, alius uero legumina aquis infusa, alius nichil preter corpus proprium et uestimentum quo utebatur. Nutriebantur autem, quando necessitas exigebat nature herbis que nascebantur per solitudinem. Canon autem erat unusquisque sibi ipsi et lex absque preuaricatione, ut non cognosceret aliquis consocium, qualiter abstinebat, aut quomodo agebat. Iordanem enim mox transmeantes, longe ab inuicem se sequestrabant, et nullus se iungebat ad socium, ciuitatem estimantes solitudinem. Sed et si unus ex ipsis a longe uenientem ad se aliquem uidebat, mox declinabat de itinere, et ad aliam partem pergebat. uiuebat autem sibi ipsi et Deo, psallens frequenter, et constituto gustans tempore cibum. Ita omnia ieiunia celebrantes, reuertebantur ad monasterium ante uiuificum diem Resurrectionis Domini et Saluatoris nostri Iesu Christi, quam festam dominicam cum ramis palmarum celebrare sancta accepit Ecclesia. Reuertebantur autem unusquisque  habens proprii laboris testem propriam conscientiam, cognoscentem qualiter operatus est, et qualia laborum semina seminauit. Et nullus ullo modo interrogabat alium quomodo aut qualiter laboris certamina consummasset.« Isthec autem in solitudinem tempore Quadragesime secedendi consuetudo non monachis modo, sed episcopis etiam placuit, ut uidere est in uita S. Walarici, c. 13, et in uita S. Kentigerni, cap. 3 , idque de S. Aetheluoldo narrat Willelmus Malmesburiensis lib. Iu de Pontif. Angl., in fine.

Ergo his diebus augeamus nobis aliquid ad solitum pensum seruitutis nostre.] Quod ait ad solitum pensum duobus modis intelligi potest. 1o Ad solitam aliorum temporum uiuendi rationem; »superius enim definierat, inquit Hildemarus, quantum panem, quanta pulmenta, uel quantum dormire. Nunc uero, ut augeamus ad istum pensum, hoc est mensuram aliquid suadet.« Quam explicationem confirmare possunt precedentia  uerba, quibus hortatur aliorum temporum negligentias his sanctis diebus diluere. 2o Ad solitum pensum, id est, ad prescriptam etiam in Quadragesima a regula mensuram; qui sensus connaturalior uidetur: nam que quadragesimali tempore facienda regula prescribit, omnes equaliter seruare tenentur: que autem hic addenda suadet, non ita, sed pro cuiusque uoluntate, et abbatis benedictione: que uero illa sint docent subsequentia.

Orationes peculiares.] Orationes peculiares Hildemaro et Bernardo Cassinensi sunt orationes priuate, »ad differentiam communium et regularium, que in conuentu se habent ab omnibus statutis temporibus,« inquit Bernardus Cassinensis. Additque: »Et possunt etiam dici peculiares que adduntur et fiunt ultra illas que preter Quadragesimam fecit uel facere neglexit.« Istud porro sancte Regule statutum quo liberius adimpleret alter Bernardus, abbas Clareuallensis, etiam a scribendis libris abstinebat; unde prouocanti amico Guillelmo abbati, ut Petro Abelardo  sese opponens, illius refutaret errores, hunc in modum rescripsit : »Opere pretium puto, presertim considerata 656 opportunitate, me atque eos pariter alicubi conuenire et conferre de omnibus; idipsum tamen ante Pascha fieri posse non arbitror, ne quod presens tempus indicit studium orationis impediatur,« uide lib. III de Antiquis monach. Ritibus, cap. 10.

Ciborum et potus abstinentiam.] Et hanc maxime, ut pote quam ter hoc capitulo commendat sanctus legislator, uti obseruarunt Hildemarus, Bernardus Cassinensis, et Boherius. Primo enim dixit, abstinentie operam demus; deinde, ciborum et potus abstinentiam, ac tandem, subtrahat corpori suo de cibo, de potu, idque super mensuram sibi indictam. Indicta autem mensura in Quadragesima alia non uidetur fuisse, quam panis, et forte aqua sola: nam solum panem concessisse innuunt ea que supra diximus ad cap. 39: quod uero  de aque potu addimus, haud obscure colligi potest ex uita S. Placidi, de quo scribitur quod omni tempore quadragesimalem uitam ducens uinum nunquam bibit; confirmaturque ex Regula S. Isidori : »In obseruatione autem Quadragesime, sicut fieri solet, post expletum ieiunium pane solo et aqua contenti omnes erunt, uino autem et oleo omnes abstinebunt;« et ex Regula S. Fructuosi : »In Quadragesima uino et oleo penitus abstinendum.« Et sane par erat ut monachorum maior esset abstinentia quam secularium. Porro seculares siccis tantum cibis in Quadragesima usos fuisse constat ex decreto concilii Laodiceni can. 50, et ex Tertulliano libro I aduersus Psychicos, ubi sic loquitur: »Xerophagiam obseruamus, siccantes cibum, ab omni carne et iurulentia, et uiridioribus quibusque pomis, ne quid uinositatis uel edamus uel potemus.« Tempore etiam S. Augustini a uino abstinuisse seculares uiros docet nos S. doctor , monens populum ne querat inusitatos liquores, quia uinum  non bibit. Quid quod etiam nunc xerophagiam in ieiuniis obseruant Greci, apud quos abstinentiam a piscibus uigere testatur Balsamon? Sed et Armeni Christiani, licet Eutychiani et schismatici, non solum a terrestrium carnibus, lacticiniis et ouis, sed etiam a piscibus, uino et oleo abstinent, ut scribunt diuersi qui has nostro seculo nationes peragrarunt. Docet preterea Balsamon ad apostolorum can. 69, seruari quoque a Grecis omnibus xerophagiam totius anni decursu feriis 4 et 6, adeo ut neque his, neque quadragesimalibus diebus, uel cum egrotis dispensetur unquam etiam in mortis ipsius confinio, nisi circa pisces.

Ad hoc igitur seruitutis pensum, id est, si bene coniicimus, ad uespertinam in solo pane et aqua refectionem aliquid augeri cupit S. Benedictus, ut quibus integra panis libra in die conceditur, aliquam eiusdem partem sibi ipsis subtrahant; imo, si Deus dederit, integros sine cibo, sine potu dies transigant:  id quod ipse S. Pater primique eius discipuli Maurus et Placidus prestitisse leguntur in eorum uita. Sed et de S. Austreberta narrat anonymus in eius uita  quod »omnibus quadragesimis, preter dies dominicos, nonnisi ter intra hebdomadam comedebat.« Et Geruinus Centulensis abbas piissimus, referente Hariulfo, in Quadragesima 657 »tritico confectum panem sumendo rarissime, deputata pro potione modica aque quantitate, talique utens cibi solamine, interim post triduum reficiebatur .« At quod de S. Radegunde scribit Fortunatus , omni dignum est admiratione. Hec ex potentissima Francie regina humilis in Pictauiensi asceterio facta sanctimonialis, aliquando in Quadragesima reclusa, »panis non sumpsit cibaria, nisi die dominica, sed tantum radices herbarum, aut olera de maluis, sine olei gutta, sine sale composita; uerum aque toto ieiunio nec sumens duo sextaria.« S. Fidolus abbas   etiam »sancte Quadragesime tempore tantam sibi corporis sui persecutor abstinentie austeritatem semper indixit, ut trium panum tantum edulio plerumque transigeret; sepe quoque ex his ipsis panis unus superesset; potus uero in huiusmodi refectione non alius quam lexiuia sumebatur.« uide uitam S. Macarii Alexandrini, cap. 3 et 5, apud Bolland. 2 Ianuar.

Postea uero refrigescente caritate, refriguit etiam apud monachos tantus abstinentie feruor: nam Magister in Regula  iam coctum tota Quadragesima pulmentum unum, crudum alterum concedit; potiones prima hebdomada duas, unum scilicet merum et unum caldum. Secunda hebdomada singulis singulos meros, et exinde usque Pascha uinum subtrahit, mixtam salibus cum cymino et apii semine aquam calidam indulgens, et feria sexta Parasceues omnem omnino cibum auferens. Remissiores etiam mss.  Germanie Consuetudines, quibus hec tantum prescribuntur : »In Septuagesima pinguedo ad edendum dimittatur; in Quinquagesima oua et caseum; in Quadragesima secunda, quarta, et sexta feria a piscibus abstineatur. Et omni tempore preter quinquaginta dies post Pascha quarta et sexta feria semper a piscibus abstineant et pinguedine, et cruces sequantur, nisi duodecim lectionum festiuitas interueniat, uel priori aliter uisum fuerit.« Floriacenses quoque Consuetudines monachorum uictum in Quadragesima ita ordinant : »Libra panis maior solito et delicatior debet esse, et uinum melius quam alio tempore . . . . . Cellerarius dominica, tertia et quinta feriis pisces uel ualentiam piscium donat; ceteris diebus arentia et milium per totam Quadragesimam, quod prepositus debet ministrare. Quarta et sexta feriis herbas crudas debemus habere de hortulano, et in ieiuniis Quatuor Temporum per annum similiter.« Denique Cistercienses omnium austeriores in capitulo generali anni 1293 id tantum,  quod sciam, definierunt : »Abstinentia sexte ferie in Quadragesima sic teneatur, ut tribus sextis feriis in conuentu utamur pane et aqua; aliis uero tribus uno tantum pulmento simus contenti et potu consueto.«

De somno.] Sic »qui dormire solebat ab exitu de completorio usquequo ad uigilias pulsabatur, aut post completorium, aut antequam pulsetur ad uigilias, orationi se dabit uel meditationi, aut certe silenti psalmorum decantationi,« quemadmodum loquuntur Bernardus Cassinensis et Boherius. Et sic in Piscariensi  monasterio »duo fratres religiosa 658 consuetudine quadragesimali tempore ante matutinos de lectulis consueuerant surgere, et flexis genibus ante sacratissimi martyris ossa preces et singultus fundere, psalmos cantare, et sanctos Dei in adiutorium populi Christiani cum litaniis interpellare.«

De loquacitate.] Ergo aliis temporibus loquebantur,  qui in Quadragesima aliquid de loquacitate subtrahere iubentur. Ad huius porro exsecutionem mandati, Statuta Lanfranci decernunt , ut in Quadragesima »tribus diebus, id est secunda feria, quarta, et sexta usque ad Pascha, nec pulsetur tabula post capitulum, nec loquantur in claustro:« id quod Lanfranco haud fuit singulare, sed omnibus passim Benedictinis commune, ex dictis in lib. III de Antiq. monach. Ritibus, cap. 10. Imo Petrus uenerabilis continuum in Quadragesima Cluniacensibus indixit silentium in statuto 20. Cassinenses etiamnum nullas in Aduentu et Quadragesima recreationes indulgent ; aiuntque nefas esse monachis talia cogitare, nedum permittere.

De scurrilitate.] Scurrilitates omni tempore monachis sunt interdicte.

Hoc ipsum tamen quod unusquisque offert abbati suo suggerat.] Ritum explicat Regula Magistri in hunc modum : »Ipso die Quadragesime cum communicant primo ieiunio, antequam communicent,  detur licentia ab abbate in oratorio talis. Dicat abbas omnibus fratribus: Fratres, qui uult pro anima sua spiritualiter laborare et aliquid abstinere, ad bonum hoc opus liberam ei uoluntatem concedimus; qui uero noluerit, Regule de hoc titulo constituta accipiet, et Quadragesime contentus erit mensura. Iam qui de fratribus uoluerint aliquid abstinere, ibi in oratorio uadant, et humilient se ad genua abbatis, agentes gratias de boni actus uoluntate concessa, et post impensam humilitatem simul et ore suo abbati indicent quis quid uoluerit abstinere.« Communis autem ordinis nostri usus obtinuerat, ut post librorum distributionem hec ieiunandi licentia concederetur.

Et cum eius fiat oratione et uoluntate.] Oratione, qua Dei imploret auxilium, ut quibus aliquid ad solitum pensum addendi dedit uotum, quod eo inspirante petierunt, perficiendi impendat adiutorium.  Ubi obseruant commentatores non ita abbati de sua oratione esse presumendum, quinetiam aliorum cum suis fratrum adhibeat preces; idque uel generali modo, omnium in capitulo orationes rogans, ut congregationis oblationes benigno Deus suscipiat intuitu; aut speciatim aliquos singulari penitentie zelo feruentes commendans, uerbi gratia his uerbis: Sunt nonnulli in hac nostra congregatione qui ad magnam de nostra licentia macerationem corporis sese astrinxerunt, hos uestris orationibus specialiter commendo. Similiter si quos ita negligentes repererit ut secundum regulam ieiunare nolint, hos aliorum orationibus commendare debet. Et hunc esse S. Benedicti sensum genuinum existimo; quem sequuntur Hildemarus, Bernardus Cassinensis, Boherius, et Turrecremata, 659 confirmaturque ex quadam uersione Gallica, que hunc locum ita reddit: Que leurs mortifications soient aidées de ses prières. Est tamen Nicolaus de Fractura, qui orationem hic pro benedictione interpretatur: »Oratione, inquit, id est  benedictione, ut dicat abbas fratri abstinentiam suggerenti: Faciatis in benedictione Dei.«

Et uoluntate.] Non simplici permissionis uocabulo utitur, sed uoluntatis; ut ei qui discretionis limites excedens, plus equo corpus macerare uelit, aut econtra cui ex toto nichil facere animus sit, accedat abbatis uoluntas, que et illum cerceat, et hunc ad maiora impellat, uti docet Hildemarus, quanquam augere aliquid ad solitum pensum nolentem absolute ab abbate cogi non suadeat.

Cum autem aliquis aliquid offert, »debet considerare abbas si persona est discreta, si mobilis uel stabilis, constans et fixa; si potens est ad sustinendum eius natura; si sanus uel egrotatiuus, si feruens aut tepidus; et secundum ista, uel totum quod petit, uel partem, aut nichil omnino concedat,« inquit Bernardus Cassinensis.

Quia quod sine permissione patris spiritalis fit, presumptioni deputabitur, et uane glorie, non mercedi.]  Recte hic Bernardus Cassinensis, Boherius, et Turrecremata obseruant, eum qui sine abbatis licentia boni aliquid aggreditur, tria ex S. Benedicto  incurrere damna: »Peccatum enim presumptionis incurrit, in laqueum uane glorie incidit, et mercedem de suis laboribus aut abstinentiis non acquirit.« Imo etiam furtum sacrilegiumque committit, si Basilio magno credimus . Recte ergo Goffridus abbas uindocinensis Robertum monachum redarguit quod ex propria electione, sine ulla superioris permissione, tribus tantummodo in hebdomada diebus reficeret; et S. Basilius dixit : »uera et perfecta obedientia subditorum ostenditur, non solum se a flagitiosis ex prepositi consilio abstinendo, sed et res laudabiles nisi iuxta illius sententiam faciendo; nam abstinentia et omnis corporis maceratio ad aliquid quidem utilis est, sed si quis propriam uoluntatem sequens, spreto prepositi consilio, quod sibi placitum fuerit faciat, maius erit  malum quod faciet quam bonum; qui enim potestati resistit, Dei ordinationi resistit, et premium obedientie continentia maius est.« Hinc etiam S. Theresa  cum aliquando sanctimonialem quamdam magnis penitentie operibus sese macerantem uidisset, et cogitasset num et ipsa melius faceret, si postposito confessarii consilio maioribus se daret penitentie exercitiis, sibi a Domino responderi audiuit: »Absit, o filia; errare non potes uiam quam sequeris tenens; caute et secure in ea ambula: magne sunt illius religiose macerationes; uerum pluris estimo tuam obedientiam.« uide Heftani lib. X, tract. 8, disq. 6.

Ergo cum uoluntate abbatis omnia agenda sunt.] Ita ut »preter abbatis mandatum nulla penitus uoluntas uiuat in nobis,« ut loquitur Cassianus . Hec est enim secura et unica monachis ad perfectionem tendentibus uia; quam secuti sunt  quotquot aliquando 660 in cenobiis enituerunt: unde etiam Regula S. Posthumio ab angelo tradita: »Si in uia, inquit, calcaueris spinam, non est educenda  donec abbas preceperit.« uide S. Basilii Regulas breuiores, interrog. 137, et S. Dorothei Doctrin. 7.



CAPUT L. De fratribus qui longe ab oratorio laborant, aut in uia sunt.


Fratres qui omnino longe sunt [a 1Kb] in labore, et non possunt occurrere hora competenti ad oratorium, et abbas hoc perpendit, quia ita est, agant ibidem opus Dei, ubi operantur, cum tremore diuino, flectentes genua. Similiter qui in itinere directi sunt, non eos pretereant hore constitute: sed ut possunt, agant sibi [b 1Kb] , et seruitutis pensum non negligant reddere.





COMMENTARIUS.


 Fratres qui omnino longe sunt in labore.] Id est, qui ualde distantes ab oratorio et monasterio laborant.

Et non possunt occurrere hora competenti ad oratorium.] Scilicet ante gloriam primi psalmi, ut loquuntur Bernardus Cassinensis, Nicolaus de Fractura, et Boherius.

Et abbas hoc perpendit.] Hec perpensio notitia est et licentia, uel auctoritate Regule, uel abbatis sermone fratri laboranti concessa: potest enim abbas ita dicere in generali: Frater qui tot passibus, uel stadiis, uel usque ad tales terminos distat ab oratorio, non teneatur ad tales horas ad oratorium uenire,« inquiunt iterum Bernardus Cassinensis et Boherius.

Agant ibidem opus Dei.] Antiquis monachis haud insolens fuit extra oratorium, etiam mediis in agris officia diuina celebrare, ut patet tum ex hoc S. Benedicti testimonio, tum ex aliis SS. monachorum regulis. Maxime ex Regula S. Pachomii, art. 142; ex Regula S. Basilii a Rufino translata, c. 56; ex  Regula SS. Pauli et Stephani, cap. 12; S. Ferreoli, cap. 11; S. Fructuosi, cap. 6; denique ex Regula Magistri, in qua decernitur ut, cum quinquaginta a monasterio passibus 661 laborant, ibidem opus Dei operentur. Nec certe mirum esse debet, quod in agris opus Dei persoluerent, cum ibidem meridiano quoque somno corpus reficerent, uti supra notauimus.

Nostros tamen quod spectat, notandum eos non semper sub dio diuinum exsoluisse officium; sed, ut decentius faciliusque illud explerent, oratoria sibi ubi operari solerent erexisse. Ita B. Benedicti Anianensis discipuli  »in montibus, in quibus fratres soliti erant alendarum ouium curam habentes habitare, sibi ad orandum exiguum oratorium construxerunt.« Ita Leonas abbas Piscariensis , »accepto fundo a regali curia, construxit oratoriam domum in angulo ipsius ciuitatis circa portam que dicitur Maranesca, ut fratres qui  pro negotiis et eisdem rebus custodiendis et conseruandis mitterentur, haberent ubi psallerent, et in officiorum obsequiis se frequentius et liberius ibidem occuparent.«

Cum tremore diuino.] Siue, ut habet Regula SS. Pauli et Stephani : »Cum disciplina et timore Dei, consona uoce, non prout unusquisque operis excusatione aut occupatione uoluerit obrute.« Idque non singulatim, sed omnes insimul duos in choros diuisi ex constitutione Benedicti pape XII, cuius hec uerba : »Qui ad chorum uel ad ecclesiam accedere nequiuerint, predicationi, lectioni, studio, seu administrationibus, uel officiis suis, aut piis seu licitis operibus de licentia illius ad quem ea de re pertinuerit, occupati in alio loco congruo et honesto, debitis horis iuxta possibilitatem plures simul conueniant, et debite dicant diuinum officium, et quotidianum pensum exsoluant debite seruitutis.«  Atque ita etiam in itinere constituti obseruabant, ut patet ex Fausto in uita S. Mauri num. 30 , ubi sanctus uir »matutinos hymnos cum aliis eiusdem habitus uiris,« hoc est cum fratribus una cum eo in Gallias directis, celebrasse legitur, idque in basilica illius loci in quo diuerterant.

Flectentes genua.] Ad preces scilicet et orationem, et hoc, ut aiunt Bernardus Cassinensis et Boherius, in diebus quibus genua fratres in conuentu flectunt;« ubi uides antiquum ad orationes diuini cursus genuflectendi morem, a quo tamen abstinebant tam uniuersi fideles quam monachi diebus dominicis et a Pascha ad Pentecosten, ut patet ex Tertulliano lib. de Corona milit., cap. 3; S. Ambrosio serm. 61, de Pentecoste; S. Hieronymo Dial. aduersus Lucif., et in proemio Epist. ad Ephesios; Cassiano lib. II, cap. 18, et Alexandro III in sua decretali lib. II Decretalium, cap. Quoniam. cuius institutionis rationem reddit Rabanus Maurus lib. II de institut. clericorum, cap. 4.

 Similiter qui in itinere directi sunt, non eos pretereant hore constitute.] Hic locus multarum apud monachos, maxime Cluniacenses inter et Cistercienses querelarum seges fuit. Alii enim hanc uocem similiter ad precedentia uerba cum tremore diuino flectentes genua referentes, ab itinerantibus horas canonicas 662 recitantibus genua flecti uolebant; alii econtra ad subsequentia non eos pretereant hore constitute, istud negabant; quorum sententia etsi probabilior uideatur ex sequentibus uerbis sed ut possunt agant sibi; prior tamen confirmatur ex communi monasteriorum praxi, saltem quoad genuflexiones horarum initio ad tres orationes fieri solitas: »Fratres in uiam directi, inquit Lanfrancus , cum horam regularem dicunt, aut orationem faciunt, aut Deus, in adiutorium meum cum Gloria Patri dicunt; si dies talis est, sicut in monasterio genua flectant; sed ante et retro nusquam faciant, nec cum falluntur ueniam petant, nisi sint in ecclesia.  Diebus quibus super formas orant, dicturi aliquam horam, si equitant, de equis descendant, et inchoata hora, et uenia petita, a manibus chirothecas et a capitibus caputia auferant, et sic ascensis equis horam finiant.« Et Consuetudines mss. Farfensis et Romani Sancti Pauli monasteriorum: »Fratres in itinere directi, cum uiderint hore tempus, si aptus locus est ibi, ubi directi stant, uel perambulant; flectant genua descendentes de equis. Si faciunt in cenobiis genua super formas, et ipsi faciant ubi degunt. Peracta oratione, signum S. crucis imprimant in frontibus suis, et non gyrent; sed tantum petant ueniam et incipiant horam ascendentes in equos, pergentes, et horam decantantes, wantos tollant de manibus suis usque dum finiant diuinum officium.« Udalricus loquens de decanis uillarum prouisoribus : »In uia positus, si est priuata dies, et huiusmodi in qua ad singulas horas uenia est petenda, ipse quoque  quando quamlibet horam cantauerit, descendit ad terram, abstrahit capellum de capite, de manibus chirothecas, ueniam petit, orationem dominicam dicit; unde se leuans, signo crucis facto, iterum ueniam petit, et hora imposita tenet uiam.« Idem docet Petrus uenerabilis ad Bernardum sic scribens : »De genuflexionibus regularium horarum quidquid regula iubet omnimodis custodimus, et antequam horam decantare incipiamus, ubicunque simus, cum tremore diuino genua flectimus. Prohibet hoc aliquando nimius imber, condensa nix, lutulenta tellus; et tunc loco metanee psalmum Miserere mei, Deus, decantamus; et tali commutatione preceptum, quod implere non possumus, compensamus.« Denique liber Usuum Cisterciensium de dirigendis in uia loquens : »Dicturus horas per diem, si dies prosternendi fuerit, in terram orationi incumbat: dicens Gloria Patri rursum flectat genua silentium tenens, quousque locatus ceptam prosequatur horam: tam die quam nocte dum non  equitat, stans horas, si non multum grauatur, dicat.« Unde etiam qui ab huiusmodi genuflectionibus abstinebant, non tanquam a re licita et non precepta abstinebant; sed ex dispensatione id faciebant, metanee seu genuflectionis loco psalmum Miserere mei, Deus, recitantes, ut patet ex supra citato Petri uenerabilis loco: hinc et Boherius in primo comment. Bernardum Cassinensem exscribens, »propter hoc uerbum, inquit , dicunt quidam quod etiam equitantes debent descendere ad singulas horas, et flectere genua, 663 quod usque hodie Cistercienses faciunt in itinere constituti. Attamen nostri temporis abbates et fratres non faciunt: fatentur tamen quod loco genuflectionis dicunt singulis horis psalmum Miserere mei, Deus; nam propter longitudinem uestimentorum, que talaria debent esse, et ponderositatem ipsorum, ac pluuias frequentes, uiasque lutosas, durum estimant fieri similiter in uia sicut in agro laborando.« Sed et his omnibus  antiquior Hildemarus ad hunc sensum inclinat: »Quamuis, inquit, sensum proprium S. Benedicti proprie nesciamus, tamen melius est, ut si possunt, qui equitant in terram descendant, et officium suum flectentes genua faciant.« Magister etiam in Regula  prescribit, ut uersantes in itinere fratres a uia modice deflectant, flectentes genua, et post orationem impositam ambulando prorumpant in psalmum; quo expleto, stent modicum, et inclinato capite modice orent: et post orationem uiam prosequantur cum psalmo; quo expleto, iterato stantes orent. Post incedendo psalmum similiter decantent; quo expleto, iterato curuati orent. Denique in Regula monastica communi S. Fructuosi hec lego : »Ubi eis properandi fuerit necessitas, et horarum cognouerint metas, continuo humo prostrati, indulgentiam a Domino suppliciter petant, etc.

Quod uero S. Benedictus ait, non eos pretereant hore constitute, sic interpretantur commentatores,  »ut hora tertia tertiam dicant, sicut sexta sextam, et sic in horis singulis proprias horas dicant.« Ita  Bernardus Cassinensis, Nicolaus de Fractura, et Boherius: addit tamen Hildemarus: »Si possunt: nam si necessitas cogit, faciant ut possunt.« Atque hec fuit ueterum monachorum praxis: »Serua etiam horas orationum, inquit sanctus Antonius , nec pretermittas ullam earum, ne rationem pro ea reddas.« Et Regula Orientalis : »Ad collectam, et ad psallendum nullus sibi occasiones inueniat quibus se dicat occupatum, quasi ire non possit: et si in monasterio, uel in agro, aut in itinere, aut in quolibet ministerio fuerit, orandi atque psallendi tempus non pretermittat.« Que uerba desumpta sunt ex Regula sancti Pachomii, art. 81. Atque ita abbas Sosimas, teste Sophronio , »uiginti diebus exigens iter, cum sexte hore tempus aduenisset, stetit modicum ab itinere, et conuersus ad orientem agebat solitam orationem; consueuerat enim constituto diei tempore figere itineris cursum, et stans psallere, et genu flexo orare.« Ita S. Maurus  ad Gallias missus , in itinere nocturnum nocte peragebat officium, testante Fausto itineris socio, quia »ea nocte celebrantibus nobis nocturnale officium, aduenerunt illuc duo nichilominus ex fratribus nostris.« Ita S. Bertulfus  Roma Bobium rediens, cum iam atra nox irruisset, Ionam itineris socium accersiuit, ac de nocturnis uigiliis sciscitauit, ut scribit idem Ionas in eius uita, n. 8. Ita S. Fructuosus postea Bracarensis episcopus , constitutus in itinere »officium sacrum cum suis fratribus« in naui celebrasse dicitur. Ita denique Germanus monachus in hospitio »pro suo more, postquam acquieuisset aliquantum, intempesta hora consurgens, 664 psalmodia nocturna perfunctus est,« uti legimus in uita S. Eudocie, n. 3.

Sed ut possunt agant sibi.] Quod ait ut possunt, Bernardus Cassinensis intelligit »quod hoc in loco  non possunt facere eque prolixas orationes, nec officium tractim, et morose; sed ut possunt, supple ad minus uerba integra, numerum psalmorum, numerum lectionum.« Quod uero agant sibi, »id est apud se, secreto, sine cantu; sibi solum, si sint soli: sibi uicissim dicendo uersus psalmorum et horarum, si sint duo uel plures.« Nonnulli codices legunt agant ibi, hoc est in itinere, quam lectionem probat Menardus.

Et seruitu is pensum non negligant reddere.] Ideoque »debent a bibliotheca habere librum in quo sit officium ordinatum,« inquit Bernardus Cassinensis; idque iuxta Gregorii pape IX constitutionem pro Benedictinis, prescribentem ut »ipsi dicant horas in uia, et de libris prouideatur eisdem:« cui concinit Benedictus XII in sua item pro monachis Benedictinis constitutione, in qua sic lego : »Nullus monachus pernoctaturus extra ecclesiam, monasterium, et alium locum suum, permittatur abire sine  cuculla regulari clausa, nec non breuiario, in quo seruitutis pensum possit exsoluere Creatori.«



CAPUT LI. De fratribus qui non satis longe [a 1Kb] profiscuntur.


 Frater qui pro quouis responso dirigitur, et ea die speratur [b 1Kb] reuerti ad monasterium, non presumat foris manducare, etiamsi a quouis [c 1Kb] rogetur  nisi forte ei ab abbate suo [d 1Kb] precipiatur. Quod si aliter fecerit, excommunicetur.





COMMENTARIUS.


 Frater qui pro quouis responso dirigitur.] Responsum, ut probat Menardus ex lib. II Dial. S. Greg. pape, c. 12, et epist. 47, lib. II, est negotium quod quis tractat foris; unde responsales dicti sunt qui ad negotia tractanda mittebantur.

Et ea die sperat reuerti ad monasterium, non 665 presumat foris manducare.] Iuxta priscorum monachorum disciplinam, que fratres extra cenobium edere non ferebat. »Nequaquam in seculari domo cibos sumere consueuerant monachi,« inquit uetus scriptor uite S. Pachomii, n. 42. Et Regula incerti auctoris: »Nemo extra monasterium sine precepto manducet, neque bibat; non enim hoc ad disciplinam pertinet monasterii:« que pene iisdem uerbis exstant in Regula Tarnatensi, cap. 9, laudatque hanc in rem duorum adolescentulorum religionem Cassianus , quos etiam ficus deferentes fames in eremo consumpsit. Atque eo referri potest quod S. Cuthbertus cum duobus sociis ad terram Pictorum profectus, »nec cibaria secum detulere,  tanquam citius reuersuri,« ut scribit Beda uenerabilis .

Dura forte uidebitur talis institutio, iis presertim qui summo mane exeuntes, ad multam diem duntaxat reuertuntur. At certe dura Petro Damiani uisa non fuit, qui eam etiam aggrauauit, cum de institutis sue congregationis agens, sic locutus est : »Regulare est monasteriis ut ii qui in uia diriguntur foris non comedant, si eo die sperant reuerti, cui uidelicet obseruantie illud etiam apud nos additur, ut siue ipso, siue alio die fuerit quis egressus, exceptis precipuis festiuitatibus, ieiunus semper ad eremum reuertatur; sin alias, penitentia non deerit.« Idem habet  loquens de ordine eremitarum Fontis Auellani. Et sane consideranti quam periculosum sit monachis una cum secularibus manducare eorumque conuiuiis interesse, quam necessarium ut stimulante fame citius ad monasterium reuertantur, equum omnino uidebitur  S. Patris decretum: unde Gregorius IX in sua pro Benedictinis constitutione: »Nullus abbas, inquit, uel monachus prope monasterium suum, uel cellam monasterii sui ad leucam unam in domo seculari comedat uel pernoctet.«

 Etiamsi a quouis rogentur.] Etiam ab episcopo, abbate, magnate, seu quouis nobili, quibus, ut ait Bernardus Cassinensis, »frater licentiam non habens debet respondere sibi comedere non licere.«

Nisi forte ab abbate suo eis precipiatur.] Quia, ut monent commentatores, cum summa semper discretione agere debet, atque habita ratione persone que dirigitur, illius ad quam dirigitur, laboris itineris, proficiscenti fratri comedendi licentiam dare debet, si forte ab episcopo aut principe inuitetur, uel si ad seram duntaxat reuerti debeat. Alioquin peior foret fratris huiusmodi in uiam directi conditio, quam excommunicati, qui in monasterio citius reficeret. uidesis Regulam Magistri cap. 59, 60, 61, et 62.

Quod si aliter fecerint, excommunicentur.] Istud decretum anno 1198 renouauit Petrus abbas Silue Maioris his uerbis : »Precipimus et mandamus in uirtute sancte obedientie,  et sub pena excommunicationis, ne aliquis monachus nostri ordinis comedat, bibat, uel iaceat in uilla Silue Maioris, uel aliis uillis ubi habemus prioratus.« An uero de maiori aut minori excommunicatione Regula intelligenda sit, S. Pater non satis exprimit; sed delicti habita ratione in abbatis 666 arbitrio reliquisse uidetur: licet Nicolaus de Fractura S. Benedictum interpretetur de excommunicatione qua a mensa simul et oratorio separentur. In Regula tertia SS. Patrum legitur : »Si quis uero extra conscientiam abbatis uel prepositi, qualemcunque locum egressus, gule uel ebrietati se sociauerit, aut si in proximo transmissus, pro sua leuitate et gula, non statim expedita necessitate ad cellam redierit; cum in id facinus detectus fuerit, ut canones docent, aut triginta diebus a communione separetur, aut uirgis cesus emendetur.« Longe mitius egit ipse S. P. Benedictus cum duobus fratribus qui missi ad quoddam responsum, cum tardiori hora remorari fuissent compulsi, apud religiosam feminam  sumpserunt cibum; nam delictum confitentibus protinus culpam pepercit . Ex quo patet excommunicationem qua de hoc capite, non preceptam esse, sed comminatoriam.



CAPUT LII. De oratorio monasterii.


 Oratorium [a 1Kb] hoc sit quod dicitur, nec ibi quidquam aliud geratur aut [b 1Kb] condatur. Expleto opere Dei, omnes cum summo silentio exeant, et agatur [c 1Kb] reuerentia Deo: ut frater qui forte sibi peculiariter uult orare, non impediatur alterius improbitate. [d 1Kb] Sed si alter uult sibi forte secretius orare, simpliciter  intret et oret; non in clamosa uoce, sed in lacrymis, et intentione cordis. Ergo qui simile opus non facit, non permittatur expleto [e 1Kb] opere Dei remorari [f 1Kb] in oratorio, sicut dictum est, ne alius impedimentum patiatur.





COMMENTARIUS.


 Oratorium hoc sit quod dicitur.] De oratorio ipso eiusque nomine pluribus agunt Menardus in hunc locum et Heftenus lib. uII, tract. 1, disq. 1, quos lector consulere potest.

Nec ibi quidquam aliud geratur aut condatur.] Hunc locum respexisse uidetur citatum ab Iuone concilium Turonense 667 cap. 3, cum dixit : »Si enim domus Dei domus orationis uocatur, hoc debet esse quod dicitur, nec ibi debet  aliud geri aut recondi.« Simili prorsus modo loquitur S. Augustinus in Regula, cap. 4, et Regula Tarnatensis, c. 15.

Que autem in oratorio fieri permittantur aut prohibeantur, fusius referre supersedeo, cum ad id sufficiat abunde Hefteni lib. uII, tract, 1, disq. 2 et 3. Unum hic obseruabo ex mente commentatorum Hildemari, Bernardi Cassinensis, et Boherii, S. Patrem Benedictum hoc loco respexisse ad canones ecclesiasticos  prohibentes in ecclesia fieri conuiuia: »Honestatem docet B. Benedictus, inquit Hildemarus, sequens auctoritatem canonicam: precipiunt enim canones in concilio Laodicensi, cap. 24, cuius titulus iste: In ecclesiis prandia fieri non debeant.] Et tamen diu post Laodicenum concilium hec in ecclesiis edendi consuetudo perseuerauit, etiam apud monachos. uide Hist. monast. Orientis Gallice scriptam, l. II, cap. 2, n. 9.

Expleto opere Dei, omnes cum summo silentio exeant.] Hec enim fuit priscorum monachorum religio, ut summum semper in oratorio silentium custodirent, maxime diuinas laudes celebrantes: »Si acciderit ut psallendi tempore uel orandi, aut in medio lectionis aliquis loquatur, aut rideat, inquit Regula sancti Pachomii , soluet cingulum, et, inclinata ceruice, manibus ad inferiora depressis, stabit ante altare, et a principe monasterii increpabitur.« Et infra : »Qui una oratione tardius uenerit, uel qui mussitauerit, aut locutus fuerit ad alterum,  uel qui riserit, in reliquis orationibus constituto ordine aget penitentiam.« Regula sanctorum Pauli et Stephani : »Nulli liceat tempore quo opus Dei canitur qualibet occasione sermonem contra alium fratrem proferre, nisi seniori tantum.« Regula S. Cesarii ad monachos : »Dum psallitur, nullus loqui presumat.« Regula S. Aureliani ad monachos : »Dum psallitur, . . . nec operari, nec loqui presumant.« Regula Tarnatensis : »Qui aliis orantibus uel psallentibus fabulari presumpserit, non solum fraternitati, sed etiam Diuinitati reum se esse non dubitet.« Regula S. Isidori : »Quando celebrantur psalmorum spiritalia sacramenta, refugiat monachus risus uel fabulas.« Hinc S. Ioannes Climacus  de monachis Alexandrinis disserens: »Cumque frequenter, ait, precibus eorum interessemus, animaduertit sanctus illorum preses quosdam inter se sermocinari; quos ille per totam hebdomadam ante fores  templi statui iussit, et ab omnibus tum ingredientibus tum egredientibus ueniam petere.« Et quod nostros spectat, in antiquis S. Benedicti Anianensis Consuetudinibus  prescriptum lego »in oratorio summum silentium, summam psallendi reuerentiam, . . . . in sacrario magnum silentium et nitidissimam administrationem:« Et infra: »uidimus etiam et aliud obseruabile, si quis ad perfectionem taciturnitatis uenire desideret; quod nullus fratrum in quolibet loco loqui aliquid presumebat, preter duo ad hoc deputata. In ecclesia nullus preter diuinum officium, et uerba 668 orationis loquebatur. Si alicui cuilibet loqui necessitas erat, tacto uestimento abbatis, uel cuiuslibet fratris, annuit ad illa loca; expositisque paucissimis uerbis uel rationabilibus, statim abscesserunt timentes ne propter necessaria uerba in nociua et inutilia inciderent.«

Et agatur reuerentia Deo.] uel salutando altare,  iuxta Hildemarum et Boherium, uel per summum silentium, secundum Bernardum Cassinensem.

Sed si alter uult sibi secretius forte orare, simpliciter intret et oret.] Ubi »quod ait simpliciter, inquit Bernardus Cassinensis, est ac si diceret: plane, non sonore, non cum magno strepitu pedum, non alte tussiendo, uel excreando; sed modeste, plane, silenter.« uerum cum preter quietis refectionisque tempora, labore manuum, lectione, diuinisque officiis semper occupatos monachos teneat S. P. Benedictus, qua ratione uolentes orare oratorium ingredi poterunt? Respondent Hildemarus eos quibus compunctionis contemplationisque a Domino gratia concessa est, lacrymis haud esse fraudandos; relictoque labore, aut libro, oratorium intrare licite posse, quamuis paucorum sit ista uirtus. Adderem ego: cum abbatis benedictione.

Non in clamosa uoce.] Quia, ut dicit apud Cassianum abbas Isaac , »cum summo orandum est silentio, non solum ne fratres astantes  nostris susurriis uel clamoribus auocemus, et orantium sensibus obstrepamus; sed ut ipsos quoque inimicos nostros, qui orantibus nobis maxime insidiantur, lateat nostre petitionis intentio.«

Sed in lacrymis et intentione cordis.] uide que supra diximus ad cap. 20.

Ergo qui simile opus non facit, non permittatur expleto opere Dei remorari in oratorio.] Id summa cum religione obseruabant maiores nostri, finito quolibet cursu operis Dei seculares eiicientes, ut pluribus exemplis et factis demonstrari posset. Sed unus in hanc rem sufficiet Udalricus de officio sacriste loquens in hunc modum : »Claudit quoque uel aperit ecclesie fores uariis modis per diuersa tempora. Nam cum ad nocturnos tam in hieme quam in estate semper aperiat, in hieme tamen post officium, quod in nocte cantatur, semper eas claudit, atque ita permanent usque dum scilla sonetur ad tertiam; finitaque missa matutinali claudit, clauseque permanent usque dum scilla pulsatur ad sextam.  Tunc aperiuntur, et missa finita, usque ad uesperos clauduntur. Post uesperos uero regulares clauduntur, ita usque ad nocturnos permansure. In estate autem cum statim post matutinas regulares claudantur, ad primam aperiuntur, et usque dum missa matutinalis finiatur patent; que tunc clausa ad missam aperiuntur, post quam usque ad uesperos obserantur; quibus finitis, usque ad nocturnos omnino clauduntur. In Quadragesima priuatis diebus post missam matutinalem clauduntur, et post sextam mox ut scilla sonauerit reserantur, nec clauduntur 669 usque dum uesperi finiantur. In XII uero lectionibus tam in hieme quam in estate ad scillam que post capitulum sonatur, aperiuntur.« Atque hanc consuetudinem respicit quod in lib. Mir. S. Gualteri abbatis Pontisarensis legitur: »Die altera, que Dominica habebatur, sacrista uniuersos post missas exire cogente,« etc.



CAPUT LIII. De hospitibus suscipiendis.


 Omnes superuenientes hospites, tanquam Christus suscipiantur: quia ipse dicturus est: Hospes fui, et suscepistis me . Et omnibus congruus honor exhibeatur, maxime domesticis fidei et peregrinis. Ut ergo nuntiatus fuerit hospes, occurratur ei a priore uel a fratribus, cum omni officio caritatis; et primitus orent pariter: et sic sibi socientur in  pace. Quod pacis osculum non prius offeratur, nisi oratione premissa, propter illusiones diabolicas. In ipsa [a 1Kb] autem salutatione omnis exhibeatur humilitas. Omnibus uenientibus siue discedentibus hospitibus, inclinato capite, uel prostrato omni corpore in terra [b 1Kb] , Christus in eis adoretur, qui et suscipitur.

Suscepti autem hospites ducantur ad orationem:  et postea sedeat cum eis prior, aut cui [a 1Kb] iusserit ipse. Legatur coram hospite lex diuina, ut edificetur: et post hec omnis exhibeatur humanitas. Ieiunium a priore frangatur propter hospitem, nisi forte precipuus sit dies ieiunii qui non possit uiolari. Fratres autem consuetudines [b 1Kb] ieiuniorum prosequantur.

Aquam in manibus abbas hospitibus det; pedes hospitibus omnibus [c 1Kb] tam abbas quam cuncta congregatio lauet. Quibus lotis, hunc uersum dicant: Suscepimus, Deus, misericordiam tuam, in medio templi tui . Pauperum et peregrinorum maxime susceptioni cura [d 1Kb] sollicite exhibeatur: quia in ipsis magis Christus suscipitur. Nam diuitum terror ipse sibi exigit honorem.

 Coquina abbatis et hospitum super se sit, ut incertis horis 670 superuenientes hospites, qui nunquam  desunt monasterio, non inquietent [e 1Kb] fratres. In quam coquinam [f 1Kb] ad annum ingrediantur duo fratres, qui ipsum officium bene impleant; quibus, ut indigent, solatia administrentur, ut absque murmuratione seruiant [g 1Kb] ; et iterum quando occupationem minorem habent, exeant, ubi eis imperatur [h 1Kb] , in opera [i 1Kb] . Et non solum in ipsis, sed et in omnibus [i 1Kb] officiis monasterii ista sit consideratio, ut quando indigent, solatia accommodentur eis; et iterum quando uacant, obediant imperatis.

Item et cellam hospitum habeat assignatam frater, cuius animam timor Dei possidet: ubi sint lecti strati [k 1Kb] sufficienter, et domus Dei a sapientibus sapienter [l 1Kb] administretur [m 1Kb] . Hospitibus autem, cui non precipitur, nullatenus societur neque colloquatur;  sed si obuiauerit aut uiderit, salutatis humiliter, ut dictum est [n 1Kb] , et petita benedictione, pertranseat, dicens non licere sibi colloqui cum hospite.





COMMENTARIUS.


 Ab oratorio transimus ad hospitium; tanta est enim  utriusque loci affinitas, ut ab inuicem separari non debeant: utrobique Christus adoratur, utrobique suscipitur; in oratorio quidem ad altare, in hospitio autem in hospite et peregrino. Neque uero necesse arbitror pluribus hic hospitalitatis uirtutem commendare, quam tot ac tantis SS. Patres celebrarunt encomiis. Hanc abunde laudat Petrus Blesensis in epist. 29, quem si lubet consule: nobis interim sufficiat exemplum patriarcharum, preceptum apostolorum, Christi Domini promissum, quo celeste se suscipientibus in hospite regnum spopondit, ut merito Gregorius IX in constitutione pro Benedictinis monachis decreuerit, »ut in quolibet monasterio uel prioratu, abbas uel prior, aut ipsis cessantibus uisitatores qui pro tempore fuerint, secundum possibilitatem locorum, hospitalitatem ordinent ad eleemosynas faciendas, certo hospitio ad recipiendos pauperes, et alios hospites, et ministro idoneo qui eis deseruiat deputato. Et si alicui persone religiose hospitium denegatum fuerit, qui hospitio deputatus fuerit, tribus diebus ieiunet in  pane et aqua.«

671 Omnes superuenientes hospites tanquam Christus suscipiantur.] Omnes superuenientes hospites; »quia, infit Bernardus Cassinensis, ignoratur in quo magis Christus suscipiatur; nonnunquam enim suscipitur pauper et egenus, qui prima facie creditur abundans et locupletatus; nonnunquam etiam susceptus cum humilitate edificatur suscipientium caritate, et induens animi lenitatem, et mentis priuatur feritate, et per consequens Christi efficitur habitaculum; et sic in eo contingit suscipi Christum. Nullus ergo pretermittendus, nullus repellendus, nullus excludendus, omnis superueniens suscipiendus.« Idem habet Petrus Boherius. Et tamen Hildemarus hunc locum exponens, »quod dixit omnes, inquit, uidetur arduum et pene difficile, eo quod multi sunt hospites qui ad monasterium ueniunt. Sed isto modo potest intelligi: siue ideo dixit omnes hospites, quia tunc pauci ueniebant, sicut Cassianus dicit in collatione, et in uita Patrum  legitur, quanquam dicat S. Benedictus nunquam deesse  monasterio hospites. Potest etiam unus uel duo intelligi uenisse, nam tanti tunc forte non erant sicut nunc; et secundum hunc sensum intelligebat Teudulfus. Per Deum, si nunc adesset S. Benedictus, claudere illis ostium fecisset. Siue altero modo intelligitur omnes, subaudis quos potest monasterium suscipere, tanquam Christus suscipiantur, quia Regula nichil impossibile dicit. Siue soluitur hec ratio in intentione, de qua intentione omnes debent ita recipi ut hospites sicut Christus, quanquam non possit omnibus seruiri sicut Christo, sed paucis.«

Quamuis autem omnes quos potest monasterium hospites sine discrimine debeat suscipere, nonnullis tamen denegandam esse hospitalitatem, et recta ratio docet, et antiqua monet institutio. Hos inter accensere debemus primum hereticos, quibus maiores nostri sua claustra claudebant: »Nobis in monasterio hospitalitas cordi est, inquit S. Hieronymus , omnesque ad nos uenientes leta humanitatis  fronte suscipimus: ueremur enim ne Maria cum Ioseph locum non inueniat in diuersorio, ne nobis iehsu dicat exclusus: Hospes eram, et non suscepistis me. Solos hereticos non suscepimus.« Et S. Basilius : »De cibo capiendo cum hereticis habemus preceptum Apostoli in quibus hoc fugere conueniat, etc.«

Secundo. Eadem lege excludendi sunt ab hospitio homines malitiosi, ad omnia crimina parati; id quod enixe postularunt in supplici ad Carolum Magnum libello monachi Fuldenses his uerbis : »Malitiose et furiose mentis homines, et ad cuncta flagitia perpetranda promptissimi, non colligantur intra monasterium, sicut factum est de illo homicida clerico qui monachum interfecit, qui contra omnium fratrum uoluntatem et consensum locatus est in monasterio.« Attamen, ut cum S. Augustino loquar : »In recipiendis hospitibus ignotis solemus dicere multo esse melius malum hominem perpeti, quam forsitan  per ignorantiam excludi bonum, dum cauetur ne recipiatur malus.«

Tertio. Sub hac etiam lege contineri debent et femine, quibus 672 non modo monasterii semper, sed ipsius etiam oratorii aditus est aliquando denegatus, ut supra demonstrauimus ad caput 4: »Ne appropiare sinas ad te mulierem, inquit S. Antonius in Regula , nec permittas ingredi domicilium tuum; ira enim graditur post illam.« Et S. Ephrem : »Non decet monachum ullam habere cum femina societatem: ad eam uero que uirginitatem profitetur, prorsus ne accesseris, siquidem ullus in te carnalis sensus uiget; nam monachum inter epulas cum feminis uersari, idem est ac se in ignem proiicere: qui autem earum fugit consuetudinem, fugiat tanquam dama ex retibus, et uelut auis ex laqueo.« Huc spectat quod Godehardus abbas Tegernsensis ad quamdam abbatissam scribit : »Ista soror nostra uenit ad nos ante Natale Domini multiplicis necessitatis sue miseriam  nobis conquesta; quam libentissime nobiscum commorari permitteremus, et in quantum sufficeremus ministrare illi necessaria iuberemus, si qualitas sexus aliquot permitteret monasterio fratrum feminas cohabitare: quia, ut a sanctis uiris comprobatur, stipule, palee, ignisque nunquam sibi pacificantur, nisi alter alterius damno citius consummentur.« Cisterciensium hac in re religionem experta est quedam mulier deuotionis causa ad sepulcrum S. Roberti profecta ; nam »inclinata dam die uenit ad monasterium Quincei, hospitium mendicans a monachis; sed quia illorum traditio inter fines suos sexum muliebrem non admittit, compulsa est misera mulier inde recedens in nemore pernoctare,« ut scribit auctor uite S. Roberti abbatis Molismensis num. 17. Idem postea confirmauit Gregorius IX in bulla ad Cistercienses, in qua hec lego: »Auctoritate presentium inhibemus ne quis in domibus uestris uti carnibus, seu mulier aliqua eas intrare presumat contra ordinis statuta.«

 Non defuere tamen qui humanitatem hospitalitatis extra monasterii claustrum feminino sexui exhiberent; imprimis Pachomiani, in quorum Regula hec habentur : »Si seculares homines, aut debiles, aut uasa infirmiora, id est muliercule, uenerint ad ostium; suscipiens singulos in diuersis locis iuxta ordinem prepositi et sexus sui; precipue feminas maiori honore et diligentia curabunt, cum omni timore Dei, et locum separatum ab omni uirorum uicinia eis tribuent, ut nulla sit occasio blasphemandi. Quod si ad uesperas uenerint, abiicere eas nefas est; sed accipient, ut diximus, separatum locum, et clausum cum omni disciplina atque cautela, ut grex fratrum libere suo officio seruiat, et nulli detur offendiculum detrahendi.« Idem prestabant et Cluniacenses, ut testatur Petrus uenerabilis ad S. Bernardum scribens , et Farfenses ex mss. Consuetudinibus eiusdem monasterii. Ipsi etiam Cistercienses, etsi feminas ad hospitandum haud reciperent,  foris nichilominus eis uictum prebebant ex lib. Usuum Cisterciensium cap. 120.

Quarto. »Quod S. Benedictus ait superuenientes, uidetur excludere contiguos uel proximos habitatores, qui potius domestici seu conciues, quam hospites appellari possunt,« ut cum Bernardo Cassinensi loquitur 673 Boherius. Addit tamen: »Sed et contra illos indifferenter admittendos, uel totaliter excludendos discretio debet haberi. Pauperem tamen siue remotum, siue propinquum admittendum hortor.«

Fuerunt etiam qui hospitalitatem tanquam monastice quieti et solitudini contrariam a monachorum cenobiis omnino arcendam esse existimarent. Hac ratione S. Augustinus in Hipponensi monachorum asceterio, in quo presbyter uixit, hospites recipi nolebat. In statutis quoque Guigonis Carthusie prioris lego : »Ipsorum hospitum personas tantum, non etiam equitaturas procuramus.«

 Tanquam Christus suscipiantur, quia ipse dicturus est: Hospes fui, et suscepistis me. Ex hoc maxime capite hospitalitatem commendant SS. Patres, atque in primis S. Augustinus : »Discite, inquit, hospites suscipere, ubi agnoscitur Christus: an nescitis quia si quem Christianum susceperitis, ipsum suscipitis? Nonne ipse dixit: hospes fui, et suscepistis me? et quando ei dicitur, Domine, quando te uidimus hospitem? respondet: Cum uni ex minimis meis fecistis, mihi fecistis. Cum ergo Christianus Christianum suscipit, seruiunt membra membris, et gaudet caput, et sibi imputat datum quod membro eius fuerit erogatum. Hic ergo pascatur Christus esuriens, accipiat potum sitiens, uestiatur nudus, suscipiatur peregrinus, uisitetur egrotus.« Et reuera qui in hospite se suscipi asserit, in se ipso aliquando excipi uoluit, ut de quodam ignoto testatur S. Gregorius his uerbis : »Quidam paterfamilias cum tota domo sua magno hospitalitatis studio seruiebat, cumque quotidie ad mensam suam peregrinos susciperet,  quodam die peregrinus quidam inter alios aduenit, ad mensam ductus; dumque paterfamilias ex humilitatis consuetudine aquam uellet in eius manibus fundere, conuersus urceum accepit; sed repente eum in cuius manibus aquam fundere uoluerat non inuenit. Cumque hoc factum secum ipse miraretur, eadem ei nocte Dominus per uisionem dixit: Ceteris diebus me in membris meis, hesterno autem die me in meipso suscepisti.« At quod S. pontifex de alio quodam quasi ignoto, hoc ipsum de illo narrat Ioannes Diaconus l. II uite S. Greg., c. 22 , et sequenti capite refert quoque alia uice susceptum ab eo fuisse angelum. Simile aliquid de S. Agilo abbate Resbacensi in eius uita, c. 20, et de S. Cuthberto, apud Bedam, in eius item uita, cap. 7, legitur.

Et omnibus congruus honor exhibeatur.] Quem in locum Bernardus Cassinensis et Boherius: »Aliter enim, inquiunt, debet honorari episcopus et abbas, et aliter clericus uel monachus; aliter prelatus, aliter subditus; aliter magne religionis fama adueniens  frater, aliter sarabaita uel gyrouagus; aliter nobiles et potentes, aliter ignobiles et pauperes; et ideo dicit congruus, ut secundum qualitatem suscepte persone sit et condescendentis in honoris exhibitione, in ciborum preparatione, in occursione, in associatione: una enim debet esse ad omnes caritas secundum interiorem hominem; 674 sed debet esse diuersitas in exterioris honoris exhibitione. Pauperi enim sufficit panis grossus, olus et faba; diuiti uero uix sufficit porcus, uel caro bouina, aut altilia delicata: pauper ubique iacet; diuiti uero lectus pretiosus uix placet.« Et Smaragdus: »Quamuis una caritas omnes amplectatur interius, aliter pauperibus, aliter uero exterius congruit ministrare potentibus: neque enim equalis omnibus paranda est sessio, neque omnibus equalis ciborum conuenit preparatio; sed unicuique necesse est cum caritatis discretione congruus locus, congruus cibus, congruus lectus, congruus omnibus exhibeatur et honor.« Quibus ex uerbis patet solutio  ad eam difficultatem, quam ex cura et sollicitudine, quam pauperibus et peregrinis impensius exhiberi precipit S. legislator, hic mouet et soluit Hildemarus: nam »hec sententia, infit, in qua dicit omnibus congruus honor exhibeatur, attinet ad exteriorem hominem: illa autem sententia qua dicit pauperum et peregrinorum, attinet ad interiorem hominem. Id est, ac si diceret in preparatione seruitii unusquisque hospes iuxta suam mensuram recipiendus est: tamen in mente debet preferri pauper diuiti.«

Maxime domesticis fidei et peregrinis.] Quem locum ita explicat Smaragdus: »Domesticus dicitur amicus, familiaris, uel sodalis, quos duobus modis intelligere debemus: siue omnes generaliter Christianos, unam nobiscum fidem, unum habentes baptisma; siue specialiter monachos, qui nobiscum Deo peculiariter fidei cultum et religionis seruant famulatum. Peregrinus dicitur in longe patrie agro positus.« Eodem fere  modo loquitur Bernardus Cassinensis. Similiter etiam Regula S. Pachomii : »Quando ad ostium monasterii aliqui uenerint, si clerici fuerint uel monachi, maiori honore suscipiantur.« Idem habet Regula Orientalis cap. 40. Et Regula S. Isidori : »Licet omnibus hospitalitatis bonum cum gratia oporteat referri, uberior tamen clericis et monachis deferenda est honorificentia hospitalitatis.« Denique Regula S. Stephani ordinis Grandimontensis institutoris : »Religiosis plus honoris et reuerentie quam ceteris exhibere studeatis.«

Ut ergo nuntiatus fuerit hospes, occurratur ei a priore, uel a fratribus cum omni officio caritatis.] Incipit hic S. Benedictus hospitis suscipiendi ritum describere. Et primo quidem ante omnia uult ut aduenienti occurratur, iuxta priscorum monachorum morem, quem uidere est apud Rufinum, lib. II de uitis Patrum, cap. 1 et 7, et insuper cap. 21, ubi de Nitriensihus loquens, hec habet: »Huic cum appropinquaremus loco, ubi peregrinos fratres aduenire  senserunt, continuo uelut examen apum, singuli quique ex suis cellulis proruunt, atque in obuiam nobis leto cursu et festina alacritate contendunt, portantes secum quamplurimi ipsorum urceos aque et panes, secundum quod propheta corripiens quosdam dicit, quia non existis filiis Isrel in obuiam cum pane et aqua.« uide Palladium, in Laus. cap. 52, et uitam sancti Martini abbatis uertauensis, sec. I Bened., pag. 378.

675 Sed quam sibi singuli Nitrienses monachi sumebant hospitibus occurrendi curam, quamque Regula SS. Serapionis, Macarii, Paphnutii, et alterius Macarii, ei cui sollicitudo hospitalis data erat committit, hanc S. Benedictus sub distinctione priori uel fratribus iniungit, ut a priore occurratur maioribus, minoribus a fratribus, uti exponunt Smaragdus et Bernardus Cassinensis: »Quia enim due ad monasterium solent uenire persone, inquit Smaragdus, duas et illis personas rationabiliter iubet occurrere.  Prioribus enim necesse est occurrat prior, fratribus occurrat frater. Si enim uenerit rex, episcopus, aut aliquis de summo apice potens, exeat illi obuiam abbas; si autem uenerit alter, obuiam illi exeat alter.« Quod autem S. Benedictus dicit uel a fratribus, non est intelligendum ab omnibus, sed ab iis quos ad id officii deputauerit abbas, ut patet ex lib. Usuum Cisterciensium, cap. 87.

E primitus orent pariter, et sic sibi socientur in pace.] Secundo prescribit S. Benedictus ut primitus orent pariter, id quod Richardus de S. Angelo intelligit »unus alterum salutando, uel unusquisque dicendo Benedicite, prout uidi,« inquit. Rectius S. Hildegardis primitus orent pariter exponit, ut »omnes quicunque sint ad ecclesiam ad adorandum ducantur, ita quod fratres Deum orent, ne cum eisdem hospitibus ordinem suum infringant, isti autem ut conuersationem illorum uidentes meliores fiant.« Quonam uero ritu id fieret, ita explicat liber Usuum Cirterciensium : »Occurrentes uero hospitibus  deponant caputia de capitibus, si tunc superposita fuerint, et sic, prostrati super genua, ducant ad orationem. Ingressi uero ecclesiam, aspergat illos aqua benedicta ille cui officium illud iniunctum est. Postea faciant orationem incurui uel prostrati, sicut tempus exigit. Sed si episcopus uel abbas fuerit, qui eum suscipit offerat ei sparsorium, osculando manum, et ducto eo ad locum ubi orare debet, subtrahat se paululum cum socio post ipsum orantem, faciens orationem, sicut supra dictum est: qua completa, signent se et exeant.« Idem fere habent Bursfeldenses in Ceremoniali, dist. 3, cap. 26. Cluniacenses ad plura altaria hospites ad orandum ducebant, testante Udalrico, lib. III, cap. 22. Sithiuenses S. Bertini ad altare S. Dionysii ex Ioanne monacho Bertiniano in Mir. B. Bernardi Penitentis, n. 31. Cassinenses uero prescribunt  ut »sit sacellum, quantum possibilitas permittit, iuxta portam  monasterii, quo ad orationem huiusmodi hospites introducantur.« Quod sane haud ita nouum recensque uideri debet; nam Hildemarus, in cap. 66, scribit: »In nostra prouincia solarium habetur super portam et oratorium ibidem.« uallisoletani uolunt  ut prelatus recipiat hospites loco deputato, aut mittat qui eos recipiant; deinde ducantur ad ecclesiam, aut locum aliquem in hospitio, in quo decenter ante aliquam imaginem preces fundi possint. Denique in mss. Constitutionibus Casalis Benedicti hec lego : »Sufficiet orare mente, et dicere quod ad orationem uel laudem Dei pertineat, puta Deo gratias, uel Benedictus qui uenit in nomine Domini; Deus laudetur, aut tale. Alioquin 676 post pacis osculum ducatur ad oratorium, et ibi oretur.«

Manauit autem iste ritus ab antiquis monachis, ut docet Rufinus his uerbis : »Hic est enim mos apud Aegyptum, ut ubi aduenerint, statim per orationem sibi inuicem confederentur.«  Et loquens de S. Apollonio : »Ubi ingressi sumus monasterium, oratione prius, ut moris est, data, pedes nostros propriis manibus lauat.« Et de Nitriensibus: »Tunc deinde nos susceptos adducunt primo cum psalmis ad ecclesiam.« Idem patet ex uita sancti Pachomii, num. 44, apud Rosweidum.

Quod pacis osculum non prius offeratur, nisi oratione premissa, propter illusiones diabolicas.] Tertio, ductis ad orationem hospitibus pacis osculum offerri precipit S. legislator, in signum reconciliationis, in signum amoris et dilectionis, in signum pacis, in signum unitatis catholice: quadruplex enim huiusmodi osculum distinguit auctor libri de Amicitia apud S. Augustinum, quamuis ultimum maxime hospitibus offerri dicat cap. 6.

Illud autem nonnisi oratione premissa propter illusiones diabolicas exhiberi uoluit; id quod ab antiquis item monachis didicerat, testante Rufino , quia »hic est mos apud Aegyptum, ut ubi aduenerint fratres, statim per orationem sibi inuicem confederentur . . . Propterea enim forma huiusmodi inter monachos obseruatur, ut si quis ad eos ueniat, siue uir ille, siue mulier sit, siue senex, siue iuuenis, siue ignotus, siue notus, ante omnia ut oratio fiat, ut nomen Domini inuocetur, quia si fuerit aliqua transformatio demonis, continuo oratione facta diffugiet.« Nonnulli tamen ex priscis etiam monachis ante orationem aduenienti hospiti osculum prebebant, ut manifestum est ex eodem Rufino , ubi de Coprete: »Is, inquit, cum nos uidisset, et osculo salutasset, atque ex more etiam post orationem pedes lauisset, requirebat que gererentur in seculo.« Et de monachis sub sancti Apollonii disciplina degentibus : »Occurrerunt autem nobis cum psalmis, hoc enim moris est eis tacere in aduentu omnium monachorum, et adorantes in facies suas usque ad terram osculabantur nos . . . . . Alii ergo ex fratribus precedebant nos, alii  sequebantur; utraque tamen turba psallebat. Ubi autem appropinquare iam cepimus audita uoce psalmi, ipse etiam Apollonius procedit in occursum, et ut uidit, nos statim prior adorauit usque ad terram, et surgens osculo nos suscepit; ubi autem ingressi sumus monasterium, oratione prius, ut moris est, data, pedes propriis manibus lauat.« Sed et nunc Cassinenses  sola oratione mentali premissa, osculum ante offerunt quam ducant hospites ad orationem. De osculo ipso uidesis Heftenum, lib. XI, tract. 2, disq. 1. De modo illud efferendi, ita scribit citatus a Bernardo Cassinensi Petrus Diaconus: »Antiqui quando recipiebant homines uenientes, stabant in ostio domus sue, et ponebant pedes hospitis super pedes suos, et dabant eis pacem, et sic eos recipiebant in domum suam. »Cistercienses 677 uero statuunt  ut post orationem egressi ab ecclesia »dicat Benedicite  qui sententiam debet legere; deinde flectant semel coram omnibus genua, et erecti osculentur eos, et postmodum resideant.«

In ipsa autem salutatione omnis exhibeatur humilitas.] Omnis, id est tam mentis quam corporis, ut loquuntur commentatores. Salutatio autem, iuxta Boherium, »fit communiter uerbo, manu et osculo; quandoque fit solo uerbo: unde Hispanorum salutatio est Humiliamus nos, ad quod facit uerbum sequens Francorum, Deus uos saluet; Lombardorum, Beneuehau; Sarracenorum, Ey ylla Melaac. Multi tamen salutant hodie inclinando caput, pileumque, siue caputium a capite in totum uel in partem amouendo.«

Omnibus uenientibus siue discedentibus hospitibus inclinato capite, uel prostrato omni corpore in terra, Christus in eis adoretur, qui et suscipitur.] Quem in locum Hildemarus: »Reges, inquit, et episcopos, et abbates prostrati in terra debemus salutare propter exemplum Nathan prophete, qui prostratus Dauid regem salutauit. Reginam uero cum uidet monachus,  non debet monachus prostratus salutare; sed unum genu in terra ponere, aut humiliari debet capite suo. Abbatem uero nostrum, si rarius uidemus, in terra salutare debemus. Ceteros autem, id est comites, presbyteros, monachos, et reliquos inclinato capite salutare debemus.« Ubi triplicem distinguit salutationem: unam, qua toto corpore prostrato reges, episcopos, et abbatem proprium; secundam, qua unico flexo genu reginam; tertiam, qua capite inclinato reliquos salutamus. Rectius tamen, meo iudicio, Smaragdus: S. Benedictus, inquit, »hic sicut superius duas aduenientium inducit personas: unam mediocrem, cui tantum caput inclinatur a fratre; aliam uero summam, que in terram toto prostrato adoratur et corpore; sed tamen in utrisque Dominus iehsu Christus adoratur qui et suscipitur.« Simili modo Bernardus Cassinensis: »Nam reges et episcopi genuum flectione; alii mediocres, comites, abbates, et ceteri capitis inclinatione sunt honorandi;  et ideo dicit uel.« Et Nicolaus de Fractura: »Inclinato capite, ut si fuerint mediocres, uel etiam comites, barones, abbates, et ceteri, capitis inclinatione honorentur. uel prostrato omni corpore in terra. Et hoc si fuerint reges, uel principes, uel marchiones, et eorum maiores, siue spirituales, siue temporales, qui sunt prostrato corpore adorandi. Sic legitur fecisse Nathan propheta, qui regem, ut uidit, adorauit.« Nimirum monachi ad regem non accedebant nisi prostrato in terram corpore: unde Wlfinus Betius, in uita S. Iuniani, num. 9 , »Ut appropinquauit solio regis, ut est consuetudo monachorum, pronus regem adorauit.« Hoc tamen Petri Boherii tempore iam obsoleuerat: »Quod nec, inquit, uidi obseruari, nec qualiter intelligi debeat planam expositionem legi; unde credo quod iste paragraphus debeat intelligi de inclinatione capitis uel corporis, que fit in oratorio, 678 dum hospes orat: nec illud prestat differentiam personarum,  sed temporum, ut frater qui hospitem comitatur, dum orat pariter cum eo, prout tenetur supra, flectat genua et corpus tempore quo hoc fratres faciunt in conuentu; uel sit inclinato capite, si fratres in horis non se prosternunt in terra: et taliter Christus in eis, id est cum eis adoratur, qui et suscipitur.«

Suscepti autem hospites ducantur ad orationem.] »Id est ad ecclesiam coram altari,« inquit Richardus de S. Angelo. Superius dixerat orent pariter; nunc iterum dicit ducantur ad orationem. An uero de duplici oratione, aut de unica tantum intelligendus sit, non satis explicant commentatores. Nicolaus de Fractura de unica intelligit; Menardus primum locum de oratione, que in ipsis monasterii foribus fit propter illusiones diabolicas, interpretatur; alterum de oratione, que fit in oratorio, cum susceptus hospes illuc ducitur, gratias acturus Deo de prospero aduentu, et erratorum in uia ueniam deprecaturus.  Fortassis etiam hic S. Benedictus respexit ad illud Regule S. Pachomii : »Quod si uoluerint  orationis tempore atque collecte uenire ad conuentum fratrum, et eiusdem fidei fuerint; ianitor, uel minister xenodochii nuntiabit Patri monasterii, et sic deducentur ad orandum.« Et reuera solebant olim hospites monachi una cum fratribus tam die quam nocte diuinis interesse laudibus; unde et S. Hidulfus »ordinans interius claustri cuncta religiose, decreuit domum hospitum, ne fratres a superuenientibus molestarentur, ad portam monasterii edificare; et iuxta illam, capellam in qua hospites ad diuina audienda conuenirent,« ut scribit Richerus in eius uita, cap. 19 . Hinc S. Benedictus Anianensis, teste Ardone in eius uita, num. 52 . uolebat ut nocte »ecclesie ostiis patefactis hospitibus pateret ingressus:« hinc et in antiqua monasterii S. Galli delineatione contra basilicam describitur susceptio superuenientium fratrum, cum eorum dormitorio. Ita denique Ingelramnus  abbas Centulensis , in Corbeiensi monasterio hospes, interfuisse matutinis legitur in lib. I Mir. S. Adalardi, cap. 2, et Urbanus papa II ad Cauense cenobium accedens : »Aedes ingressus pontifex sacratissime eucaristie primum reddito cultu, ad specum se contulit . . . . et nocte ipsa cum eisdem fratribus matutinam laudem solemniter persoluentibus deuotus interfuit.« Hec obiter dicta sint, non quasi absolute uelim hunc esse S. Benedicti sensum, sed ad demonstrandum antiquam consuetudinem, qua ipsi etiam hospites nocte diuinis intererant officiis.

Et postea sedeat cum eis prior, aut cui iusserit ipse.] Quia prior, id est abbas, potest esse »alias occupatus, uel potest esse talis, cui necessarius est interpres, uel est minor persona, cui debet sufficere alius comes quam prior, nec abbas siue prior hoc posset adimplere in cenobiis in quibus hospites frequentant,«  ut loquitur Boherius. Is autem cui iusserit abbas, debet esse doctus et litteratus, ex concilio Aquisgranensi, decernente  »ut docti 679 fratres eligantur, qui cum superuenientibus loquantur.

Legatur coram hospite lex diuina ut edificetur.] Circa hanc lectionem plurima hic occurrunt obseruanda.

Primo, nomine legis diuine non solum Decalogus, aut quinque Moysis libri intelliguntur, sed utrumque uetus et Nouum Testamentum, imo »omne uerbum ex lege diuina sumptum quod edificat,« inquit Bernardus Cassinensis. Quid uero absolute legendum sit, uix aliqui definiunt. Olim in Cassinensi asceterio »coram hospitibus legebantur exhortationes quedam excerpte ex libris diui Gregorii pape,« ut testatur Paulus Augustinus a Ianua. Has exhortationes siue sermones in Cassinensi bibliotheca uidit noster Mabillonius. Rodulfus abbas monasterii S. Theodorici prope Rhemos, coram Roberto Flandrensium comite, et Danorum  regina uitam S. Theoderici  iussit legi, ut scribit Adalgisus in lib. Mirac. eius, cap. 15. Denique Patres congregationis Anglicane statuunt , ut »ducatur ad cellam hospitum, ubi a fratre cui mandatur cura hospitum legatur lectio ex I Ioan., cap. Iu, Charissimi, diligamus, etc., usque ad finem; et dicatur, Tu autem, Domine, et statim prosternat se coram hospite, deosculans terram, quo Christus in eo adoretur iuxta regulam.«

Secundo, statim post factam in ecclesia orationem, et exhibitum pacis osculum, antequam hospes duceretur in hospitium, fiebat huiusmodi lectio, ut uidere est in libro Usuum Cisterciensium : »Osculentur eos, et postmodum resideant, et lecta sententia, si expositione indiget hospes, exponatur ei; deinde ducatur ad hospitium, uel presentetur hospitali; fratres autem redeant in claustrum;« et apud Richardum de S. Angelo ad hec uerba: Post hec  omnis ei exhibeatur humanitas: »Post hec, id est ducto ad orationem et lecta coram eo lege diuina.« Sed Bursfeldenses ducto ad hospitium hospite, coram eo aliquid de diuinis Scripturis recitant, Cassinenses uero hunc ad locum ista declarant : »Maxime laudamus hoc fieri si commode possit, et tempus hoc permiserit, ut dum refectio paratur, aliquid hospiti legatur, uel spiritualia dicantur, unde edificetur, habito respectu ad persone qualitatem, et necessitatem. Saltem non omittatur quin ad mensam hospiti aliquid legatur iuxta conditionem persone, ut edificetur.« Similiter in mss. Casalinorum Constitutionibus hec lego : Post pacis osculum »ducatur ad hospitium, et legatur coram eo lex diuina exspectando refectionem, si tempus cesserit, uel dicantur spiritualia ad edificationem. Saltem non omittatur quin ad mensam aliquid hospiti legatur in principio et in fine refectionis, iuxta conditionem persone.«

Tertio, hec olim lectio fiebat in auditorio, ut patet  ex uita sancti Guillelmi ducis et monachi Gellonensis , ubi narratur quomodo suo susceptus fuerit in monasterio. Ac primo quidem num. 21, longe occurritur ei a fratribus, ducitur ad orationem, ecclesieque dona confert. Et postea, num. 22: »Completa oratione, factaque cunctis altaribus 680 sua cuique digna ueneratione . . . . itur in auditorium, et osculatis fratribus, lectaque ex more lectione, factoque pro tempore breui sermone de anime edificatione, mox uir Dei subinfert, et indicat manifeste cur ipse uenerit.« Idem uidere est apud Ekkehardum in lib. de Casibus S. Galli cap. 11, ubi referens qua ratione episcopi et abbates ad uisitandum S. Galli asceterium missi ab Ottone imperatore recepti fuerint: »Adueniunt omnes, inquit, festiue receptis Ciues apostolorum responsorium canitur. Abbas in auditorio debilis residens, introductis quidem eis assurgit. Legitur considentibus lectio de caritate et de pedisequa eius discretione. Qua finita assurgunt  omnes in abbatis et fratrum oscula. Deinde abbas: Benedicti uos a Domino. Et fratres: Qui fecit celum et terram.« Et ita forte capiendus est locus ex uita S. Alcadri abbatis Gemmeticensis, num. 11 . »Susceptis monachis ad domum auditorii eos perduxit.« Est autem auditorium locus capitulo proximus: locutorium appellare solent. Auditorii tamen nomine hic capitulum intelligit noster Mabillonius.

Quarto, exponebatur hospiti recitata lectio, ut docet Hildemarus: »Si autem talis fuerit hospes, debet etiam exponi lectio;« patetque ex supra citato libro Usuum Cisterciensium, cap. 87, et ex Adalgiso monacho in lib. Mir. S. Theoderici cap. 15, ubi refert Rodulfum abbatem suo in monasterio excepisse Robertum Flandrensem comitem, et reginam, eisque ad mensam adhibuisse lectionem ex uita S. Theoderici: »Beatissimi Theoderici uitam uirtutibus illustrem coram eis a fratribus lectam et expositam, quasi saluberrimum anime ferculum illis apposuit, quod pre  ceteris sumptibus et impensis uterque magni fecit.«

Quinto, ubi ignotus aduenisset monachus, lectioni tota simul congregatio aderat, ut manifestum est ex Capitulis monachorum ad Augiam directorum : »Omnes hospites superuenientes cum lectione diuina suscipiunt; incognitis tamen monachis ad lectionem omnis pariter concurrit congregatio, ut Christus in eis adoretur, qui et suscipitur.«

Sexto, Hildemarus: »Sciendum est, inquit, quia sunt multi qui postquam prima uice legunt lectionem hospiti, iam postea nunquam legunt eidem hospiti, etiamsi post unum, uel duos, uel decem annos uenerit. Isti tales non regulariter faciunt, eo quod regula dicit hospiti legi lectionem. Iam si humanitas illi exhibenda est, cur non et lectio ei legenda est, quod melius est? Unde ista potest esse discretio? si enim frequenter uenerit ipse hospes ad monasterium, ita ut post quindecim aut uiginti dies uenerit, quoties  uenerit, toties ei lectio legenda sit, et omnis humanitas prebenda.«

Denique singulare haudquaquam exstitit S. Benedicto lectionem adhibere hospitibus; nam in Regula abbatis Isaie hec lego : »Hilariter occurre extero, et saluta illum, ne discessus uester ab inuicem sit cum detrimento; et caue ne cum aduenerit ad te interroges illum inutilia 681 tibi; sed postula ab illo ut oret, et cum sederit, dic illi: Quomodo uales, frater mi? et exhibe illi librum aliquem ad legendum.«

Et post hec omnis ei exhibeatur humanitas.] Omnis humanitas Smaragdo »dicitur omnis miserantis affectus, et obsequium plenum et perfectum amoris, quod hospitibus exhiberi oportet in cibi, et potus, et omnium illis competentium administrationem.« Hildemaro, »omnis dilectio . . . . sufficiens omnis honestas . . . de temporalibus, id est panis et uinum, cibus, lectum, etc.« Similiter Nicolaus de Fractura humanitatem intelligit »in cibo, potu, in lecto et aliis  qualitatibus rerum administrandarum.« S. Hildegardis, »tam in affabili et sociali sermocinatione collocutionis, quam in omni necessaria corporali necessitate.« Denique Richardo de S. Angelo omnis exhibeatur humanitas idem est, »quasi dicat ostendatur beneuolentia eis, ducendo ipsum per monasterium, querendo de eorum prouincia, et huius similia dicantur.« Humanitas etiam complecitur omnem honoris exterioris demonstrationem; atque ita S. Sabas  »cum hospitem quemdam accedentem susceperat, qui presbyterii ordinationem haberet, eum peragere faciebat in oratorio sanctam oblationem,« ut scribit Cyrillus in eius uita, n. 17.

Bernardus Cassinensis, Boherius, et Turrecremata in omni humanitate etiam carnium esum comprehendi existimant: »Male quidem seruiretur regi, inquit Bernardus, episcopo, uel principi, si ad carnium abstinentiam astringerentur. Sentiat aliter qui uult, tamen in hoc signo uniuersali omnis hoc comprehendi  puto, habita consideratione discretionis ad hospites religiosos sanos, quibus uti carnibus non licet.« Et Turrecremata: »Si hospitibus cibus carnium indifferenter negaretur, non omnis humanitas eis censeretur exhiberi.«

Sed huic opinioni, que contraria est optime monasteriorum ordinis nostri praxi, et quam expresse damnauit Innocentius Papa III, in breui ad abbatem et conuentum Sylue Maioris, qui tale aliquid presumpserant, merito potest opponi illud S. Ambrosii : »Melior est enim hospitalitas in oleribus cum gratia, quam uitulorum pinguium preparatio cum discordia.« Et illud Euagrii in Monachicis, n. 2 : »Si pretextu hospitalitatis de sumptuoso cibo in mentem uenerit, abiice eam cogitationem, nec illi adhereas; per illam quippe insidiatur tibi aduersarius . . . . licet panem duntaxat habueris, aut sal, aut aquam, potes per hec mercedem hospitalitatis acquirere; quod si ne illa quidem habueris,  tantummodo autem bono affectu peregrinum exceperis, benignoque sermone eum donaueris, consimili ratione potes hospitalitatis mercedem consequi.« Itemque integrum S. Basilii caput 20 in Regulis fusioribus, quo uetat ne obtentu cuiuscunque dignitatis, auctoritatisue, qua pollere possent ipsi hospites, soliti commutentur cibi, »nisi forsan, inquit, et ues es nostras immutabimus, si quando cum illustrioribus conuersandum est. Si uero id turpius esset, multo turpius est propter delicatos aliquos mense nostre frugalitatem mutare.« Et paulo post 682 superfluum ac nimis sumptuosum ciborum apparatum redarguens, addit: »Et tu cum multitudine et luxu ciborum mensam fratri preter solitum ad uoluptatem paras, illum luxurie accusas, et gule probris per ea que instituis inhonestas, dum arguis quod huiusmodi luxus uoluptate delectetur.« Fauet antiqua ordinis nostri consuetudo, qua pontificibus olim, regibus et ceteris magnatibus, pisces,  olera, legumina, et similia monachorum edulia in monasteriis apponebantur. S. Ioannes Gualbertus, congregationis uallis Umbrose auctor, Leonem papam cum uniuersa curia Romana hospitio excepit, eisque pisces apposuit, ut in eius actis habetur. Parcius S. Bernardus abbas Clareuallensis, qui pontifici maximo Innocentio II pisciculum ministrauit, cum cardinales uix haberent legumina, ut uidere est in eius uita. Anglorum rex interdum in monasterium Lindisfarnense sub S. Colmanno ueniebat, et communibus fratrum cibis cum eis in refectorio uescebatur, ut scribit uenerabilis Beda in lib. III Hist. Angl., c. 26. Rex Castelle Fernandus cum ueniret ad monasterium S. Facundi, cibis fratrum uulgaribus tantum utebatur, ut refert Rodericus lib. uI de Rebus Hispanie, cap. 14. Conradus rex Romanorum in die Innocentium cum duobus episcopis comedit in refectorio monasterii S. Galli una cum monachis, uilibus eorum cibis contentus; sicut et postridie fecit solo pane et fabis crudis satiatus, ut habetur in uita  S. Notkeri, cap. 16.

Certe uix dici potest quanta Cistercienses religione hanc custodierint obseruantiam, quot decretis, quot statutis uetuerint ne carnes ullo modo ministrarentur hospitibus: »Episcopis et aliis personis, inquiunt in libro Institutionum , que non sunt de ordine nostro infra septa abbatie, et in domibus contiguis carnes nullatenus ministrentur, nec comedere permittantur, nisi grauiter infirmentur.« Et in capitulo generali anni 1192: »Abbates qui hospitibus in sexta feria caseum et oua apposuerint, tribus diebus sint in leui culpa, uno eorum in pane et aqua.« In libro Definit. antiq., renouato predicto decreto libri Institutionum, addunt : »Seculares item uel alterius religionis persone prope cemeteria nostra habitare, uel carnes comedere nullatenus permittantur; et quicunque abbas infra septa abbatie, uel in domibus contiguis carnes talibus ministraxerit, uel ministrare fecerit, preter pauperibus  infirmis aut personis assidue in abbatiis commorantibus in loco ad hoc specialiter deputato, ueniam inde petat in capitulo generali, super hoc grauiter puniendus. Officiales uero, et monachi, et conuersi hoc procurantes uel facientes, omni sexta feria sint in pane et aqua usque ad sequens capitulum generale.« Et infra : »In monasteriis quoque monialium, districtius inhibemus, ne quibuscunque personis regularibus uel secularibus, nisi in extrema necessitate carnes de cetero ministrentur; sed cibi conuentuales, si necesse fuerit, apponantur una die: ubi autem aliter attentatum fuerit, tam ministrantes quam ministrari procurantes per ablationem habitus puniantur.« His addenda sunt summorum pontificum decreta, quibus prohibuerunt 683 ne uisitantes etiam ex officio monasteria Cisterciensis ordinis episcopi carnes ab eis exigerent, ut uidere est Clement. l. III, tit. 13, cap. 2, et ne nobiles sub specie patronatus coniuges in monasteriis introducere, et carnes comedere presumerent,  ut patet ex bulla Gregorii pape IX a nobis supra citata. Absit ergo procul ab hospitiis nostris omnis pinguedo carnium, absit omnis superfluus sumptuosusque ciborum apparatus: hec in domibus regum sint, non monachorum: »Pulsante cellam tuam fratre, inquit Petrus Damiani , protinus tristes ruge discedant, contracta se ora resoluant, serena facies occurrat, festina frons letitiam preferat.« Hec est omnis humanitas quam hospitibus exhibere debemus. Nec quis obtendat auctoritatem, nobilitatem, potentiamque hospitum ad excusandos lautiores ciborum apparatus; nam quecunque hanc in rem proferri possent, iam longo ante tempore refutauit, et ualide quidem, S. Hieronymus scribens ad Nepotianum his uerbis : »Conuiuia tibi uitanda sunt secularium, et maxime eorum qui honoribus tument. Turpe est ante fores sacerdotis Christi crucifixi et pauperis, et qui cibo  quoque uescebatur alieno, lictores consulum, et milites excubare, iudicemque prouincie melius apud te prandere, quam in palatio. Quod si obtenderis te facere hec, ut roges pro miseris atque subiectis, iudex seculi plus deferet clerico continenti quam diuiti; et magis sanctitatem tuam uenerabitur quam opes; aut si talis est qui non audiat clericos pro quibuslibet tribulatis, nisi inter phialas, libenter carebo huiusmodi beneficio, et Christum rogabo pro iudice, qui magis et citius subuenire potest quam iudex. Melius enim est confidere in Domino quam confidere in homine; melius est sperare in Domino quam sperare in principibus.« Optimum et salutare monitum, quod, obsecro, attendant monachi illi qui ad unum aliquando conuiuium expendunt quod uni per annum integrum nutriendo monacho sufficeret.

Ieiunium frangatur a priore propter hospitem.] Nam, ut dicit apud Cassianum  abbas Theonas, »Si uelit quis in fratris aduentu, in quo Christum debet humanitate reficere, et gratissima  susceptione complecti, austeritatem ieiunii custodire, nonne inhumanitatis potius crimen incurrit, quam laudem aut meritum religionis acquirit?« Et abbas Moyses : »Satis absurdum est ut fratri, imo Christo mensam offerens, non cum eo cibum pariter sumas, et ab eius refectione te facias alienum.« uide eumdem Cassianum, lib. u, c. 24.

Nisi forte precipuus sit dies ieiunii, qui non possit uiolari.] ueluti est indictum ieiunium, inquit Hildemarus, et sicut Quadragesime dies, uel Litanie, et ceteri dies ieiuniorum quos Eccelesia celebrat.« Et Smaragdus: »Dies ieiunii, qui uiolari non possunt, dies intelliguntur sancte paschalis Quadragesime, Litaniarum et quatuor anni temporum, aut si alicuius diei festi fuerit agenda uigilia, quando non solum a canonicis clericis, uerum etiam a laicis 684 catholicis ieiunatur.« Eodem fere modo loquuntur Nicolaus de Fractura et Richardus de S. Angelo.  Inter hos etiam precipuos ieiunii dies, qui uiolari nequeunt, ueteres monachi accensebant quartam et sextam feriam: »Solue ieiunium si frater aliquis ad te peregre uenerit, inquit S. Athanasius  seu quilibet alius; nequaquam uero ieiunium certum quarte diei et Parasceues, et Quadragesime et Passionis. Sermo est de illo ieiunio, cuius tu auctor es, secunde, tertieque nimirum et quinte dierum.« Et Cassianus de Aegyptiis monachis loquens : »Absque legitimis quarte sexteque feriis, quocunque pergebamus, quotidiana statio soluebatur.« uide Rufinum, lib. II de uit. Pat., cap. 7, et Pallad., in Lausiaca, cap. 52.

Fratres autem consuetudines ieiuniorum prosequantur.] Ne forte humanitatis obtentu rigor ieiunii et discipline omnino relaxetur, maxime cum hospites nunquam desint monasterio. Imo recte decernunt Carthusiensium Statuta , ne »prior in domo sua cum hospitibus aduenientibus debeat passim et indifferenter  comedere, sed duntaxat cum personis honestis, et talibus quibus hoc commode negare non possit; et tunc etiam quanto rarius, tanto melius.«

Aquam in manibus abbas hospitibus det.] Idipsum hospitalitatis gratia prestabant olim etiam ipsi episcopi, ut patet ex Baudemundo in uita S. Amandi, cap. 20, cui in ciuitatem quamdam aduenienti »hospitalitatis more episcopus aquam in manibus fudit.« Imo ipsi seculares uiri, ut constat ex Beda in uita S. Cuthberti, c. 29.

Pedes autem hospitibus omnibus tam abbas quam cuncta congregatio lauet.] Hec sententia duobus modis intelligi potest: 1o ut singulis hospitibus abbas et omnis simul cum eo congregatio pedes lauet; 2o ut singulis hospitibus singuli congregationis monacho suo quique ordine, ipso incipiente abbate pedes abluant. Sic enim cuncta congregatio pedes hospitibus lauare dicitur, sicut omnes fratres coquine officium  implere, eo quod suo quisque ordine illud exerceat. Et primo quidem sensu uix unquam crediderim hoc Regule caput obseruatum fuisse, nisi forte erga ignotos monachos, quibus ad lectionem diuine legis, quam S. legislator faciendam prescribit, omnis concurrebat congregatio, ut supra uidimus. Atque ita Paulo postea uirodunensi episcopo pedes manusque lauisse dicitur abbas cum fratribus Theologiensis monasterii . S. Thomas abbas Farfensis  cum uiros sanctissimos Paldonem, Tasonem et Tatonem »hospitio suscepisset, ut monachorum ac bonorum moris est Christianorum, cum fratribus, ut ei solitum fuit, secundum Domini preceptum eorum pedes abluere peregit,« ut scribit Autpertus in uita S. Paldonis, n. 5. Alioquin si omnibus indifferenter hospitibus cuncta simul congregatio pedes lauare coacta esset, fratres in hoc hospitalitatis officio occupati cetera Regule officia implere non possent, quod argumentum ualide urget Petrus uenerabilis  ad S. Bernardum scribens.

685 Posteriori sensu beatum Benedictum intellexisse uidetur S. Hildegardis ad hec uerba cuncta congregatio lauet, sic scribens: »Scilicet illi, quibus abbas illud opus iniungit;« et Richardus de S. Angelo: »Id est aliqui de congregatione.« Clarius Hildemarus: »Quod uero dicit pedes hospitum cuncta congregatio lauet, per dies uicissim discretio est facienda.« Et infra: »Sic enim facimus de pedes lauare pauperibus; id est illi qui offerunt in die ad missam, illi etiam post uesperam uadunt pedes pauperibus lauare, et cantando lauant pedes, et post lotos pedes miscent; post miscere dicunt capitula, et orationem Adesto officium seruitutis nostre, etc.« Ubi respexisse uidetur ad illud monachorum ad Augiam directorum capitulum : »Ut sint equidem quotidie sex per breuem deputati fratres sacram offerentes oblationem, incipientes ab abbate, omnes per ordinem, sicut et nos aliquando  fecimus, qui etiam pedes peregrinorum in unaquaque feria lauant.« De Cluniacensibus ita scribit Petrus uenerabilis ad S. Bernardum : »Facimus tamen quod possumus, et per totius anni spatium, unaquaque die, tribus peregrinis hospitibus manus et pedes abluimus, panem cum uino offerimus, abbate in ordine suo id faciente, nullisque nisi infirmis, qui hec implere non ualent, exceptis.« Idem in Cassinensi monasterio suo tempore, obseruatum fuisse innuit Bernardus Cassinensis. Nunc uero Cassinenses iis potissimum pedes abluunt, qui ad conuersionem ueniunt . In Regulari Concordia S. Dunstani istud ea de re statutum reperio : »Omni die sine intermissione tres ex his qui continuo in monasterio pascuntur eligantur pauperes, quibus eiusdem mandati exhibeatur obsequium; quique eisdem pascantur uictualibus quibus fratres utuntur. Hoc ergo modo illuc eundi ordinem prosequantur: scilicet sabbato pueri dextri chori cum suo custode illud peragant;  sequenti die dominica residui pueri sinistri cum altero custode; deinde singulis diebus hebdomade ad unamquamque feriam tot constituantur fratres ad hoc agendum, ut extra abbatem nullus ab hoc debito seruitutis excusetur; qui tamen abbas non una tantum feria, sed sepius, dum ei uacuum fuerit, utque opportunitas dictauerit, sese ad hoc agendum impendat. De cetero superuenientibus peregrinis pauperibus, abbas cum fratribus quos elegerit, secundum Regule preceptum, mandati exhibeat obsequium.« Simile aliquid cernitur in mss. Farfensis monasterii Consuetudinibus; quibus editum ab Ingulfo abbate pro suo Croylandensi monasterio decretum adiicere possumus, quod etsi prolixum uideatur, tamen multa edificatione digna continet, que pii lectores in nobis merito desiderarent : »Ad honorem etiam Dei, et populi sui edificationem, recolens ego in transmarinis  monasteriis, scilicet Fontanellensi, Fiscannensi, Gemmeticensi, Molismensi, Cluniacensi, nec non et in Floriacensi, et in omnibus aliis antiquioribus cenobiis mandatum pauperum quotidie post magnam missam fieri, et populum Dei in hoc multum edificari; ac in omnibus Anglicanis cenobiis huiusmodi mandatum pauperum uel omitti, uel penitus 686 ignorari, cum totius conuentus mei consilio statui pro nostris benefactoribus in nostro monasterio deinceps quotidie peragendum; donans eleemosynario nostro, qui pro tempore fuerit, licentiam exeundi de choro ad magnam missam statim post dominici sacramenti consecrationem, uolens ipsum eleemosynarium ad portam monasterii tunc directe procedere, et tres peregrinos in locutorium magnum ante finem magne misse adducere. Quod si peregrini non fuerint, tres senes inopes sint adducti. Quod si nec tales senes adfuerint, tunc tres honesti pueri in loco trium paralyticorum circulariter per uillam lectis decumbentium, tam mulierum quam  uirorum, in dictum locutorium inducantur; et eis sicut aliis peregrinis aut senibus pedes abluantur, sed uictualia ad paralyticos, in quorum loco sederant, integre transmittantur. Peregrinorum uero ac senum pedes abluantur, ibique sua uictualia comedant, si uoluerint; et reliquias tam cibi quam potus secum deferant. Quod si ibidem comedere noluerint, omnia uictualia in uillam libere secum tollant. Recipiet autem quotidie eleemosynarius ad hoc mandatum faciendum tres panes monachales, tres lagenas ceruisie conuentualis, et tria fercula coquine; que omnia ut ibi parata existant, ante aduentum monachorum, qui magna missa finita, statim de choro uenient ad pedes predictorum pauperum abluendum, eleemosynarius prouidebit, et tam personas quam uictualia quam honestius poterit procurabit. Quod si suadente diabolo ex auaritie malo, uel obedientie odio dictus eleemosynarius non tres, sed duos, uel unum aliquando pauperem introduxerit,  illo die sit in pane et aqua absque aliqua misericordia sibi super hoc facienda; et nisi quot illo die subtraxerit, alio die suppleuerit, totidem ministrationes die sequente subtrahantur, quot personas ille subtraxit, nichilominus ipso in sua penitentia pro sua inobedientia remanente, nisi dominicus dies, seu festum alicuius sancti interuenerit. Quod si nec tali penitentia se corrigere uoluerit, eiectus de officio suo, alius fiat eleemosynarius, qui negotia pauperum iuxta formam pretaxatam melius uoluerit procurare. Hanc namque consuetudinem cum aliquandiu tenuissemus, de aliis monasteriis comprofessi nostri ad nos accedentes, multum edificati cum ad sua rediissent, eumdem modum etiam apud suos introducebant.«

Antequam hinc discedamus, queret fortassis aliquis quonam potissimum tempore ueteres monachi pedes hospitibus abluerint? hoc enim S. Benedictus tacuit. Regula S. Pachomii statim post ipsorum hospitum aduentum, etiam antequam ducantur ad  hospitium, id fieri uelle uidetur . In Regula uero S. Fructuosi lego : »Hospitibus uel peregrinis fratribus cum summa reuerentia caritatis et ministrationis obsequia sunt prebenda, et ad uesperum lauandi pedes; et si ex itinere sunt confecti, oleo perungendi.« Ita S. Barnardus abbas Ambroniacensis et postea uiennensis episcopus  »receptorum hospitio peregrinorum omnium uespere pedes abluebat,« ut legitur in eius uita, num. 5. 687 »Sed et ipse B. P. Benedictus, ut scribit S. Hildegardis, cum hospites quos susceperat comesturi essent, aquam manibus eorum porrexit; et cum a mensa surrexissent, pedes eorum lauit; et hoc propter exemplum Filii Dei, quod in cena discipulis exhibuit, fecit, exceptis mulieribus, quarum pedes non tetigit; sed contemptum mundi et in habitu, et in sancta conuersatione sua ostendebat eis.« Denique in concilio Aquisgranensi exstat  canon  »ut mandatum, si tempus cene est, tam fratrum quam etiam peregrinorum post cenam fiat.« Et tamen S. Paulo postea uirodunensi episcopo in Theologiensi monasterio diuertenti statim post orationem pedes loti sunt, ut habent eius acta num. 3. Nicolaus Brauus scribit Orientalibus in communi usu fuisse antequam cibus sumeretur; Occidentalibus uero post cenam, antequam cubitum eatur , hospitum abluere pedes. Bursfeldenses etiam post completorium hospitum mandatum prescribunt in Ceremoniali.

Pauperum et peregrinorum maxime susceptioni cura sollicite exhibeatur.] Olim in monasteriis nostris aliquis frater pauperum susceptioni preficiebatur, qui eos in xenodochio monasterii edibus uicino excipiebat; cuius rei exempla habemus in uita S. Agili abbatis Resbacensis, num. 20, sec. II; apud Adreualdum, in lib. Mir. S. Benedicti; apud Walfridum, in lib. Mir. S. Galli, cap. 43; in uita S. Popponis num. 13; apud Bollandum, 25 Ianuarii. Idipsum etiam  enixe rogarunt olim monachi Fuldenses, in libello supplici ad Carolum Magnum, postulantes , ut »peregrinorum susceptio et lauatio in eis pedum non negligatur, sed secundum Regulam, et secundum priorum nostrorum consuetudinem, quandocunque uenerint misericorditer suscipiatur, et ab omnibus fratribus lauatio pedum eis exhibeatur.«

Coquina abbatis et hospitum super se sit, etc.] In quem locum Smaragdus: »Aestimatur enim a multis, quia sicut coquina alia quam fratrum, et in alio erat constituta loco, ita et mensa abbatis non tunc in communi refectorio erat cum ceteris mensis posita; sed in alia erat cellula segregata, quam crebro uenientes hospites frequenter cibis inuenirent paratam. Sed modo ab episcoporum, abbatum, et ceterorum Francorum magno concilio salubre inuentum est consilium, ut pro sua et fratrum custodia habeat in communi refectorio mensam, ubi quando adfuerint cum hospitibus; quando uero defuerint, cum quibus  uoluerit reficiat coram fratribus.« Istud Francorum magnum concilium haud erat aliud ab Aquisgranensi, in quo statutum est , »ut abbas, uel quispiam fratrum ad portam monasterii non reficiatur. In refectorio autem omnem eis humanitatem manducandi ac bibendi exhibeat. Ipse tamen ea cibi potusque mensura contentus sit, quam reliqui fratres accipiunt. Si uero propter hospitem uoluerit ad solitam mensuram fratribus sibique augere aliquid, in sua maneat potestate.« Sed plura de his inferius ad caput 56; sufficiat hic interim notare ex Hildemaro coquinam hospitum ita collocandam esse 688 iuxta coquinam monachorum, ut inter utramque parua sit fenestra, per quam ex una parte fratribus, ex alia hospitibus in refectorio comedentibus ministretur.

In quam coquinam ad annum ingrediantur duo fratres, qui ipsum officium bene impleant.] Nam »tales sunt eis ministri delegandi, qui et pulmenta strenue preparent, et deuoto eis ministerio obsecundent, et de his que illis residua sunt, neque  fraudem faciant, neque occulte comestione se illicita polluant,« inquit S. Fructuosus . Ex Regula autem Orientali  »aduenientibus diuersis fratribus escas parabit« cellerarius.

Quibus ut indigent solatia administrentur, etc.] Huc facit quod in mss. S. Benigni Diuionensis Consuetudinibus legitur : »Ut autem deesse non possint qui hospitibus honeste obsequantur, constitutum est ut famuli D. abbatis et prioris, qui cum eis equitare solent, omnes accipiant quotidianum uictum de manu hospitarii, et quotidie sint in eius presentia, ut quod ipse iusserit faciant; et si quis illorum quoquam abierit absque eius licentia, illo die iustitia carebit. Preterea habet proprios famulos, et proprium coquum, et duos asinos ad ipsum hospitium deputatos, qui ligna quotidie apportent, ut cum hospites superuenerint in promptu sit copia lignorum.

 Item et cellam hospitum habeat assignatam frater, etc.] Eius munia describit Heftenus l. II, tract. 2, disq. 3. Celle autem nomine S. Benedictus integrum intelligit hospitium, plures in cellas diuisum; ubi illud maxime notandum est, in nostris olim monasteriis aliud fuisse monachorum ab hospitio diuitum et pauperum, ut patet ex Consuetudinibus S. Benedicti abbatis Anianensis , in quibus legimus »in hospitali hospitum monachorum honestissimam susceptionem, segregata domo susceptionis aliorum hospitum;« ex Hildemaro hunc in locum sic scribente: »Notandum est enim quia, si potest fieri, talis claustra hospitum debet esse nobilium sicut monachorum cum sua ordinatione. Talis etiam debet esse claustra pauperum qualis infirmorum. Talis etiam monachorum hospitum qualis etiam infirmorum, ubi omnia necessaria preparari possint. Si autem non potest esse, sicut dixi, separata loca episcoporum a diuitibus, sint simul tamen separata a pauperibus, et abbatibus, et monachis; eo quod non  possunt insimul conuenire comes et episcopus cum pauperibus et abbatibus peregrinis.« Et alibi : »uerum quia dicit regula de hospitibus suscipiendis: Et domus Dei a sapientibus sapienter administretur, intelligunt, quia dormitorium ubi monachi suscipi debent habetur separatum a laicorum cubiculo, id est ubi laici iacent, eo quod laici possunt stare usque mediam noctem, et loqui, et iocari, et monachi non debent, sed magis silentium habere, et orare: ideo iuxta oratorium illorum monachorum hospitum est dormitorium, ubi ipsi iaceant soli reuerenter, et possunt nocte surgere qua hora uelint, et ire in ecclesiam . . . Quod si dormitorium monachorum hospitum non est iuxta oratorium propter orationem faciendam, 689 sed cum laicis; tunc domus Dei non sapienter a sapientibus ministratur.« Erat ergo monachorum hospitum dormitorium iuxta oratorium; et quidem idem forte cum dormitorio fratrum, aut saltem ab eo non longe  separatum, ut patet ex lib. II Dial. S. Greg., cap. 35, ubi S. Benedictus describitur in turri quiescens una cum Seruando diacono; »ante eamdem uero turrim largius erat habitaculum, in quo utriusque discipuli quiescebant;« S. Benedicti scilicet et Seruandi. Hinc illud concilii Aquisg. decretum , »ut dormitorium iuxta oratorium constituatur, ubi superuenientes monachi dormiant.« In antiqua tamen delineatione S. Galli monasterii dormitorium monachorum hospitum longe dissitum erat a dormitorio fratrum, licet et ipsum contra oratorium: nam dormitorium fratrum ecclesie contiguum ex parte meridionali, dormitorium autem monachorum hospitum ex septentrionali. Que autem dicimus de separatione hospitii monachorum ab hospitio diuitum atque pauperum, confirmantur ex eadem delineatione, ex Bernardo Cassinensi, et ex Boherio.

Ubi sint lecti strati sufficienter.] Hic Smaragdus, »a sternendo, inquit, lecti strati dicuntur; strati quasi storiati; storia enim dicitur quod nos mattam uel  nattam dicimus: in his autem solis antiqui monachi dormire solebant, et his solis lectulos suos sternebant.« Eodem modo loquitur Petrus Diaconus, sed Bernardus Cassinensis et Boherius lectos stratos intelligunt lectos »ordinatos cum suis stramentis, id est omnibus ad quiescendum necessariis preparatos.« Similiter Richardus de S. Angelo lectos ordinatos quos etiam molles uult esse S. Fructuosus, c. 10. uide Regulam Magistri, cap. 79.

Et domus Dei a sapientibus sapienter administretur.] S. Pachomius »sollicitudinem totius dispensationis erga fratres et peregrinos eisdem commisit, qui se in ordine sequebantur,« ut legimus in eius uita, cap. 25 .

Hospitibus autem, cui non precipitur, nullatenus societur neque colloquatur.] Hec fuit communis ueterum monachorum praxis, quam uidere est in omnibus pene antiquis Regulis, Regula SS. Serapionis,  Macarii, Paphnutii, et alterius Macarii : »Nec licebit aliqua fratri eum superueniente sermocinari, non sit illi cura interrogandi unde uenerit, ad quid uenerit, uel quando ambulaturus sit, nisi soli qui preest Patri, aut quibus iusserit ipse.« Regula secunda SS. Patrum : »Aduenienti peregrino nichil plus exhibeat quam pacem; reliquum non sit illi cura unde uenerit, pro quo uenerit, nec quando ambulaturus sit, nec se iungat ad fabulas cum illo.« Pene incerti auctoris apud S. Basilium : »Si quis cum accedentibus peregrinis congressus colloquatur, preterquam quo det pacem, exceptis ad hoc designatis, careat benedictione.« Regula Tarnatensis : »Aduenientibus quoque nichil preter humilitatis affectum et debitum famulatum iunior exhibebit; et curam habere de causa qua uenerit, quandoque reuersurus sit, non presumat; quia 690 hoc seniorum sollicitudo, non iuniorum presumptio debet inquirere.« Denique Regula S. Isidori : »Nullus propinquum,  uel extraneum hospitem, uel monachum, familiarem seu parentem, uidere absque imperio audeat senioris.« Hic uidetur respexisse S. Isidorus ad illud S. Pachomii : »Si quis ante ostium steterit monasterii, dicens se uelle uidere fratrem suum uel propinquum, ianitor nuntiabit Patri monasterii, et ille accitum interrogabit prepositum domus, si apud eum sit; et permittente eo, accipiet comitem egressionis sue, cuius fides probata est, et sic mittetur ad fratrem uidendum, uel ad proximum.«

Sed si obuiauerit, aut uiderit, salutatis humiliter, ut  dictum est, et petita benedictione pertranseat, etc.] Quid esset illa benedictio, quoue modo peteretur, explicat Boherius his uerbis: »Secundum modum religionis etiam in salutando dicunt religiosi maioribus Benedicite; hoc enim benedictionem esse puto, uel debet dicere frater Domine mi, aut Reuerende Pater, non licet mihi uobiscum loqui, quare cum benedictione uestra discedo. Hospes autem debet utrique respondere, Ite, Pater, uel Frater, in benedictione Dei.« Et in secundo comment., »Petita benedictione, id est dicto Benedicite. Sed quid, inquam, huic bene respondetur? Ite, Pater, uel Frater, in Dei benedictione.« Similiter et Nicolaus de Fractura benedictionem ait peti »per illa uerba Benedicite.« Porro mos fuit apud ueteres monachos, non tantum ut ab ipsis hospitibus benedictionem peterent, sed etiam ut ipsi eam hospites ab se suscipiente rogarent, ut clarum est ex Rufino : »Cumque salutassemus eum . . . , regatus est a nobis, ut orationem simul et benedictionem daret.« Hancque  iterum, cum recederent, resumebant: »Ut autem, addit idem Rufinus, cepimus ab eo uelle proficisci, datis nobis benedictionibus, Pergite, inquit, filii.« Et de S. Apollonio loquens : »Benedicens ergo nos dimisit, atque in hec uerba benedictionem dedit, Benedicat uos Dominus ex Sion, et uideatis que bona sunt Ierusalem omnibus diebus uite uestre.« Ita etiam Marculfus monachus , qui S. Columbanum conuenerat, »accepta ab eo benedictione, calle quo uenerat repedauit« ut scribit Ionas in eius uita, n. 14.



CAPUT LIu. Si debeat monachus litteras uel aliquid suscipere.


 Nullatenus liceat monacho nec a parentibus [a 1Kb] suis, nec a quoquam hominum, nec sibi inuicem 691 litteras, eulogias, uel quelibet munuscula accipere [b 1Kb] aut dare, sine precepto abbatis. Quod si etiam a parentibus suis ei quidquam directum fuerit, non  presumat suscipere illud, nisi prius indicatum fuerit  abbati. Quod si iusserit suscipi, in abbatis sit potestate cui illud iubeat dari [c 1Kb] : et non contristetur frater cui forte directum fuerat [d 1Kb] ; ut non detur occasio diabolo [e 1Kb] . Qui autem aliter presumpserit, discipline regulari subiaceat.





COMMENTARIUS.


Nullatenus liceat monacho nec a parentibus suis, nec a quoquam hominum, nec sibi inuicem litteras, aut eulogias, uel quelibet munuscula accipere, aut dare sine precepto abbatis sui.] Acute hic Bernardus Cassinensis: S. Benedictus, inquit, »in hac prohibitione tria genera personarum, et tria genera nominat rerum: persone sunt parentes, aut alii quilibet homines, et etiam inuicem fratres; res sunt littere, eulogie, et munuscula, que a parentibus non licet suscipere, ne de affectu parentum uideatur monachus per munus aliquid retinere; ab aliis etiam hominibus non licet, quia nichil cum mundo commune  monachus habet; sibi inuicem etiam non licet, quia singularitatem amoris uel fedus illicitum demonstraret.«

Primo ergo S. Pater uetat litteras absque licentia abbatis mitti aut recipi; idque ex ueterum monachorum disciplina, quam uidere est apud Cassianum lib. Iu, cap. 16; apud S. Basilium, hic a Smaragdo citatum; in Penis incerti auctoris apud eumdem Basilium; in Regula S. Augustini, cap. 9; S. Cesarii ad monachos, c. 15; ad uirgines, c. 23, et in Recapitulatione, c. 6; in Regula S. Aureliani ad monachos, c. 6; ad uirgines, c. 4; in Penitentiali S. Columbani;  in Regula Tarnatensi, c. 19; S. Isidori, c. 22; S. Fructuosi, c. 8, et S. Donati, cap. 53.

Huius instituti causa precipua fuit, ne diuinis contemplationibus mens deuota a Deo auocetur; uix enim lingua effari aut intellectus capere potest quantis animum perturbationibus nimia et inordinata litterarum scriptio exagitet. »Quantus tumultus est in mente dictantium, uerba sunt S. Bernardi , ubi multitudo obstrepit dictionum, ubi orationum uarietas et diuersitas sensuum concurrit, ubi sepe respuitur quod occurrit, et requiritur quod excidit, ubi quid pulchrius secundum litteram, quid consequentius  iuxta sententiam, quid planius propter intelligentiam, quid utilius ad conscientiam, quid denique 692 cui, uel post, uel ante, ponatur, intentissime attenditur, multaque alia, que a doctis in huiusmodi curiosius obseruantur!« Quantis animum pulsat motibus preteritorum recordatio, charorum, propinquorum, et relicte patrie suauis memoria! Hec cum serio perpenderet quidam monachus , et »ei post annos quindecim patris et matris, amicorumque multorum de prouincia Ponti complures epistole delate fuissent, accipiens grandem fasciculum litterarum, diuque apud  semetipsum uoluens: Quantarum, inquit, cogitationum causa erit mihi hec lectio, que me uel ad inane gaudium, uel ad tristitias infructuosas impellent! Quot diebus horum recordatione, qui scripserunt, intentionem pectoris mei a proposita contemplatione reuocabunt! Post quantum temporis digerenda est hec mentis concepta confusio, quantoque labore rursus iste tranquillitatis reparandus est status, si semel animus litterarum permotus affectu, eorumque recensendo sermones ac uultus quos tanto tempore dereliquit, iterum eos reuisere, ipsisque cohabitare, et animo ac mente ceperit interesse? quos profecto corporaliter deseruisse nichil proderit, si corde eos incipiat intueri, ac memoriam quam seculo huic renuntians quisque uelut mortuus abdicauit, reuiuiscens eamdem rursus admiserit. Hec uoluens in corde suo non solum nullam resoluere epistolam definiuit, sed ne ipsum quidem fasciculum resignare, ne scilicet eorum qui scripserant, uel nomina recensendo, uel  uultus recordando, a spiritus sui intentione cessaret. Itaque, ut eum constrictum susceperat, igni tradidit concremandum: Ite, inquiens, cogitationes patrie, pariter concremamini, nec me ulterius ad illa que fugi reuocare tentetis.« Egregium plane facinus, ac uero monacho dignum! Eadem prorsus mente Gerardus pius Belga monachus  »litteras sibi missas, nisi argentissime cause essent, et respondere illico cogeretur, nunquam nisi pomeridiano tempore legebat, ne quid potissime, ut dicebat, diei parti et Deo sacratiori lectione profana detraheret, et distractioni alicui ianuam aperiret. Solitus etiam, si ad eas nonnichil affici uideretur, multo sepe tempore, priusquam legeret, seponere: litteras autem ad suos missas sollicite perlegens, si quid rumoris e seculo afferrent, eiusmodi delere, siue prescindere solebat; si quid uero perturbationis, siue inanis glorie allature uiderentur, omnino cremabat, que autem ex iis conducere uiderentur, ipse significabat.«

 Secundo, uetat S. Benedictus dare aut accipere eulogias sine precepto abbatis. Quid autem sint eulogie hic inquirendum est.

Eulogie non ab Greco, quod est bonum, et lego Latinum, quod est eligo, quasi bonum aliquod electum, ut uolunt Bernardus Cassinensis, Nicolaus de Fractura et Boherius; sed ab Greco, hoc est bene, et etiam Greco, id est dico, uel sermo, Latine benedictio dicitur: quo nomine intelligitur

Primo, quodcunque munus ex caritate datum, loquendi formula ab Hebreis deducta, qui munuscula benedictiones appellabant, ut I Regum XXu: »Accipe benedictionem hanc, quam attulit ancilla tua;« 693 ubi Septuaginta legunt . Et ita intelligendus est S. Bernardus ad episcopum Laudunensem scribens : »Ex quo episcopari cepisti, nullam a uobis adhuc benedictionem accepimus, neque sacculum, neque peram, neque calceamenta in pedibus;« et ad Guidonem diaconum cardinalem   »Sollicitus fui fratribus nostris . . . benedictionem quoque, quam destinaueras exhibere.«

Secundo, specialius eulogie dicte sunt munera ex SS. reliquiis missa. Sic S. Gregorius Eulogio Alexandrino episcopo scribens : »Eulogias, inquit, S. Marci a beatissima fraternitate uestra transmissas, cum ea caritate qua transmisse sunt secundum notitiam earum suscepimus.« Et iterum in eadem epistola: »Preterea transmisimus crucem paruulam, in qua de catena amatorum uestrorum inserta est benedictio.«

Tertio, eulogie sumuntur pro pane illo qui ad consecrandam eucaristiam destinatur, ut uidere est apud Ioannem Moschum : »Easdem uero benedictiones imposuerunt diaconi sancto altari, quas cum Ioannes presbyter offerret, etc.«

Quarto, pro eucaristia ipsa, ut apud Maximum  martyrem : »Eleuans sacerdos sacrum panem, ostendebat eulogiam dicens, Sancta sanctis.«

Quinto, apud nostros dicte sunt hostie benedicte, que singulis diebus ante communes cibos monachis non communicatis in refectorio prebebantur, de quibus uide lib. I de Antiquis monach. Ritibus, cap. 9. Eulogias etiam uocabant panes qui in ecclesia benedicuntur, olimque distribuebantur iis qui ob quoddam impedimentum diebus festis et dominicis non sumebant eucaristiam; idque, ut nonnulli arbitrati sunt, ex decreto Pii pape, quamuis epistola illa unde id deducunt sit supposititia; de quibus in concilio Nannetensi, can. 9, et in capitulis Hincmari Rhemensis episcopi, cap. 7, qui panes etiam fidelibus in signum communicationis in eadem fide mittebantur, unde in Laodiceno concilio, can. 32, statuitur »quod non oportet hereticorum eulogias accipere.«

Sexto, eulogie dicte sunt quecunque res benedicte, quo sensu Fortunatus in uita S. Germani Parisiensis  episcopi, num. 11, liquorem benedictum eulogiam uocat, et in uita S. Mederici panis benedictus eulogia appellatur.

Septimo, eulogias etiam uocabant communem panem, quem in amoris et beneuolentie signum inuicem sibi mittebant; unde Paulinus epist. 1 ad Seuerum: »Panem campanum de cellula nostra tibi pro eulogia misimus.« Et Florentius presbyter infectum ueneno panem S. Benedicto, quasi pro benedictione transmisit, ut testatur S. Greg. lib. II Dial., cap. 8.

Octauo: »In iure, inquit Richardus de S. Angelo, exponitur eulogium, id est testamentum. Extra de Testamentis cap. uos quidem, et Codex lib. II, cap. Iubemus.«

694 Nono: »uel dicas, addit idem Richardus, quod sunt boni sermones facti de aliquo, sic exponit pe. san. extra de do. et cantu. Cum olim, super prima glossa.«

Iam uero queritur quo sensu hic eulogia a S. P. Benedicto  sumatur. Nonnulli, ut scribit Bernardus Cassinensis, eulogias dixerunt esse adiectiuum ad litteras. Menardus de eulogiis panis, quas antiqui Patres sine superioris licentia dare prohibuerunt, ut uidere est in Regula sancti Cesarii, cap. 23, et S. Donati, cap. 53, S. Benedictum intelligit. Hildemaro, »eulogie sunt munera maiora, ueluti sunt cappa serica, uel aliud, queque maioris pretii sunt.« Idem sentiunt Bernardus Cassinensis et Boherius. Richardus autem de S. Angelo dicit esse gaudeolas. Ego uero eulogiarum nomine omne munerum genus prohibitum existimo. Atque ita Benedictus Heftenus: »Asserendum uidetur, inquit, interdictas ab eo cuiusuis generis eulogias, siue panes, siue esculenta, siue alia quelibet fuerint munera, ut illud: Aut quelibet munuscula, accipi possit pro prioris uocis explicatione.«

Tertio, denique S. Pater uetat quelibet munuscula, quod non sic acceperim pro prioris uocis explicatione, quasi eulogiarum nomine sanctus Benedictus sola  intellexisset munuscula: nam et maiora prohibuit; sed addidit quelibet munuscula, ne quis ea tanquam minoris pretii dare uel recipere propria auctoritate presumeret.

Porro in mittendis recipiendisque litteris aut eulogiis attendere debemus imprimis ad illud S. Hieronymi : »Crebra munuscula, sudariola, et fasciolas, et oblatos ac degustatos cibos, blandasque ac dulces litterulas sanctus amor non habet.« Maxime autem a parentum muneribus cauere oportet, iuxta illud S. Orsiesii : »Si quis in domo monasterii sub preposito manens, nulla re indigens, quam in monasterio habere permissum est, et habet patrem fratremque, et amicum carissimum, nichil ab eis penitus accipiat, non tunicam, non palliolum, non aliam quamlibet rem.« Ne quam tamen conquerendi occasionem fratres habeant, prudenter addit. »Si autem comprobatum fuerit quod  minus habeat de his que precepta sunt, culpa omnis atque correctio ad prepositum conuertetur.«

Quod si etiam a parentibus suis ei quidquam directum fuerit, etc.] Ita fere Regula S. Aureliani, cap 5; Regula Tarnatensis, cap. 19, et S. Isidori.

Et non constituetur frater, cui forte directum fuerat, ut non detur occasio diabolo.] Scilicet aut per tristitiam, aut per inuidiam, aut per murmurium, ut loquitur Smaragdus.

Qui autem aliter presumpserit, discipline regulari subiaceat.] Hec uerba referri possunt uel ad precedentem periodum, et non contristetur frater, etc., uel ad omnia que hoc continentur in capite. Priorem sententiam sequitur Smaragdus; posteriorem Hildemarus, Bernardus Cassinensis, Richardus de S. Angelo, 695 et Boherius in utroque commentario: »Illud uero, inquit Hildemarus, quod dicit, regulari dicipline subiaceat, ad illa omnia que superius uetuit respicit, id est si tribuerit, si acceperit, aut  litteras, aut eulogias, id est maiora munera, aut munuscula, id est parua, aut murmurauerit, uel contristatus fuerit, et reliqua, discipline regulari subiaceat.«

Quanti uero hoc Regule Benedictine caput fecerit S. Gregorius, uel exinde patet, quod cum in illud peccasset Catellus monachus, et eum postea Urbicus abbas prepositum monasterii Lucusiani sub Bono  abbate fieri petiisset, negauit S. pontifex, quia, inquit , »quod monachus non sit agnouimus: ex parua enim eulogia quam Bonus monachus accepit, partem petendo contentionem facere in itinere minime timuit, quod ex quanta amaritudine cordis descenderit, poterit tua dilectio scire, si Regulam monachorum nosse uoluisset.« Antiquiores etiam monachi  scribentes aut recipientes absque permissione litteras, congregatis in synaxi fratribus, prostratos in terram ueniam postulare iubebant, quandiu culpam abbas indulsisset. Pene incerti auctoris, apud S. Basilium, num. 49, eos excommunicant; S. Columbanus in Penitentiali superpositione damnat; S. Isidori Regula, cap. 16, triduana excommunicatione etiam emendandos decernit. Denique in ms. codice 47 bibliothece Cassinensis inter casus priori reseruatos ab annis fere trecentis tertium exstat: »Quod nullus mittat litteram uel ambasciatam extra monasterium, nec ab aliquo ea recipiat sine licentia.«

 Quod si mittentes aut recipientes litteras ita plectebant, quanto magis eulogias, aut alia quelibet munuscula, que quidem iuxta Regulam Tarnatensis monasterii  »peregrinis et ignotis deputabuntur, aut certe incendio cremabuntur.« Recipientes uero aut mittentes ad minus in capitulo uerberentur, ex lib. Instit. cap. gener. ordin. Cisterc., dist. 6, cap. 9.



CAPUT Lu. De uestiario et calciario [a 1Kb] fratrum.


 uestimenta fratribus secundum locorum qualitatem ubi habitant, uel erum temperiem, dentur: quia in frigidis regionibus amplius indigetur, in calidis uero minus. Hec ergo consideratio penes abbatem est. Nos tamen mediocribus locis sufficere credimus  monachis [b 1Kb] , per singulos cucullam et tunicam: cucullam, in hieme 696 uillosam [c 1Kb] , in estate puram, aut uetustam; et scapulare propter opera: indumenta pedum, pedules et caligas. De quarum rerum omnium colore aut grossitudine non causentur monachi, sed quales inueniri possunt in prouincia qua degunt [d 1Kb] , aut quod uilius comparari possit.

Abbas autem de mensura prouideat ut non sint curta ipsa uestimenta utentibus ea, sed mensurata. Accipientes noua, uetera semper reddant in presenti, reponenda in uestiario propter pauperes. Sufficit enim monacho duas tunicas et duas cucullas habere, propter noctes, et propter lauare ipsas res: iam quod supra fuerit, superfluum est [e 1Kb] , amputari debet. Et pedules, et quodcunque est uetus reddant,  dum accipiunt nouum. Femoralia hi qui in uia  diriguntur de uestiario accipiant; que reuertentes [f 1Kb] lota ibi restituant. Et cuculle et tunice sint aliquanto a solito quas habent modice meliores: quas exeuntes in uia accipiant de uestiario, et reuertentes restituant.

 Stramenta autem lectorum sufficiant, matta, sagum, lena [g 1Kb] et capitale. Que tamen lecta frequenter ab abbate scrutanda sunt, propter opus peculiare, ne inueniatur. Et si cui inuentum fuerit quod ab abbate non accepit, grauissime discipline subiaceat. Et ut hoc uitium peculiare [h 1Kb] radicitus amputetur, dentur ab abbate omnia que sunt necessaria: id est, cuculla, tunica, pedules, calige, bracile, cultellus [i 1Kb] , graphium, acus, mappula, tabule, ut omnis auferatur necessitatis excusatio. A quo tamen abbate semper consideretur illa sententia Actuum apostolorum: quia dabatur singulis prout cuique opus erat . Ita ergo et abbas consideret infirmitates indigentium, non malam uoluntatem [i 1Kb] inuidentium. In omnibus tamen iudiciis suis Dei retributionem  cogitet.





COMMENTARIUS.


 697 uestimenta fratribus secundum locorum qualitatem uel erum temperiem dentur, etc.] Quod S. P. Benedictus hic ait secundum locorum qualitatem, iuxta Hildemarum »duobus modis intelligitur. Uno modo intelligitur qualitatem locorum, iuxta quod potest in  illo loco, ubi habitant, abbas uestimenta inuenire. Altero modo intelligitur secundum qualitatem loci, et erum temperiem, quod unum significat, ac si diceret secundum locorum qualitatem, et exponendo quid sit locorum qualitatem, subiungit, id est erum  temperiem. Sed iste sensus posterior uerior est.« Smaragdus uero et Petrus Diaconus locorum qualitatem exponunt, secundum quod locus est magis operosus, uel minus; uel secundum quod in asperiori uel ameniori loco monasterium situm est; uel secundum quod magis uel minus oportet eos laborare propter paupertatem; quia quanto magis laborant, et in asperiori loco sunt, plus consumunt de calciamentis et de uestimentis. Bernardus Cassinensis, Richardus de S. Angelo, Petrus Boherius, utramque expositionem recipiunt. Quod uero S. Pater dicit erum temperiem, ipsemet explicat cum subdit, quia in frigidis regionibus amplius indigetur, in calidis uero minus.

Nos tamen mediocribus locis sufficere credimus monachis per singulos cucullam et tunicam, etc.] Quid sit cuculla, quid tunica, quid scapulare, pedules, et calige paucis inquirendum est.

Cuculla apud antiquos genus erat uestimenti caput et humeros circumambiens, ut docet imprimis Cassianus  , de cucullis Aegyptiorum loquens in hunc modum: »Cucullis perparuis usque ad ceruicis humerorumque dimissis confinia, quibus tantum capita contegant, indesinenter diebus utuntur ac noctibus, scilicet ut innocentiam et simplicitatem paruulorum iugiter custodire, etiam imitatione ipsius uelaminis commoueantur.« Eamdem cuculle notionem dedit nobis uir doctissimus Floridus eo in libro quem Gallico idiomate de Moribus Christianorum conscripsit, ubi sic discurrit : La cuculle estoit un capot, que portoient les païsans, et les pauures. Cet habillement de teste deuint commun à tout le monde dans les siècles suiuans; et estant commode pour le froid, il a duré dans nostre Europe enuiron iusqu'à deux cents ans d'icy. Non seulement les clercs et les gens de lettres, mais les nobles mesmes, et les courtisans portoient des capuces, et des chapperons de diuerses sortes. A monachis tamen non tam commodi atque utilitatis gratia gestabatur, quam ad  innocentie et simplicitatis signum, ut patet tum ex citato Cassiano, tum ex his Euagrii uerbis : »Cucullus equidem signum est gratie Dei 698 Seruatoris nostri, que caput eorum partem principalem tegit, et in Christo infantiam confouet;« tum ex Sozomeno de monachis sic loquente : »Caput integumento, quod cucullum appellare solent, operiebant, quo ostenderent se uitam perinde simplicem et sinceram agere, atque pueros lacte nutritos, quorum caput eiusmodi tiaris inuoluunt, ut tegatur simul et foueatur;« tum denique ex S. Dorotheo, doctrina I. Huiusmodi cucullas gestabant etiam sanctimoniales, ut patet ex Palladio . Pachomiani suis cucullis figuram crucis purpuree assuebant; iisque solis induti sabbato et dominica ad corporis Christi communionem accedebant, testante eodem Palladio . Ex quo coniicere licet cucullas illas non solum caput et humeros, sed integrum etiam corpus subtexisse; quis  enim credat eos toto fere corpore nudos ad communionem accessisse?

Aliam cuculle notionem innuit Theodemarus in epistola ad Carolum Magnum: »Sed quia percontati estis quid uestimentum cuculle debeat intelligi, cucullam nos esse dicimus quam alio nomine casulam uocamus, et inde est quod in hieme uillosam, in estate puram aut uetustam beatus Pater habendam instituit, quia scilicet hoc genus uestimenti solet cum uillis intexi.« Huic notioni consonat S. Isidorus : »Casula, inquit. est uestis cucullata, per diminutionem a casa, quod totum hominem tegat.« Et Smaragdus: »Per diminutionem a casula dicitur cuculla, et a casa casulla, et a casulla cuculla.« Certe casulam monachorum fuisse indumentum patet ex uita S. Seuerini abbatis Agaunensis, apud Bollandum, 11 Februar.; ex uita S. Cesarii Arelatensis episcopi, lib, II; ex Actis S.  Fulgentii Ruspensis episcopi, et ex uita S. Filiberti abbatis Gemmeticensis, sec. II Benedict. Quid autem sit casula docet S. Isidorus, scilicet uestis que totum hominem tegat, unde dicitur casula, quasi parua casa, que totum corpus in se contineat, sine manicis, et cum huiusmodi forte cucullis Pachomiani accedebant ad sacram communionem: uestimenti genus satis incommodum, cuius forsitan loco, si coniecturis locus sit, S. Benedictus indulsit scapulare propter opera, quod ex utroque latere apertum est, ut facilius brachia exerantur, et liberiorem eorum usum habeant laborantes. Casulam etiam aliquando pro tunica talari, aliquando pro alio indumenti genere usurpari: docet noster Mabillonius in prefatione ad seculum I Bened. pag. 55.

Aliter etiam Smaragdus cucullam explicat: »Cucullam, inquit, dicit ille  quod nos modo cappam dicimus.« Idem asserit Hildemarus infra citandus. Quid autem sit cappa uix coniicere possum. Theodemarus in citata ad Carolum Magnum  epistola seipsum ita explicat: »Illud autem uestimentum quod a Gallicanis monachis coculla dicitur, et nos cappam uocamus, quod proprie monachorum designat habitum, melotem appellare debemus, sicut et hactenus in prouincia a quibusdam uocatur, de quo, sicut B. Gregorius scripsit in libro Dialogi, ereptus ab aqua per Maurum monachum puer Placidus 699 dixit: Ego cum ab aqua abstraherer, melotem supra me abbatis cernebam, eumque me ab aquis educere considerabam.« Iam uero quid sit melotes discimus ex Isidoro : »Melotes, que etiam pera uocatur, pellis est caprina, a collo pendens precincta usque ad lumbos, etc.« Ubi pro pera legendum esse penula credit Alardus Gazeus in comm. ad Cassian., lib. I, cap. 8. Sed an huiusmodi habitum gesserit aliquando S. Benedictus merito dubitauerim. Heftenus censet melotem S. Benedicti tempore alio nomine uocatam fuisse cucullam; id quod probari posset ex capitulari  Theodori Cantuariensis episcopi, in quo prescribitur ut in monachorum ordinationibus abbas caput monachi uelet cuculla per dies septem; nam Hildemarus in Regule cap. 58 ritus huius mentionem faciens, melote exprimit quod Theodorus cucullam uocat. uerum idem Hildemarus hunc in locum scribens melotem ad scapularis, quod tamen nonnulli etiam cucullam uocarunt, similitudinem accessisse asserit; cucullamque, quam idem cum cappa esse docet, a melote distinguit; »nam aliud est cuculla, inquit, aliud melota, eo quod S. Benedictus cucullam dicit de ea quam nos cappam uocamus.« Cappam aliter describunt Bursfeldenses in Ceremoniali his uerbis: »Itinerantes pro floccis, si uelint, poterunt uti cappa rotunda, que flocco sit breuior, ut ex utraque parte foramen habeat ad exserenda brachia, et desuper caputium assutum, ad instar caputii regularis: subtus uero cappam scapulare deferant, et capellum de filtro nigrum in superficie, non hirsutum, sed planum.«

 Clariorem cuculle notitiam tradunt recentiores. S. Hildegardis cucullam dicit esse uestem »amplam, et ad talum descendentem, manicis breuibus, et manum modice precedentibus, duobus quoque gyronibus in utroque latere sub ascella deorsum profluentibus, cui caputium desuper adherebat, quod singulare signum monachi est, significans ne hac uel illac ad seculum prospiciat, cum illud super caput suum habet.« Ab huiusmodi cuculla haud multum discrepat ea quam gestabant olim monachi Fuldenses, cuius figuram ex tabella Fuldensi, qua legatio ad Ludouicum imperatorem impetrando nouo abbati destinata ob oculos ponitur, exhibet noster Mabillonius in prefatione ad seculum u Benedictinum. Horum siquidem cernitur »cuculla non adeo ampla, manicis satistrictis, capitio in acumen desinente, et ad pectus magis aperto, cetera totum corpus ambiens ad talos usque.« Hanc cuculle descriptionem  confirmat antiqua imago »Desiderii abbatis cucullati, talari scilicet uestimento undique clauso, nec admodum sinuoso, manicis non amplis,« quam in archiuo Cassinensi asseruari asserit Angelus de Nuce in notis ad epist. Theodemari ad Carolum Magnum. Sed et Bernardus Cassinensis hunc in locum ita scribit: »Cucullam dicit Petrus Diaconus esse cappam, propter diminutionem a casula; cuius est diminutiuum cuculla. Paulus uero Diaconus quod cuculla tunica est de lana. In hoc uero Cassinensi monte cucullam appellamus habitum cum caputio ex omni parte clausum, longisque manicis 700 manicatum; quod dictum Cistercienses sequuntur in uocabulo et figura.« Bernardo concinit Nicolaus de Fractura, ex quorum testimonio elicitur, a tempore Desiderii ampliatas fuisse Cassinensium cucullarum manicas. Ad Cistercienses uero, de quibus hic Bernardus, quod spectat, uide Iuliani uarnerii librum quem Gallice de antiqua Regule Benedictine praxi composuit, cap. 29. At uero, iuxta Boherium, »cuculla  est habitus longus et amplus, sed manicas non habens; flocus autem, de quo non habetur in Regula, neque in iure antiquo, est habitus longas habens manicas.« Aliquod hic discrimen assignat Boherius inter cucullam et frocum, quem nonnulli cum ea confundunt. Istud discrimen agnouit etiam Bernardus Cassinensis infra citandus, dum scribit Cluniacenses et Ultramontanos monachos scapulare appellare cucullam, et desuper manicatam uestem sine caputio gerere, quam frocum uulgariter dicunt. Hanc differentiam confirmat et explicat scriptor Apologie Henrici Iu imperatoris: ita enim habet: »Cuculla dicitur uestis cucullata propter cucullum, qui est capitis operimentum . . . . . Igitur cuculla est tunica talaris, et cucullata, atque manicata, habens speciem crucis per quatuor partes extense, ut eum qui mundo crucifixus est, hec quadriga ex omni parte concludat.« Et post multa: »Sed quia otiositas inimica est anime, ideo propter opera  tantum constituit S. Benedictus alteram cucullam, que dicitur scapulare, eo quod eiusmodi uestis apta sit caput tantum et scapulas tegere.« Itaque iste auctor duas distinguit cucullas: unam paruam, que, ut infra scribit, ad renes tantum deflueret, quam scapulare S. Benedictus appellat, et simpliciter cucullam nuncupabant Cluniacenses, aliique Ultramontani monachi, uocantque hactenus Cluniacenses; alteram maiorem, que totum corpus ambiret, manicas et caputium habentem, quam illi flocum siue frocum uocabant, qualem supra descripsimus, cum hoc tamen discrimine, quod frocus Cluniacensium caputio careret, maior autem cuculla minime. Utramque uestem S. legislator concessit, et quidem cum caputio; unam ad laborem, alteram extra opera; unde corrigendus est Boherius, dum scribit de froco in Regula nichil contineri, cum frocus, si ei caputium assuatur, et cuculla maior non differant. Hanc S. Benedictus in hieme uillosam, in estate puram esse uoluit: Cluniacenses tamen, ut scribit Nicolaus  de Fractura, tam in estate quam in hieme uillosam deferebant. uillosam autem, secundum Bernardum Cassinensem, »intelligunt quidam, quod de panno debeat fieri uilloso, id est quod uellus ouis sit ad ministrandum calorem. Alii uero dicunt, cuculle pellem ouinam cum suo uellere iungi debere; sed qualiscunque sit cuculla, cum uellere debet esse ut frigus propellat.« Et reuera pelliciis usos fuisse olim monachos et moniales infinitis posset exemplis demonstrari. Iis certe usa est seculo uII S. Austrudis Laudunensis abbatissa, ex eius uita, n. 24, sec. II Bened. Sed de cuculla satis, nunc de tunica.

Tunica, quam alio nomine colobium appellabant, uestis erat linea, 701 perparuas adeo manicas habens, ut cubitos non excederent, unde uestis sine manicis uulgo nuncupatur; de qua Cassianus scribens de monachi habitu , »colobiis,  inquit, lineis induti, que uix ad cubitorum ima pertingunt, nudas de reliquo circumferunt manus.« Et certe assutas olim non fuisse tunicis monachorum manicas colligi posse uidetur ex lib. I Mir. S. Bertini, cap. 2; ex uita S. Austreberte abbatisse, n. 10, patetque ex uita S. Guthlaci, n. 26, sec. III Benedictino. Cuius rei rationem hanc reddit Euagrius : »Quod autem nudas habent manus, indicat uitam absque hyprocrisi et simulatione; inanis enim gloria uirtutes obtegere et obumbrare ualet, que laudem semper ab hominibus captat, fidemque expellit.«

Tunicas ex lino gestasse testatur Cassianus; sed ex Hildemaro »tonica de lana intelligenda est esse; nam potest esse et linea tonica, et serica, sed in hoc loco uidetur intelligere de lana tonicam esse debere.« Magister hebdomadariis coquinam intrantibus tunicas ex sacco, cucullas ex segestri fieri mandat in Regule cap. 81.

Tunicis assuebant caputia nostri Fuldenses, ut ex  Browero notat Heftenus ; sed et Cistercienses, ut ex lib. Usuum, cap. 70, manifestum est: testaturque Iulianus uarnerius uidisse se anno 1612 in monasterio Clareuallensi tunicam assutum habentem caputium quadratum, manicas ad brachii longitudinem, et ita latas ut duo pugna capere possent, quam ad instar tunice S. Bernardi factam esse asserebant. In statutis quoque Lanfranci prescribitur, ut nouitius capitio assuto tunice induatur. Et tamen S. Hildegardis tunicam describit laneam, »et aliquantulum cuculla constrictiorem, sed circa crura aliquantulum largiorem, et ad pedes tendentem, brachialiis nec multum amplis, nec multum constrictis, ad manus tendentibus; imo autem gyrone in utroque latere sub ascella deorsum descendente, que desuper caputio carebat.« Et Bernardus Cassinensis, »tunicam uero, inquit, appellamus illam quam sub cuculla portamus, corpus nostrum utrinque tegentem, sed caputio carentem, cum manicis  mediocriter et mensurate longis.« Similiter et Boherius: »tunica est uestis quam subtus habitum portamus, corpus utrinque tegens, sed caputio carens, sed manicis mediocriter mensuratis et longis. Hoc apud nos cotardia uocatur, que rotunda etiam esse debet per circuitum, et non scissa, nec longitudine nimia, aut breuitate notanda, largas etiam habet manicas usque ad pugnum protensas, non consutitias.«

Scapulare, quod et analabus, uestis est monastica, quam nobis sub crucis similitudinem representant ueteres, ut uidere est apud Euagrium in tom. III Monum. Eccles. Grece, pag. 69, probatque Menardus in notis ad Concord. Regul., cap. 62, § 1, eo quod ante et retro penderet, et ad humeros latius esset, unde et de scapulari locum illum ex uita S. Guillelmi ducis et monachi Gellonensis intelligit : »ueste apostolica instar crucis induitur,« approbante etiam nostro Mabillonio. De hac ueste ita scribit Hildemarus: »Scapulare dicitur illud  unde Greci 702 schema uocant, cum quibus capita tegunt, et cingunt illa sibi, ad cuius similitudinem uidetur esse illud uestimentum quod melotam uocamus.« Et Bernardus Cassinensis: »Puto scapulare dictum a scapulis, eo quod scapulas tegat; et usque hodie tam Cassinenses quam Cistercienses habitum caputiatum a scapulis ex utraque parte dependentem scapulare appellant. Sed Cassinenses idem scapulare sub brachiis circa medium corporis, quasi ad locum cinguli sutum quasi ad mensuram medii palmi de consuetudine claudunt, quod scapulare quando operantur ne opus impediat desuper cingunt, sine quo etiam scapulari, uel sine cuculla manicata non se sacris uestibus ad explenda diuina officia induere debent. Illud insuper scapulare benedicitur ab abbate, quando monachus profitetur. Attamen Cluniacenses et Ultramontani monachi scapulare illud cucullam appellant, et desuper uestem manicatam sine  caputio gerunt, quam uestem frocum uulgariter dicunt. Puto autem quod Cistercienses ad fontem recurrerunt Cassinenses [* 1Kb] et ab illo tam uocabulum quam figuram utriusque traxerunt scapularis et cuculle.« Simile aliquid habet Nicolaus de Fractura. De Cisterciensibus uide Iulianum uarnerium loco supra citato. Bursfeldenses scapulare suum ita describunt : »Pro opere uero manuali, et, ex apostolico indulto, etiam in ministerio diuino sub sacris uestibus etiam scapulari utimur; cuius caputium eidem assutum retro et ad utrumque latus unam palmam habebit, minus in extenso quam cuculla. Pars uero scapularis ante et retro dependens latitudinis medie ulne sit, uel quasi, longitudo usque ad talos.« Cassinenses uero prescribunt , ut »scapularia monachorum sint longa super tunicam per dimidium quarte, lataque secundum latitudinem rascie. Scapularia nouitiorum sint stricta et curta, et protendantur usque ad genua.«

Scapulare S. P. Benedictus indulsit propter opera  loco cuculle, quam tunc deponebant, unde et cuculle nomen ei inditum est, siue quia cuculle uices teneret, siue propter caputium: hinc de scapulari locum hunc ex uita S. Benedicti Anianensis  merito intellexeris: »In habitu quoque dissimiles fecerat multorum consuetudo; siquidem nonnullis usque ad talos cuculle pendebant, quamobrem uir Dei uniformem cunctis tenendum monachis instituit modum, ut non amplius a duobus cubitis excederet mensura, uel usque ad genua pertingere posset;« id quod confirmat Smaragdus ad hunc locum sic scribens: »Quod uero ille dicit scapulare propter opera, hoc nos modo dicimus cucullam.« Postea uero usus inualuit, ut non solum ad opera, sed omni etiam tempore scapulare deferretur; rarius cuculla, nec nisi ad diuina officia et alia huiusmodi exercitia.

Nullam hic S. legislator zone mentionem facit; cuius tamen usum supra, cap. 22, prescripsit, decernens  ut uestiti dormiant monachi, et cincti cingulis aut funibus. S. Cuthbertum zona linea usum fuisse constat ex Beda in eius uita, cap. 23; sed S. Fulgentius Ruspensis episcopus »pelliceo cingulo tanquam monachus utebatur,« uti legimus 703 in eius uita. De zone usu et significatione uidesis Heftenum, lib. u, tract. 4, disq. 1, et tract. 10, disq. 7.

Nihil quoque de camisiis siue interulis S. Benedictus, quas S. Robertus abbas Molismensis repudiasse legitur apud Ordericum uitalem in Hist. lib. u, et consequenter Cistercienses, quorum in Institutis, cap. 4, decernitur »uestitus simplex et uilis, absque pelliciis, camisiis, stamineis, qualem denique Regula describit.« Harum loco S. Patrem Benedictum, primosque eius discipulos cilicium carne tenus gestasse contendit Heftenus : exemplo esse potest S. Tillo monachus Sollemniacensis , cuius »indumentum ualde erat uilissimum, sola tunica uidelicet atque cuculla, et intrinsecus  ad carnem cilicium, quod tandiu donec pre nimia uetustate consumptum nulli usui aptum esset portabat,« ut habent eius acta. Carthusianis etiam duo cilicia indulget Guigo in Statutis, cap. 28; de primis etiam S. Emeramni Ratisponensis monachis scribit Arnulfus eiusdem monasterii monachus , quod »lineis camisiis utebantur seniores, qui eas habere potuerunt, ceteri laneis utebantur, ob penuriam scilicet cilicinarum uestium.« Postea tamen cilicio suffecte sunt lanee camisie siue staminee, ut patet ex uita S. Benedicti abbatis Anianensis , qui, testante Ardone eius discipulo, »concessit necessitatis causa, propter quam regula iubet, duas scilicet stamineas, etc.« Totidem antea suis permiserat S. Fructuosus in Regule cap. 4, et postea concilium Aquisgranense, can. 22, Regulaque solitariorum, cap. 49. Sed et Ansegisus abbas Fontanellensis  in sua constitutione de uictu et uestitu monachorum »drappos albos 20, de quibus camisie 20 fieri possent,« suis Fontanellensibus assignauit. Denique sanctus Odilo abbas Cluniacensis  »die quodam duos in itinere pueros fame peremptos reperit. Mox equo desiliens, laneam qua indutus erat ad carnem subduxit sibi interulam, eaque, prout uelaminis quantitas permittebat, utrumque cadauer obuoluens, exhibet mortuis sepulturam,« quemadmodum scribit Petrus Damiani in eius uita. Ceterum nostris lineis uti camisiis, preterquam forte infirmis, nunquam licuit. »Monachi, inquit Zacarias papa in epistola ad Pipinum et uniuersos Francie episcopos et abbates , laneo indumento, iuxta normam et regulam monastice discipline, atque traditionem sanctorum probabilium Patrum, sine intermissione utantur; quia monachi ab omnibus illicitis debent abstinere. Apostolis autem diuinum datum esse mandatum duas tunicas non habendi: tunicas dixit itaque laneas, non lineas.«  Et antea S. Ferreolus in Regula prescripserat  »ut monachus quamlibet delicati corporis linea ad nuda corporis non utatur.« Et S. Isidorus: »Lineo non oportet indui monachum.« In litteris etiam G. abbatis Mosomensis, et A. abbatis Marchianensis ad abbates S. Theoderici  et S. Crispini, quibus eos sue prouincie constituunt uisitatores, hec lego: »Inhibeatis in eisdem capitulis districte, ne abbates uel monachi lineis utantur extra monasterium, quando equitant, cum hoc cedat in scandalum secularium, et totius ordinis nostri derisum, nec 704 etiam intra monasterium, nisi euidens infirmitas et corporis debilitas hoc requirat.« Idem decernunt in suis constitutionibus pro monachis Benedictinis Innocentius III, Gregorius IX, Nicolaus Iu in bulla ad Cluniacenses, et Benedictus XII. Pueris tamen lineas camisias permittebant Cluniacenses ex Udalrico, lib. III, cap. 8. Aelredus uero  uirginibus suis duas  stupacio camisias uel staminas.

Pro pedum indumento S. Benedictus indulsit pedules et caligas. Quid uero sint pedules, quid calige, non facile explicauerim: »Pedules, inquit Smaragdus, dicit ille, quod nos modo dicimus calceos: caligas ille, quod nos subtalares uel soccos uocamus; calige autem a callo pedum dicte, uel quia ligantur, nam et calcearii uocantur.« Hildemarus: »Pedules sunt illa uestimenta que in modum tribuci facta sunt, sed pedes tegunt, unde quia in pedes mittuntur, pedules uocantur; sunt enim multi monachi qui propter sudorem pedum diuidunt illud, quod in pedes mittunt, ne graue sit eis ad lauandum. Calige autem, ut Isidorus dicit, dicte sunt a callo pedum, uel quia ligantur; nam socci non ligantur, sed intromittuntur.« Bernardus Cassinensis: »Quanquam expositores diuersimode de istis duobus indumentis pedum exponendo dicant, quidquid in pedibus mittitur siue de corio, siue de lana fiat, pedules congrue appellantur:  pedules enim a pede dicuntur, calige autem dicuntur a calceamentis crurium, a calcio, calcias, calciare; hinc caliga, calige. uel etiam caliga dicitur a colligo, colligas, quasi circa collum ligata, quia calige ligantur . . . . Sed nota quod monachi ultramontani habent pedules de lana diuersos ab illo indumento in modum tibiaci facto, et operiunt tibiam propter facilem ablutionem, et ad euitandum quandoque pedum sudorem; de nocte autem abstrahentes illos pedules, pedibus iam nudatis, retentis tibiacis in lecto quiescunt, ne forte pedulum impedimento fumositates per poros emisse retineantur incluse, et sic per consequens caput ledant ad cerebrum ascendendo.« Nicolaus de Fractura »pedules de corio, et caligas de lana intelligit.« Econtra Richardo de S. Angelo calige sunt: »Ocree, uel calsaria, uel aliud genus uestimenti; et dicitur inquit,  a callo pedum, uel quasi a colligando, quia ligantur dure.« Boherius in primo commentario, relata Bernardi et Smaragdi sententia, addit: »Ego credo cum Cato quod pedules, lis, dicitur a pes, et est pars caligarum que pedem capit, licet largius forsan hoc magister hic intellexerit, ut supra dicitur. Et scias quod soccis de corio commodius utimur; et hi non ligantur, sed calige, sed tantum mittuntur, quod Teutonia, et nos botas dicimus.« Antiqua uersio Gallica ms. hec duo uocabula pedules et caligas ita reddit: Chaussons et hautx soullez; uersio Ioannis de Précis, soulers chauçons; uersio Theobaldi Artaldi, les chauces et les chauçons de drap, et les souliers de cuir; uersio Guidonis, des souliers, ou des chaussons, et des chausses; uersio recentior, des bas et des souillers. Menardus noster pedules dicit esse fascias; et reuera fasciis usos esse ueteres patet ex 705 Aimoino in lib. II de Mir. S. Benedicti, num. 2: Fasciolis a tibiis resolutis ad binas pontis tabulas se alligauit. Caligas uero calceamentum ex pellibus,  quod ad mediam suram surgebat, multisque ligulis seu corrigiis constringebatur. Heftenus pedules interpretatur udones, siue laneos soccos, Gallice des chaussons. Caligas uero sandalia, siue soleas simplices sine superiori corio, sed multis corrigiis ligatas, fere ad instar sandaliorum, que hodie ferunt Patres capucini. Sed tamen sancta Radegundis  de caliga sua sibi duas fecit manicas, ut scribitur in lib. II de eius uita, num. 8, quod coriaceis sandaliis parum conuenit. In hac tanta uarietate aliquid certo definire difficile est. De pedulibus apud antiquiores monachos nichil quod sciam reperi: caligis uero ad propellendum in hieme frigus, et in estate cum meridiani estus feruor exigeret, utebantur. Existimaret aliquis S. Benedictum estate caligas indulsisse, quibus hieme pedules addiderit, quidquid tandem indumenta illa pedum exstiterint. Ita S. Isidorus, qui utrumque, pedules et caligas concedit, »pedules, inquit , utentur in monasterio,  quandiu hiemis cegerit uiolentia, siue dum fratres gradiuntur in itinere, uel proficiscuntur ad urbem.« Et S. Fructuosus : »In ipsis quoque calceariis hoc utendum est, ut hieme pedules calceent qui uoluerint, a die calendarum Nouembrium usque ad calendas Maias. Reliquis estiuis mensibus caligarum tantum solatiis muniendi sunt.« Magister tamen in Regula sua de calceamentis hec habet : »Oportet fratres caligas habere ferratas triclinas, non ad lusum, sed ad usum, quas debent tempore hiemis uti; estatis tempore unctas reponi. Et caligas omnes oportet habere clauatas, tam in monasterio quam in uia, ut et diu reposite calige conseruentur, et pes fratris in caliga refrigeretur. Ad nocturnos uero ligneos culpus  utantur, ne inquinatis pedibus ad suum reuertentes stratum, lectorum sagos non inquinent. In hieme uero ad nocturnos pedulibus utantur pelliceis propter frigus pedum.« Quod de clauatis caligis hic dicitur confirmari potest ex eo quod S. Gregorius papa de S. Equitio abbate  scribit ; Clauatis calceatus caligis erat. S. Eugendus abbas Iurensis , habebat »calceamenta fortia rusticaque in modum priscorum Patrum, constrictus ocreis crura, fasciolisque plantas.« An uero per ocreas caligas, per fasciolas pedules intellexerit? At decessor eius S. Lupicinus  »calceamento tum tantummodo usus est, cum pro aliquibus forsitan ad comitatum intercessurus ingressus est. In monasterio uero etsi prolixius egressus est ad culturam, lignea tantum sola, que uulgo soccos monasteria uocitant Gallicana, continuato potitus est usu.« Non defuere etiam tam ex antiquis quam ex recentioribus monachis qui nudis ambularent pedibus. De S. Antonio id colligere licet ex eius uita, cap. 23. S. Fructuosus, teste ualerio in eius uita, num. 3 , »Nudus uestigiis penetrabat loca nemorosa.« Et infra, num. 11, »uili habitu excalceatis  nudisque pedibus« dicitur. Idem de Sitriensibus monachis scribit Petrus Damiani in uita S. Romualdi, cap. 64. Denique primos Molismenses 706 fratres ciuitatem Trecas nudis pedibus aliquando ingressos esse constat ex uita S. Roberti, num. 8 .

Hactenus de uestibus a S. Benedicto concessis; nunc quas alii monachorum Patres suis indulserint gestauerintque rescire forte an optabit aliquis. Rem ex antiquis eorum regulis et factis illustrare iuuat. Atque ut a S. Pachomio, qui primus cenobitarum Pater exstitit, ducamus exordium, in Regula sua, prout est in codice Regularum excusa, sic loquitur : »Exceptis his que a Patre monasterii per domorum prepositos diuidentur, id est armatura sua, leuitonariis duobus, et uno attrito ex usu, sabano longiore, quod collo humerisque circumdat pellicula, que pendet ex latere, gallicis et cucullis duobus, zona et bacello; preter hec quidquid inueneris absque contradictione auferes.« Eadem fere  habet Orsiesii abbatis eiusque discipuli doctrina : »Sufficit nobis habere quod homini satis est, duo leuitonaria, et alium attritum, et palliolum lineum, duos cucullos, zonam lineam, gallicas, pellem et uirgam.« Quales essent Basilianorum uestes discimus ex uita S. Philareti seculo XI a Nilo monacho cetaneo scripta, num. 21 , ubi agens de illius ad habitum monasticum receptione, has recenset uestes: Sticarium, id est tunicam; pallium, quod supra ceruices et scapulas est; cucullium, quod capiti imponimus; crucem in fronte gestandam, et cingulum cum sua fibula. Inter Aegyptiorum monachorum uestes Euagrius Sithensis monachus in epistola ad Anatolium  has nominat: Cucullum, analabum, melotem, zonam, et baculum. Alias addit Cassianus eo in libro quem de Habitu monachi conscripsit, ubi has eorum uestes earumque symbola explicat, scilicet cucullum, colobium, rebrachiatoria,  mafortes, melotem et pellem caprinam, cingulum et caligas.

Abbas Patermuthius adolescentem ad se conuersionis gratia accedentem »lebitone indutum, cuculla capiti circumposita, ac melote ad humeros, cinctumque linteo ad monachale institutum, exercitiumque promouit,« ut uidere est in Aegypt. monach. Historia . In Regula S. Isidori hec lego : »Ternis tunicis, et binis palliis, singulisque cucullis contenti erunt serui Christi, quibus supra adiicietur melotes pellicea, mappula, manice quoque, pedules et calige.« In Regula uero S. Fructuosi : »uestimenta non multa nec superflua sint, duabus tantum cucullis, uillata et simplici, et uno palliolo, ternisque tunicis, et stamineis duabus cuiusque necessitatis querimonia sufficienda est. In ipsis quoque calceis hoc utendum est, ut hieme pedules calceent, qui uoluerint, a die calendarum Nouembrium usque ad calendas Maias: reliquis estiuis mensibus caligarum  tantum solatiis muniendi sunt. Femoralium usus cuiquam est permittendus, maxime his qui ministerio implicantur altaris.« Denique in Regula Magistri : »Habere debent fratres in hieme paraturam grossam, quotidianam, stamineam, et tunicam aliam nocturnam, quam post nocturnos puduclent ; quia in die diuersis occupantur laboribus. Habeant enim in hieme et pallium 707 stamineum, braccas laneas, et fasciolas aut pedules. In estate uero habeant paraturam linostimam, non satis grossam propter laborem et sudorem; et habeant pallios, linostimos subtiles non satis propter estus sudoris, et braccas lineas. Fasciolas lineas uero uti Dei homines prohibemus, ut aliquid distet a clerico monachus. Et habeant singulas paraturas linostimas subtiliores, quas diebus festis solum in processionibus utantur. Et in estate habeant singula mannariola linea propter sudores, et singula facitergia per decadam  . . . . . . Hebdomadariis coquinam intrantibus sacci sint tunice, et cuculle sint segestre.«

Ex dictis hactenus satis refutata manet eorum sententia qui priscos monachos a secularibus uiris non fuisse habitu distinctos, nisi quod simplices et rusticanas uestes portarent, incunctanter asserunt. Certe S. Palemon Pachomium adolescentem post multas preces in cellam admissum monachorum habita induisse scribitur in antiqua eiusdem S. Pachomii uita, n. 4 . In Regula eidem ab angelo tradita inter alia ferebatur scriptum, »ut peregrinus alterius monasterii, si ueniret, habens habitum diuersum, nullus cum eo comederet, excepto eo qui iter agens id obseruare non posset;« et inter precepta eiusdem S. Pachomii, que post eius uitam edidit Bollandi continuator, decimus sextus prescribit, ut monachum fieri uolentem secularibus uestibus exuant, et nouitiorum habitu uestiant. Ipse S. Pater Benedictus seculum fugiens sancte conuersationis habitum quesiuit, ut scribit S.  Greg. in lib. II Dial. Et plane, sicuti optime argumentatur S. Basilius , »iuxta cuiusque propositum competens ei debet esse uestimentum; sicut enim alius est habitus militis, alius senatoris, ex quo intelligitur quod iste senator sit, ille miles, ita monacho suus debet esse uestitus, ex quo uel ipso intuitu cognoscatur quod sit monachus.«

De quarum rerum omnium colore aut grossitudine non causentur monachi.] Quod ita exponit Hildemarus: »Non debent monachi causari si pedules albi fuerint, et tunice fusce; id est si pedules alterius coloris fuerint, et alterius tunice, atque alterius cuculle, aut si grosse fuerint.« Bernardus autem cassinensis: »Si non est splendidus, aut speciosus, uel si non est multum uilis, humilis et abiectus, non causentur.« De colore habitus Benedictini litigant inter se auctores. Nigrum communiter propugnant commentatores: ita Bernardus Cassinensis, Nicolaus de Fractura, Richardus a S. Angelo, Petrus  Boherius, et alii, quorum precipue rationes sunt 1o quod eo S. Benedictum usum esse asserunt: »Beatis uero Benedictus, inquit Bernardus, a quibusdam antiquis doctoribus Cassinensibus nigris usus uestibus et uilibus traditur in scriptis fuisse.« Et Nicolaus: »In antiqua Chronica Petri Diaconi scriptum a nobis et nostris maioribus reperitur, quomodo in monasterio Floriacensi repertus est caputius cuculle B. Benedicti ex nigris uillis contextus.« Et infra: »Legimus in uita Caroli Magni Cassinensis cenobii monachi, quod cum Carolus Magnus in territorio uituriensi, in loco qui Macyatus 708 appellatur construxisset monasterium in honorem B. Martini, illudque submittens Cassinensi cenobio, posuit ibi caputium P. N. Benedicti ex uillis nigris contextum, longitudine trium unciarum.« Idem scribit Richardus de S. Angelo. Et Petrus Boherius: »B. tamen Benedictus nigris uestibus usus traditur a quibusdam SS. antiquis doctoribus Cassinensibus, quorum aliqui  dicunt apud montem Cassinum usque nunc schema monasticum quo B. Benedictus usus est perseuerare.« Denique Petrus Diaconus interrogatus a monacho Cistellensi coram Lothario imperatore, cur nigris semper uestibus uterentur, respondit: »Quia talibus Benedictus Pater usus est, ut habitu quoque mundo renuntiasse uideretur.« uerum fides sit penes istos auctores.

Secunda ratio est quod non solum S. P. Benedictus, sed omnes insuper eius primos discipulos nigris usos esse uestibus asserunt, quod ad annum saltem millesimum perseuerasse auctor est Antonius Yepezius in Chronico ad ann. 525, unde et Monachorum Nigrorum nomen illis inditum est, quo ab annis fere mille appellatos fuisse constat, ex charta Ethelbaldi regis ann. 716 data, in qua hec leguntur : »Trado et concedo omnipotenti Deo, B. Marie, et S. Bartholomeo de  dominiis meis ad fundationem Nigrorum Monachorum sub norma S. Benedicti famulantium totam insulam Croylandie.« Et postea Offa rex Merciorum anno 755 , »monasterium Nigrorum Monachorum in uerolamia ciuitate ad honorem Dei et protomartyris Anglorum S. Albani« apud Ingulfum fundasse dicitur. Id quod confirmat Thomas Eliensis monachus in uita S. Ethildrite regine , de qua n. 24 ita loquitur: »Pro regali diademate humili obumbratur uelamine, pro bysso et purpura ambitur nigra ueste et aspera.« Et anonymus Treuirensis, in lib. de Reliquiis S. Matthie, n. 11 , in quo hec leguntur: »Interea maligni quidam consilio inito Matthiam inde asportare uolebant, asserentes monachos sicut ueste, ita etiam moribus nigros indignos esse Matthia.« Hinc tanta apud nostros nigri habitus retinendi obstinatio, ut cum Celestinus papa u cenobium Cassinense unire sue congregationi, et monachos eiusdem monasterii ad mutandum habitum inducere uellet, permulti  Cassino cedere maluerunt quam nigram dimittere uestem, ut docent in suis Commentariis Nicolaus de Fractura hic, et Richardus in cap. 21, ab Augustino a Ianua citatus.

Tertia ratio repetitur ab exemplo antiquiorum S. Benedicto monachorum, quos atra ueste usos esse aiunt. Istud argumentum fuse et eleganter prosequitur Petrus uenerabilis ad S. Bernardum scribens , profertque inter alios S. Martinum, quem nigro ac pendulo pallio circumtectum describit Sulpicius; S. Hieronymum ad Nepotianum scribentem: uestes pullas eque ut candidas deuita; et S. Paulinum de nobilissima quadam femina, ad propositum religionis nuper conuersa, ita scribentem in epistola ad Seuerum Sulpicium: »uidimus dignam Deo huius mundi confusionem, purpuream sericam, auratamque supellectilem pannis ueteribus et nigris seruientem.« Addere potuisset illud Regule 709 tertie SS. Patrum cap. 3: »uestimenta fratribus necessaria ita abbas omnibus ordinare  debet, que monachis deceant, non diuersis coloribus tincta, exceptis cucullis, que comparantur, si fuerint nigre, uti eas debere censemus.« Item illud Regule S. Aureliani ad monachos : »uestimenta alio colore non induatis, nisi laia, lactina, et nigra;« denique Regulam S. Ferreoli : »uestimentorum fragrantiam, uel nimium propter elationem nitorem monachus studeat non habere; sed sequens melius Apostolum dicentem: Bonus odor sumus Iesu Christi. Colorem etiam in his album, uel nimis rufum, per quem sepe species corporis ad perniciem suam uidentibus commendatur, uitet, et habere non ambiat.« uide S. Augustini epist. 269, n. 9, in noua editione.

Quartam rationem innuit Boherius his uerbis: »Tenemus quod crucifixo Domino et mortuo, quidam apostoli nigra sibi operimenta fecerunt; que usque hodie a uiduis et karissimis amicis post obitum uirorum et charorum fiunt, et lugubres appellantur.  In his Italie partibus hunc colorem in suo habitu conseruasse leguntur in memoriam mortis Christi. Greci etiam monachi nigro utuntur colore,« que haud dubium desumpsit ex Nicolao de Fractura.

Quintam rationem ita exponit Petrus uenerabilis : »Ut quod sentio fatear, uisum est, ut mihi uidetur, magnis Patribus illis nigrum de quo agitur colorem magis humilitati, magis penitentie, magis luctui conuenire, quibus studiis, quia totam monachi uitam inuigilare oportet, decreuerunt ut color moribus, uestes uirtutibus qua possent cognatione iungerentur, etc.;« et Richardus de S. Angelo: »Color niger magis conuenit monacho quam alius color: designat enim tristitiam, sicut communiter pater, cum moritur aliquis in hoc mundo, omnes consanguinei eius induunt pannos nigros ad designandam tristitiam.« Idem fuse prosequitur Nicolaus de Fractura. Denique S. Ioannes Climacus : »Cultus, inquit, ipse corporis, et uestis tua religiosa te ad luctum excitet; omnes quippe qui funera lugent, pullati incedunt.«

Tandem Richardus a S. Angelo, »credo, infit, quod hac de causa fuerit electus color niger, quia turpior et uilior est aliis coloribus, sicut patet per rei euidentiam, uel ut semper recordaremur turpitudinis diaboli, qui dicitur esse huius coloris, quamuis aliquando in lucis angelum se transformet.«

Attamen non obstantibus hisce rationibus pro albo colore stat Mabillonius noster in prefatione ad sec. u Bened., ubi sic discurrit : »Tria sunt instituti nostri uestimenta propria, tunica, cuculla, scapulare. Tunica ad talos defluit, albi passim coloris ante annos octingentos, ut in uariis Rabani aliorumque iconibus obseruauimus, atque etiam in Rituali Anianensi. Et ratio sane id postulabat, quandoquidem tunicam, que cuti adherebat , cum sepius lauari ad munditiam exigeret, potius  ex lana candida quam ex nigra fieri congruum 710 erat. Scapulare ita dictum, quod scapulas precipue tegat et caput, ad laborem qui corpore exercetur, a sanctissimo legislatore concessum est. Cuculla summa uestis est, cum operimento capitis, undique corpus et brachia obuoluit. Utraque nigri semper coloris fuit; unde Monachi Nigri appellati; Cistercienses uero Albi, quod cucullam candidi coloris nigre [* 1Kb] pertulerint.« uerum etiam cucullam albi fuisse coloris probat id quod de S. Iuniano, qui eodem cum S. Mauro uiuebat tempore, scribit Wlfinus Betius in eius uita, n. 7 : »uestis eius cilicina de caprarum pilis, que in modum caracalle, quam nunc cappam uocamus, perseuerat usque hodie apud nos, que ita illesa perseuerat, ut nichil uetustatis redoleat, candido colore perfusa.« Sed et S. Maurum Iacobo abbati Cormaricensis monasterii candidissimum monachi preferens habitum apparuisse scribebat anno 869  Odo Glannafoliensis abbas in Historia translationis S. Mauri, n. 9, et Ansegisus  in Constitutione de uictu et uestitu monachorum Fontanellensium assignat »ad saccos 15 comparandum griseos sicciscos unde cappe fiant.« Porro cappe nomine intelligi cucullam constat ex dictis; griseumque colorem magis ad album quam ad nigrum accedere omnibus notum est. Erant ergo etiam cuculle albe, saltem aliquibus in monasteriis, nam de omnibus quis id asserat? Alioqui Mabillonii sententiam confirmat id quod ipse alibi scribit, uidisse se in uaticana bibliotheca codicem unum , »in quo Gregorii et uictoris III de S. Benedicto Dialogi, et quidquid ad S. Patrem pertinet, continetur, cum uariis monachorum atque abbatum figuris, in quibus cuculla atra, toga alba depingitur.« Et in Barberina autographum Chronici S. uincentii de uulturno , in quo uarie depinguntur figure, in his »Monachus cum tunica alba, et subatro scapulari quod tribus redimiculis ad utrumque latus astrictum est.« Exstat etiam in codice bibliothece Cassinensis, n. 370, ante initium litaniarum  S. Gregorii pro peste, imago monachi defuncti, cuius tunica albi, parua cuculla seu scapulare uiolacei subobscuri coloris cernitur.

Et certe antiquiorum monachorum uestes albi passim fuisse coloris infinitis posset testimoniis demonstrari. Talem fuisse S. Antonii habitum probat Bollandus in preuio commentario ad eius uitam, § 15 , patetque ex eius uite cap. 23, ubi candente precinctus ueste suo iudicem aspectu prouocasse dicitur. In Regula etiam S. Pachomio ab angelo tradita, prout exstat in eius uita, et apud Palladium in Lausiaca, cap. 38, prescribitur »ut habeant singuli melotem, id est caprinam pellem, confectam albam, sine qua neque comedant, neque dormiant.« S. Apollonii discipuli, numero quingenti, tota ueste candidati erant, teste Palladio in eadem Lausiaca, cap.  52, unde et S. Ioannes Chrysostomus in homilia 70 in Mattheum de monachis loquens: »Cur, inquit, ad illos angelos non gradiemur? cur non candidas uestes sumamus, etc.?« S. Patricius etiam in Hibernia cuculla candida amiciebatur, ut refert Iocelinus in eius uita, cap. 185. Mackalle episcopus, uti auctor est Cogitosus 711 in uita S. Brigide uirg., num. 5 , »pallium album et uestem candidam super ipsius uenerabile caput imposuit.« Denique in uita S. Columbe abbatis Hiiensis a Cummeneo Albo scripta, num. 26 , hec lego: »Candidam tunicam B. uiri, qua in hora exitus sui indutus erat, in ere leuauerunt.« Iam uero si antiquas regulas, consulamus, preter Pachomianam, quam modo citauimus, Regula S. Cesarii ad uirgines ita habet : »Omnia indumenta simplici tantum et honesto colore habeant, nunquam nigra, non lucida, sed tantum laia, uel lactina in monasterio per industriam preposite, uel sollicitudinem lanipendie fiant.« Regula S. Aureliani item ad uirgines : »uestimenta  alio colore non induatis, nisi laia et lactina.« Regula S. Donati : »Moneo specialius ut uestimenta lucida, uel cum purpura, uel bebrina nunquam in usu habeatis, nisi tantum laia et lactina.« Tandem Regula Tarnatensis : »uestes tam simplici erunt et natiuo colore procurande, ne disparilitas uestium nutriat arrogantie uitium.« Porro natiuus ouium color est communiter albus. Ex his omnibus patet quam immerito olim Cistercienses nouitatis increpati fuerint, quod uestem candidam atre pretulerint, cum potius laudandi fuissent, quod in uestium colore, sicut in aliis multis, ad primitiuum fontem recurrerint. Candidum colorem cum Cisterciensibus deferunt Camaldulenses, Carthusienses, Celestini, et Oliuetani, quamuis Celestini nigro utantur scapulari et cucullo. Eremite etiam Fontis Auellani albis induti erant uestibus, cum pallio cerulei coloris. Tironensibus monachis habitum grisei coloris fuisse legimus in Monastico Anglicano, pag. 704, et in Itinere Italico Mabillonii, pag. 197, unde et de his ita  scribit Gaufredus in uita Bernardi abbatis Tironensis, num. 71 : »Habitum quidem monachi habentes, sed uilem, incultum, uillosum, a ceterorum habitu monachorum ualde dissimilem, ouibus ipsis a quibus sumptus fuerat ualde consimilem.« In statutis etiam Gauderici abbatis Reomensis circa annum 1280 decernitur quolibet anno singulis tradi cucullam et froccum de panno rosseto. Denique scribit Antonius Yepezius primarium sue congregationis habitum castaneum siue ceruinum fuisse. Ad uitandam autem omnem in habitu diuersitatem, Clemens u in concilio uiennensi statuit. »ut superior uestis ipsorum habitui proxima nigri, bruni, aut albi coloris existat.« At quid pluribus disputare de colore uestium, cum de eo monachos causari uetuerit S. P. Benedictus? »Noli, inquiebat Petrus uenerabilis , oro te, frater, si ouis Christi esse cupis, uario de uellere causari, quia nullum de ouili suo pastor ille proiicit, nisi quem non coloris uarietas,  sed fidei uel caritatis lesio ab ouium suarum grege secernit: non, inquam, secernit quemquam ab ouili suo propter colorem, qui de tam semotis regionibus, de tam diuersis regionibus in uno fidei Christiane ouili Iudeum congregauit pariter et gentilem.« Et alter Petrus, Blesensis scilicet : »Siue in alba, siue in pulla ueste in omni professione et ordine, in omni gente quicunque operatur uoluntatem Domini acceptus 712 est illi: inter album et nigrum habitum non distinguit ille, apud quem non est distinctio Iudei et Greci. Attendit Dominus mentem, non uestem; merita, non colorem. In monte Cassino schema monasticum quo B. Benedictus usus est, usque hodie, sicut dicitur, perseuerat. Quis audeat tanti Patris habitum blasphemare in filiis? Nam si delibatio sancta, et massa: si radix sancta, et rami. Siue cum Nazareis candidior niue sit aliquis; siue cum B. Iob super  carbonem denigrata sit cutis eius; uterque salutem in domo Domini operatur. Sane in ouili Iacob sunt agni albi et nigri; in uinea Sorec sunt uue albe et nigre. Sed et sponsa, que liliis conuallium prealbescit, ipsa eadem dicit: Nigra sum, sed formosa. Apud sponsam Christi non est absurda uarietas, cum ipsa circumamicta uarietatibus describatur. Ipsa uarietas uniformitatis causa est, nam in cithara ex diuersitate chordarum fit uniformis modulatio ad concentum.«

Neque uero de colore tantum, sed etiam de grossitudine ne causentur monachi uetat S. legislator, iis duntaxat uolens esse contentos uestibus, que inueniri possunt in prouincia qua degunt, aut quod uilius comparari potest. Nihil enim indignius monacho ueste pretiosa et lucida: »uestis sit monachi, inquit Cassianus , que corpus contegat tantum, et repellat nuditatis uerecundiam, et frigoris retundat iniuriam; non que seminaria uanitatis et elationis enutriat, etc.« Et S. Odo abbas Cluniacensis : »An non apostasia est humilem uestitum spernere, et decorem uestimenti querere, cum angelus apostata perfectus decore superbiens in tartarum ruerit?« Et alio in loco: »Sicut B. Hieronymus in epistola ad filiam Mauricii perhibet , grandis diuine gratie contumelia est mundani et secularis ornamenti prelatio; et crimen est, post chrismatis sanctificationem cuiuscunque specie terrene creature caput uel corpus ornari, quod iam celesti splendore refulget.« Et infra S. Cyprianum in libro de uirginibus sic loquentem inducit: »Serico et purpura indute Christum induere non possunt: auro et margaritis et monilibus adornate ornamenta cordis perdiderunt.« uide S. Basilii Constitutiones monasticas, cap. 31; S. Dorothei Doct., cap. 19, et Regulam solitariorum cap. 49, et S. Bernard. homil. 4, super Missus est.

Porro acute hic notant Hildemarus, Bernardus Cassinensis, et Nicolaus de Fractura, S. Benedictum non simpliciter uiles, nec omnino uilissimas uestes  prescripsisse; ne si uiles instituisset, ad preciosas; si uilissimas, ad sordes, et affectatam nimis abiectionem aut immunditiem accedere uideretur: utrumque enim pari studio monachis esse uitandum docent S. Hieronymus epist. 2 et 22, S. Isidorus in Regula cap. 13, et concilium Aquisgranense can. 20. Atque ita S. Cuthbertus, teste Beda , »uestimentis utebatur communibus, ita temperanter agens, ut horum neque munditiis, neque sordibus esset notabilis. Unde usque hodie, inquit, in eodem monasterio exemplo eius obseruatur, ne quis uarii aut pretiosi coloris habeat indumentum, sed ea maxime 713 uestium specie sint contenti, quam naturalis ouium lana ministrat.« Narrant etiam de S. Maglorio , quod »corpus eius iugiter cilicio tegebatur, uestimentis quoque a foris nec multimodis uilibus, nec pretiosis, sed mediocribus; ne forte humanarum laudum blandiretur fomentis, quod est muscipula eterne damnationis, induebatur;« et de S. Bernardo : »In uestibus  ei paupertas semper placuit, sordes nunquam: nimirum animi fore indices aiebat, aut negligentis, aut foris gloriam affectantis humanam.« uide uitam Wale abbatis Corbeiensis lib. I, cap. 22, sec. Iu.

Abbas autem de mensura prouideat, ut non sint curta ipsa uestimenta utentibus ea, sed mensurata.] Hoc est nec nimis longa, nec nimis curta: unum enim uanitatem, alterum modestiam minus sapit. Curtum autem nimis uestimentum Bernardo Cassinensi est, »quod talum non attingit protensum: nimis longum, quod defluit per humum, et puluerem mouet, seu congregat lutum.« De mensura uestimentorum hec habent mss. Romani S. Pauli, et Farfensis monasterii Consuetudines ab annis circiter septingentis descripte: »uestimenta fratrum mittit S. Benedictus in prudentia abbatis, ut sint mensurata. Qualis autem sit illa mensura secundum Patrum definitionem quantum  possumus indagamus. Cuculla que nostro singulariter conuenit ordini, quod uestimentum antiquitus uocabatur colobium, id est tunica sine manicis, tantum debet habere latitudinis, ut ambobus conuenienter aptetur cubitis: longitudinis uero tantum antea, quod ad collum pedis usque pertingat, et sit apta corpori, ut sit ex omni parte rotunda. Capellum ipsius preter limbum integrum uirilis pedis ex omni parte quadratam debet continere mensuram. Apertura superior habeat cubitum usque ad pollicis summum; inferior cubitum integrum, et trium digitorum in ante appareat latitudo cuculle capitio. Similiter autem subtus circa pedes tunica debet esse rotunda, qualitate mensurata: sagittas uero uel gerones tantum habeat, ut iter gradientes uel superfluitate, uel parcitate non impediat; cuius manice debent ex utraque parte ad secundos digitorum nodos usque pertingere. Staminea talem debet mensuram habere, ut possit collum pedis cincta pertingere. Similiter autem sicut cuculle subtus apertura  digito terminetur. Capitium habeat pedem integrum: similiter et manica parte latiori; contra manum uero, quo manere solet, angustior, e radice pollicis usque terminum indicis extendatur. Corrigia, qua cingitur staminia, postquam fuerit bene extenta, latitudinem in se pollicis habeat. Cultellum inter ferrum et manubrium trium adiecta latitudine digitorum habeat pedem dimidium. Femoralia, que S. Benedictus concessit iter agentibus, quia nunc temporis incertum est quo uel quali tempore foris mittantur, omnibus conceduntur: taliter mensurentur, ut in longitudine corporis possint conuenienter aptari; latitudine uero pars utraque, sicut esse solet, dupla cubitum usque ad pollicem habeat 714 iam consuta. At uero calige pedem integrum superius habeant iam consute, que fiant etiam longe, ut secundum staturam hominis, quod in omnibus procurandum est uestimentis, cruribus conuenienter aptentur; que de summo usque ad pedem taliter constringantur, ut cum superius pedem habent, inferius  dimidium. Cesta calige, cum fuerit assuta, debet esse tam longa, que possit intra pugnum fieri constricta. Calcei preter limbum, qui assuitur, altitudinem habeat pedem dimidium. Anteriori uero parte latitudine digitorum nodos. Pedules similiter mensurati, ut possint pedibus sufficienter aptari.« Diuionenses uero S. Benigni Consuetudines mss. uestium mensuras ita definiunt : »Sed ut de mensura eorumdem uestimentorum pauca perstringam, froccus debet esse longus usque ad corrigiam, ut uideatur si frater est calciatus: tres sagittas continens in dextra, et tres in sinistra: tamen tante latitudinis sit illa que est in medio, quam due, et frons uniuscuiusque iungatur a manica. Manice in latitudine sint unius pedis et trium digitorum; et iuxta antiquam consuetudinem debent tenere usque ad medium indicis, sed modo longiores fiunt. Apertura unius pedis. Cuculla debet tenere usque ad summitatem corrigiarum sicut froccus; in latitudine uero cooperire cubitos; orlata ex omni  parte: apertura superior a cubito usque ad digitum minimum; deinde consuta dimidio pede, et integro pede aperta, et post coniuncta, deinde aperta similiter. Capellum ex omni parte duplex debet habere unum integrum pedem, et tres digitos. Oro, quando est consutus, tres digitos, minimum digitum inter iuncturam interiorem. Staminea, quando est induta et cincta, debet cuculla breuior esse, ex utraque parte orlata, et aperta in alna rasa: extrema ora duplex consuta, et duobus digitis lata. Manica una alna iuxta causum, et in summitate duplex in latitudine a radice pollicis usque in summitatem indicis. Apertura capitis unius pedis. Femoralia tres alnas, et una inter cauallones et sellas. Cauallones XII. Naslerius mensura quatuor alnis rasis, deinde cum fuerit consutus cum duobus plicis, debet habere plenum pollicem in latitudinem. Corrigia ad cingendum unum  pollicem in latitudine quando bene est tracta. Cultellum inter manubrium et ferrum dimidii pedis et digitorum trium: uagina aliquid plus cum capello: corrigia, in qua pendet, absque circumligatione dependente, debet esse dimidii pedis. Calceus debet habere unum pedem, et in fronte tres digitos, orlatus in circuitu. Corrigia uero tam longa, ut ter ualeat pedem circuire. Pedules similiter longi, et in recto fisi. Nocturnales similiter longi, et minime fixi, sed clausi.«

Accipientes noua uetera semper reddant reponenda in uestiario propter pauperes.] Erat ergo in monasterio uestiarium, seu locus, in quo sub diligentis alicuius fratris custodia uestes asseruabantur; de quo in Regula S. Augustini : »uestes uestras in uno loco habete, sub una custode, uel duabus, uel quot sufficere potuerint, ad eas excutiendas, ne a tinea ledantur, et sicut 715 pascimini ex uno cellario, sic induamini ex uno uestiario.« S. Isidorus uestiarii custodem constituit eum, quem et sacrarii. Eius officium ex Farfensis monasterii Consuetudinibus supra  descripsimus ad caput 32. Precipuum eius munus erat, necessaria singulis indumenta ministrare; in quibus distribuendis non exspectabat ut usu et contritione omnino essent consumpta, sed certis statis temporibus sua singulis prebebat. In Croylandensi monasterio Egelricus, qui obiit anno 992, »induit omni anno totum conuentum cum secta sua de tunicis, omni altero anno de cucullis, et omni tertio anno de froccis,« ut auctor est Ingulfus in sua Croylandensi Historia. De Cluniacensibus audiendus est Udalricus : »Cuilibet autem fratri unoquoque datur anno froccus nouus et noua cuculla, ita ut ambo habeat parata et consuta ante Natiuitatem Domini. Nouum pelliceum secundo datur anno, et in festiuitate S. Michelis: interim dum conuentus fuerit in refectorio ad prandium ponitur in eius lectum. Iterum in festiuitate S. Martini pedules. De calceamentis alio loco dixi quomodo dantur in Cena Domini. De stamineis et femoralibus, uel si que  sunt alie huiusmodi, nichil aliud est constitutum, quam quod cum fuerint inueterata, nec magis proficua, eis ablutis, et per ipsos fratres ad cameram redditis, alia sunt tribuenda.« De calceamentorum distributione in Cena Domini, qua die etiam ex mss. Germanie Consuetudinibus, »omnia uestimenta que tunc necessitatem patientibus danda sunt« ministrari debent, diximus in lib. III de Antiquis monachorum Ritibus. Diuionenses S. Benigni Consuetudines de uestium distributione ita habent : »Nouum pellicium tertio datur anno, et in festiuitate S. Michelis, dum conuentus fuerit in refectorio ad prandium, ponitur in eius lecto. Calciamenta in Cena Domini. In festiuitate S. Martini per singulos annos pedules. De froccis et cucullis, stamineis et femoralibus, uel si qua sunt alia huiusmodi, non est aliud constitutum, nisi ut, cum fuerint inueterata, nec magis usui congrua, eis camerario redditis, prius tamen stamineis et femoralibus ablutis, alia tribuantur,  et ipsa eleemosynario pauperibus distribuenda tradantur.« Alexander papa confirmans statuta facta ab Hugone cardinali tituli S. Sabine presbytero pro reformatione cenobii Athanacensis, in primis dat cucullas et frocos et sotulares quantum expedit, annuatim singulis tres stamineas et tres brachas in capite ieiunii. Item duo paria caligarum, unum par grossum in festo S. Luce, et in Cena Domini aliud de cordato. Item in festo S. Luce uno anno tunicam et alio pelliciam, et de triennio in triennium nocturnales. In Constitutione etiam Benedicti pape XII decernitur , ut »ubi alius certus terminus super hoc non fuerit ordinatus, singulis annis, prima uidelicet die mensis Octobris, uestiaria prebeantur.« Et in Constitutionibus Celestinorum : »Quod uno eodemque tempore de supradictis uestibus singuli monachi prouideantur de triennio in triennium modo infra scripto. Anno primo triennii  superiores monasteriorum prouidere 716 teneantur eis de tunica, scapulari et caputio, secundum modum ut supra. Secundo anno de tribus interulis laneis, scapulari cum caputio, prout supra. Tertio anno prouideatur de tunica, scapulari cum caputio et cuculla, prout supra. Predicta uero omnia, uno et eodem tempore consignentur, scilicet in festo Resurrectionis Domini nostri Iesu Christi integra, et absque mora et dilatione aliqua. Prouideantur eisdem annuatim in festo scilicet omnium Sanctorum femoralium, caligagarum et crepidarum. De calceis uero prouideatur eis secundum necessitatem et indigentiam. Oblatis autem professis prouideatur primo anno de tunica, scapulari et bireto. Anno secundo de tribus interulis, scapulari et bireto. Anno tertio de tunica, scapulari, bireto et pallio, tempore quo supra. Prouideatur similiter eis annuatim in festo Omnium Sanctorum de femoralibus et caligis. De calceis uero secundum eorum indigentiam.«

At magis placuit Aquisgranensi concilio , ut, nulla temporis habita ratione, »quoties exposcit  necessitas, uestimenta, et calciamenta, et omnia necessaria fratribus dentur.« Quam legem sequuntur Cistercienses in lib. Instit. dist. 8, c. 9, Bursfeldenses in Ceremoniali, dist. 2, c. 9, et Cassinenses in Declarationibus, ad cap. 53. Ne quid autem fratribus desit, Cassinenses statuunt, ut »singulis annis post prelati a capitulo regressum, omnes conficiant inuentarium uestium quarumcunque quas habent, apposita qualitate, num uetera, an noua, an mediocria sint, ibique subscribant quibus uestibus indigent; scriptumque hoc prelato consignent, qui uniuscuiusque indigentia considerata, omnibus rationabiliter prouidebit, ita ut superflua amputentur, et necessaria abunde subministrentur, qua decet caritate.«

Accipientes autem noua, que ex Hildemaro publice in capitulo uestiarius dare debebat, uetera semper reddi S. Pater instituit, idque propter pauperes: quam legem in sua ad monachos Benedictinos Constitutione renouauit Gregorius IX his uerbis: »Nullus  de ueteribus uestimentis, uel calceamentis, cum recipit noua, defraudet eleemosynam; sed hec omnia ad manum eleemosynarii proueniant, qui eadem pauperibus largiatur; nec aliter dentur noua, qui uetera non resignat.« In regula etiam S. Fructuosi  decernitur, ut »quidquid in uestimentis, calceamentis, uel lectariis monachorum uetustum fuerit, dum noua percipiunt, totum ab abbate pauperibus erogetur.« At Regula S. Cesarii ad uirgines  tantum habet, ut »indumenta ipsa cum noua accipiunt, si uetera necessaria non habuerint, abbatissa refundat pauperibus; aut incipientibus uel iunioribus dispensanda.« Idem pene ad uerbum exstat in Regula S. Aureliani ad monachos, cap. 45.

Porro uetera uestimenta Hildemarus, Bernardus Cassinensis et Boherius intelligunt, que amplius portari non possunt; nam que adhuc deferri queunt, estati reseruanda esse existimant. Id tamen non sic accipiendum censeo, quasi usque portanda essent,  quo iam omnino contritione 717 consumpta, nulli postmodum apta sint usui; alioquin quid pauperibus erogaretur? Aliam S. P. addit rationem, cur uetera reddi debeant, scilicet, ut omnis in fratribus amputetur superfluitas; unde et subiungit:

Sufficit enim monacho duas tunicas et duas cucullas habere, etc.] Tres tunicas cum una cuculla S. Isidorus concedit ; tres tunicas et duas cucullas uillatas S. Fructuosus . Nec refert quod Christus in Euangelio dicat, neque duas tunicas habeatis; nam, ut recte exponit S. Ferreolus, »duas tunicas intelligere debemus non numero, si propter hiemem necessarie esse uiderentur; sed supra usum, si reseruate fuerint, computari.«

Propter noctes.] Id quod duobus modis intelligi posse docet Bernardus Cassinensis, »uel quia de nocte frigidior er solet esse; et ideo pluribus uestimentis  egemus: uel quia uestiti iacentes aliquas superfluitates nature non studiose procuratas emittere solent, et ideo uestis est abluenda, nec oportet nudum monachum remanere.« Idem dicunt Nicolaus de Fractura, et Boherius. At uera uidetur ratio, quia uestiti dormientes, diurnis uestibus depositis, nocturnas assumebant, cum quibus et dormiebant, et nocturnas uigilias celebrabant: nam surgentes a lecto eas minime deponebant, uti obseruat hic Menardus; unde et Sidonius lib. uII, epist. 16, Chariabaudi abbati »nocturnalem cucullum, quo membra confecta ieiuniis inter orandum, cubandumque dignanter tegeret,« transmisit.

Et propter lauare ipsas res.] Lauabant ergo uestimenta sibi, haud dubium, quin propriis ipsorum manibus, sicuti declarat synodus Aquisgranensis statuens , »ut monachi propriis operentur manibus, et uestimenta sua opportuno tempore lauent.« Et certe ea fuit ueterum monachorum praxis, quam in eorum passim Regulis uidere licet. Ita Regula S.  Pachomii : »Si quis uoluerit lauare uestimentum, commonebit prepositum suum, et ille mittet cum eo alium, et lota ueste reuertantur domum, et siccatam reponet ille cui iniunctum est.« Pene incerti auctoris apud S. Basilium : »Si quis lauat aut alterius, aut suam uestem preter uoluntatem archimandrite, careat benedictione.« Regula S. Augustini : »Indumenta uestra secundum arbitrium preposite lauentur, siue a uobis, siue a fullonibus.« Regula SS. Pauli et Stephani : »uestimenta uel lectualia nullus sibi lauare audeat absque oratione et permissione superioris.« Denique Regula Tarnatensis : »Obseruandum est etiam ne interioris anime sordes contrahat uestis munde nimius appetitus. Quapropter secundum prepositi ordinationem sunt lauande.« His accedunt acta S. Salaberge abbatisse Laudunensis, n. 20 . »Soror quedam lauando uestimentorum sordes, ut mos est, ad cellam,  qua hec agi solitum erat, ueniens, etc.«

De disciplina et ritu quem hoc in exercitio obseruarent, audiendus est iterum S. Pachomius in Regula, prout excusa est in codice Regularum: »Leuitonarium, inquit, et quidquid in ueste est monachorum 718, nemo lauet in die Dominica, preter nautas et pistrinarios. Nec uadant ad lauandum, nisi omnibus unum signum insonuerit; sequenturque prepositum suum, et lauabunt taciti cum disciplina. Nemo lauet retractis in altum uestibus plusquam statutum est: cumque lauerint omnes pariter reuertentur. Si quis remanserit eo tempore quo ibitur ad lauandum, uel in presenti non fuerit, commonebit prepositum suum, et ille mittet cum eo alterum, et sic loto uestimento reuertentur domum. uesperi sicca leuitonaria tollent, et dabunt secundo, id est ei qui post prepositum est, et ille reponet ea in cellula: quod si sicca non fuerint, altera die expandentur ad solem donec siccentur, nec dimittentur in ardore solis plusquam horam tertiam; cumque  collecta fuerint, leuiter mollientur: nec tenebunt ea singuli apud se, sed dabunt, ut reponantur in cellam usque ad sabbatum.« De nostris uero ita scribit Hildemarus : »Pannos autem lauare non debent nisi isto modo: Illi fratres qui dimiserunt hebdomadam in coquina, debent calefacere aquam, et in quinto decimo die debent illam aquam calefacere: u. g., si fratres raduntur sabbato, aque preparatio debet esse sequenti tertia feria, aut secunda feria, uel quarta feria; et tunc debet abbas dicere in ipso die, in quo preparatio aque est, fratribus: Unusquisque hodie lauet pannos suos . . . . . Et hoc sciendum est, quia omnia debent esse preparata, id est locus, concha, aqua, sapon, et reliqua necessaria.« De Cluniacensibus etiam Udalricus , agens de nouitiorum institutione: »Si quid ei placuerit de pannis suis lauare, in coquina regulari ad hoc solum eneum offendit,  in quo aqua calefiat, lexiuiaque temperetur. In claustro autem truncum amplissimum cum plerisque interuallis cauatum, ut hic stamineum, illic femoralia lauari possint separatim; que ante capitulum mittit in aquam calidam, ut mollescant: post tabule percussionem lauat, et non diutius, nisi quandiu licentia loquendi durat, excepto si est dies ieiunii, lauare non prohibetur post tertiam; uel si est Quadragesima, uel dies priuata, non solum post tertiam, sed etiam post sextam lauat, tametsi non loquantur in claustro. Quidquid autem lauat, quoquo modo sit lauatum, post horam lauandi aufert et siccat, ne iaceat ita sordidum et horridum, maxime ubi totus conuentus uidebit de refectorio exiturus.«

Iam quod supra fuerit superfluum est, et amputari debet.] Et tamen S. Benedictus abbas Anianensis »concessit necessitatis causa propter quam Regula iubet, duas scilicet stamineas, et femoralia, pelliceas quoque, et tegumenta eorum, cappas duas, et quecunque necessaria prospexit, ut omnem amputaret  occasionis ambagem, tribuit et concessit,« quemadmodum scribit Ardo in eius uita, n. 52. Sed et concilium Aquisgranense statuit , ut abbas »omnino prouideat ut camisias duas, et tunicas duas, et cucullas duas, et cappas duas unusquisque monachorum habeat; quibus uero necesse est, addatur et tertia; et pedules quatuor paria, et femoralia duo paria, froccum unum, pellicia usque ad talos duo, fasciolas duas; quibus 719 autem necesse est itineris causa alias duas, wantos in estate, muffulas in hieme ueruecinas, calciamenta diurna paria duo, subtalares per noctem in estate duos, in hiemo uero soccos.« Cluniacensium uestes erant »duo frocci et due cuculle, duo staminea, duo quoque femoralia, duo paria calceorum cum corrigiis, unum par uiltronum ad hiemem in nocte, et alterum sine uiltrono ad estiuas noctes, duo paria caligarum, tria pellicia, uel unam pro tertio gunellam, capellum de pellibus, quinque paria pedulum.«

 Femoralia hi qui in uia diriguntur de uestiario accipiant, etc.] Remanentes enim in monasterio femoralia non portabant; a quibus etiam abstinuisse S. Martini discipulos colligimus ex Seuero Sulpicio . Femoralia quoque Molismensibus abstulit S. Robertus, ut scribit Ordericus uitalis Hist. eccles. lib. uIII. Idem de Cisterciensibus et Cassinensibus sui temporis docet Bernardus Cassinensis. Imo de Cassinensibus nostra etate ita scribit Paulus Augustinus a Ianua: »In congregatione nostra Cassinensi usque ad nostram etatem uidimus senes non utentes femoralibus intra monasterium, sed interiorem uestem ultra genua defluentem ipsis genibus alligabant.« Eorum quoque usum improbat Hildemarus, hunc in locum sic loquens: »Notandum est enim quia sunt talia monasteria, ubi cum necessitas fuerit, femoralia de uestiario accipiunt: ista monasteria omnino bona sunt. Et iterum sunt alia monasteria ubi omnes generaliter accipiunt femoralia, sed tamen non omnes generaliter  semper utuntur, nisi cum necessitas exposcet; quamuis omnes generaliter illa accipiant: ista monasteria bona sunt, eo quod illa maxima pars semper non portat. Et iterum alia monasteria, ubi omnes generaliter accipiunt, et generaliter portant: ista monasteria non sunt laudabilia.« Hic denotare uidetur ultramontana monasteria, in quibus saltem tempore Bernardi Cassinensis fratres promiscue femoralibus utebantur. Regula quoque Magistri  laneas in hieme, lineas in estate braccas concedit. Ex Regula etiam S. Fructuosi  »femoralium usus cuiquam est permittendus, maxime his qui ministerio implicantur altaris; sed et hoc qui studere noluerit, reprehendendus non erit, cum huc usque nunc constet pleraque hunc usum monasteria etiam in his regionibus non habere.« Ubi quod de ministris altaris dicitur, in memoriam reuocat id quod de Cluniacensibus scribit Udalricus : »Sacerdos et diaconus habere solent tria femoralia, ut si quid eis in nocte contigerit in promptu sit ea mutare.« Cuius statuti equitatem probat hoc ratiocinio Petrus uenerabilis : »Femoralia ratione necessitatis, munditie et honestatis, nobis defendimus, recolentes insuper Deum precepisse ne summus sacerdos sine femoralibus lineis ad altare suum accedere presumeret, ne si hoc faceret, penam mortis incurreret . . . . Et quamuis in feminalibus lineis ministris Dei castitas indiceretur, tamen honestas uelandorum non excludebatur, imo sollicite precipiebatur, unde et Apostolus: Inhonesta, inquit, nostra abundantiori honore circumdamus.« Quare uero 720 S. P. Benedictus remanentes in monasterio femoralibus interdixerit, explicat S. Hildegardis his uerbis: »Quia multitudo hominum femoralibus eo tempore non utebatur, idcirco idem Pater propter mores hominum, et propter signum puerilis simplicitatis et humilitatis dum in cella residerent, discipulis suis femoralia non concessit.  Sed exeuntibus, siue equestribus, siue pedestribus, propter exemplum castitatis, et propter uirilem honestatem et reuerentiam hominum eis indulsit.« Preter femoralia que itinerantibus S. Pater concessit, wantos etiam seu chirothecas in uia ferebat S. Filibertus abbas Gemmeticensis, ut discimus ex anonymo in eius uita, n. 11 .

Et cuculle et tunice sint aliquanto iis quas habere soliti sunt modice meliores.] Scilicet illis in regionibus, »ubi multum uilibus soliti sunt uti uestimentis, inquit Smaragdus; ubi uero meliora sunt uestimenta, non sunt propter itinera commutanda.« Unde et Hildemarus ait: »Qui bona uestimenta portant intus, non debent alia uestimenta portare.« Et certe cum nonnulli sint, »qui meliora uestimenta in monasterio portant, quam illa, que S. Benedictus dixit in monasterio seruanda propter foras portanda,« ut loquitur idem Hildemarus; omnino alienum esset a monastice paupertatis proposito, pretiosiores insuper  uestes extra cenobium portare.

Acute uero Bernardus Cassinensis hunc in locum, »nota, inquit, tria temperamenta, quia dicit aliquanto, et modice, et meliores. Aliquanto dicit aliquid plus a pretii quantitate. Ne uero illud aliquanto multum intelligatur, dicit modice. Et ne abiectio multa notetur, et notabilis reprehendatur, addidit meliores.

Quas exeuntes in uiam accipiant de uestiario.] Quid per uiam hic intelligere debemus docet Hildemarus, scilicet uiam non esse, »cum prope uadunt ad notos homines, qui eos cognoscunt, sed quando longius ire debent.« et non multo post: »Non est uia, inquit, si in obedientiam uadit, ueluti est in cellam; sed illa est uia cum ad episcopum, aut nobiles potentes homines uadit ignotos: et non solum alia uestimenta debemus portare, cum in uia imus; uerum etiam si talis persona que est nobilis uenit ad monasterium, tunc ille frater qui illi ministrare debet, meliora uestimenta debet habere, propter fastidium  rustice monastice uestis.«

Stramenta lectorum sufficiant matta.] Matta Grece psiathium est teges ex iuncis contexta, ut patet ex Gregorio Turonensi de S. Monegunde : »Nullum habens stratum feni, paleeque mollimen, nisi tantum illud quod intextis iunci uirgultis fieri solet, quas uulgo mattas uocant. Hoc superponebat formule, hoc solo supersternebat, hoc erat quotidianum scamnum, hoc culcitra, hoc plumella, hoc erat stragulum, hoc omnis lecti commoditas.« Unde et Petrus uenerabilis ad Gislebertum eremitam scribens : »Si palustria, inquit, prope sunt loca, mattas antiquum opus monachorum compone, super 721 quas aut semper, aut sepe dormias.« Eius usum apud ueteres monachos quadruplicem distinguit Heftenus : 1o super mattam dormiebant, imo aliquando super unam illius partem iacentes, altera  corpus contegebant; 2o matte assidebant, ea pro sede utentes; 3o in matta seu psiathio oraturi genuflectebant; 4o mattam iamiam morituris sternebant. Aliter tamen mattam explicat Bernardus Cassinensis hunc in locum sic scribens: »Matta uel est filtrum secundum Cluniacenses, uel quod loco culcitre habetur; unde usque hodie illud quod ponitur super paleas uulgo dicitur mattaratium, non tamen intelligo quod debeat esse mollitie delicatum; nam ipse magis debet dormire labore ac uigilia fatigatus, quam strati mollitie inuitatus.« Similiter Nicolaus de Fractura: »Matta, id est pannus, uel filtrum quod habetur loco culcitre. uel secundum nos dicas, matta, id est mattaratium, non multum molle, sed tale quod quasi carnem mactet et maceret, uel mactando fatiget. In Papia uero macta dicitur cella; inde mactilla pro culcitra.« Confirmant antique uersiones Gallice Ioannis de Précis, et Guidonis Iuuenalis, mattam reddentes un matteras. Sed prior explicatio potior uidetur; nam matta erat  stratum durum et mortificationi aptum, ut patet ex S. Augustino, l. u contra Faustum Manicheum, c. 5.

Sagum.] Quod S. Hildegardi est  »aut de grosso lino, aut de canabe factum, et fere in modum sacci formatum, et quodam genere stramentorum repletum, et hic super mattam positum, quod monachi pro lectisternio habebant.« Huic sagi acceptioni concinit Bernardus Cassinensis his uerbis: »Puto secundum intellectum modernum sagum istud esse, quod continet paleas, uel fenum, et hoc uulgari huius regni concordat.« Idem habet Nicolaus de Fractura; eoque sensu sumitur in antiqua uita S. Eugendi abbatis Iurensis, in qua hec lego: »Paleis uero lectuli in eremo lectis, multo tempore, uilique sagello constrictis, pellicioque superposito conquieuit.«  Existimat tamen Heftenus sagum esse monachalis lecti operimentum, monachi enim in ipsa matta cubabant; cui consentit Guido Iuuenalis sagum Gallice uertens une grosse sarge uelue à mettre sur le matteras.

Lena.] Que Hildemaro dicitur »toga duplex, seu uestis regia;« et Smaragdo »species uestis uillosa est, quam nos toxam uocamus; alii uero galnapem eam uocant.« Galnapis autem seu galbanis est stragulum uillosum, quod frigori resistere possit. Atque hoc sensu hic a S. Benedicto sumi censent Bernardus Cassinensis, Nicolaus de Fractura, Richardus a S. Angelo, Boherius, Turrecremata, Menardus, et Heftenus. Lenas tamen cum sagis confundere uidetur anonymus Dunelmensis in lib. de Transl. et Mirac. S. Cuthberti cap. 1, sec. Iu Bened., part. II.

722 Capitale.] A capite dictum, eo quod capiti supponatur; estque ceruical, lana, paleis, aut plumis plenum: unde Smaragdus: Capitale dicit, quod nos plumacium dicimus. Et hec quidem S. Benedictus  lectorum stramenta fratribus indulsit: que nam uero alii?

In Regula S. Pachomii ab angelo tradita  prescribitur ut monachi »dormiant non recumbentes, sed exstructis sibi sedibus paulo supinioribus, et illic suis impositis stragulis, dormiant sedentes.«

Regula S. Cesarii ad uirgines ita habet: »Lectualia ipsa simplicia sint; nam satis indecorum est, si in lecto religioso stragula secularia, aut tapetia picta resplendeant. »Idem habet Regula S. Donati, cap. 63.

Similiter Regula S. Aureliani ad monachos : »Lectuaria secularia de coloribus facta in usu non habeatis.«

Regula quoque S. Isidori : »Speciosam uel uariam supellectilem monachum habere non licet; cuius stratus erit storea, et stragulum, pellesque  lanate due, galnabis quoque, et fecistergium, geminusque ad caput puluillus.«

Regula S. Fructuosi : »In stramentis competens adhibenda est disciplina, nec amplius quidquam ab aliquo requirendum, quam unum stragulum, canabemque uillatum, mappulam, et duabus lanatis pellibus arietum. [* 1Kb] «

Denique Regula Magistri : »In lectis habeant in hieme singulas mattas, et sagos tomentatios singulos, et lanas. In estate pro lanis, rachinis propter estus utantur; et ante ipsos lectos singulas pelles, ubi tergant a sordibus pedes, et sic in suos lectos ascendant.«

Que tamen lecta frequenter ab abbate scrutanda sunt, etc.] Frequenter ait indefinite; sed Regula S. Isidori  prescribit, ut »per singulos menses abbas siue prepositus lectulos cunctorum perspiciat, ne quid indigeant fratres, nec superfluum habeant.« Regula Cuiusdam ad uirgines : »Omnibus sabbatis post horam orationis nonam tam  senior quam iuniores preposite lectos omnium sororum uisitent, et faciant, propter earum negligentias inquirendas, aut si quid inueniatur illicite et sine commeatu retentum.« Denique Regula S. Fructuosi : »Lectula singulorum abbas uel prepositus bis in hebdomada reuoluat atque perscrutetur, ut uideat ne quis superfluum aliquid illic uel occultum habeat.«

Scrutandorum uero lectorum apud nostros ordinem hunc describit Hildemarus: »Mane congregatis omnibus in capitulo, abbas monebat fratres de lectis perscrutandis; tuncque remanentibus in capitulo omnibus, quatuor aut quinque bone conuersationis fratres dirigebat in dormitorium, qui singulorum lectos perlustrarent: et si opus peculiare alicubi reperissent, reuersi in capitulum, ante pedes illius cuius in lectio fuerat inuentum, illud deponebant; qui iussus ab abbate rationem reddere, pro delicti qualitate plectebatur.«

Et si cui inuentum fuerit, quod ab abbate non acceperit  723 grauissime discipline subiaceat.] Quod ita intelligit Hildemarus, ut si furto repertam rem habeat, et illa sit quatuor ualens denariis, in minori culpa iudicetur. Si autem maior sit, »tunc debet res incendi, inquit, et ipse in grauiori culpa iudicandus est.« Bernardus Cassinensis et Nicolaus de Fractura grauissimam disciplinam hic intelligunt maiorem excommunicationem, ita tamen, ut »attendatur circa ista in uenta qualitas et quantitas rei, que ablata sit; quia hec prudenter sunt consideranda in penitentia infligenda,« ut loquitur Bernardus. In Regula S. Donati prescribitur, ut »que soror ad lectulum suum, que ad manducandum, uel ad bibendum pertinent presumpserit occultare, publice coram omnibus arguatur; et tunc demum palam cunctis presentibus obiurgata superpositionem sustinere cogatur.«

Et ut hoc uitium peculiare radicitus amputetur, dentur ab abbate omnia que necessaria sunt, id est cuculla, tunica, pedules, calige, bracile, cultellus, etc.] Nonnullas iam ex his uocibus exposuimus; de reliquis  aliquid subiiciendum.

Bracile indumentum brachiorum esse quidam existimant, a brachio dictum credentes. Ita Guido Iuuenalis in sua Gallica uersione bracile reddit manche, et alia uersio manchon; sed absque ullo probati alicuius auctoris testimonio. Heftenus bracile a bracca deducens, femorale breuius uelandis uerendis idoneum esse affirmat; sed et hoc absque ulla antiquitatis auctoritate. uerius Menardus bracile asserit esse zonam, siue cingulum, id quod probat auctoritate Papie: »Brachile, quod succinctorium siue redimiculum dicimus, quod nunc non brachiorum, sed renum sit cingulum.« Et ex Regula Magistri, cap. 11: »In die uero cingatur bracilibus.« Confirmarique pos ex Boboleno monacho in uita S. Germani abbatis  Grandiuillarensis, num. 15 : »Unus autem e fratribus ipsa die interfectionis eius inter hostium cuneos cingulum quod uulgo bracile uocatur, inter manus trahentium inuenit.« His accedunt antique et recentiores uersiones bracile Gallice reddentes sainture, aut ceinture. Boherio bracile est »zona in qua bracce et corrigie quibus ligantur calige dependent.«

Graphium stylus erat quo scribebant in cera. Eo primum usi sunt ferreo Greci, Tusci et Romani; postea autem osseo, ut docet sanctus Isidorus his uerbis : »Greci enim et Tusci primum ferro in ceris scripserunt. Postea Romani iusserunt ne graphium ferreum quis haberet; unde et apud scribas dicitur: ceram ferro ne cedito. Postea institutum est ut in cera ossibus scriberent, sicut indicat Atta in satira dicens: uertamus uomerem in ceram, mucroneque aremus osseo.« Postea tamen Romanos ad graphium ferreum rediisse patet ex Martiali lib. XIu, epigr. 21. Erat autem graphium  qua parte scribebatur acutum, altera obtusum, uel latum, qua characteres in cera scripti oblitterari 724 possent aut radi; unde uertere stylum apud Latinos idem erat ac corrigere, retractare, et mutare sententiam.

De acu uide Heftenum lib. u, tract. 2, disq. 6.

Mappula est sudariolum, siue linteum tergende pituite aptum. uulgatus Alcuinus in lib. de Offic. eccles. cap. 39: »Mappula que in sinistra parte gestatur, qua pituitam oculorum et narium detergimus.« Honorius Augustodunensis: »Ad extremum sacerdos fanonem in sinistrum brachium ponit, qui et mappula et sudarium uocatur, per quod olim sudor et narium sordes extergebantur.« Hildemarus : »Mappulam ideo precepit dari causa sudorum tergendi in labore aut in uia. Nam in Francia intelligitur pro sudore et in uia dixisse sanctum Benedictum mappulam habere; et quanquam forte intentio fuit S. Benedicti ut etiam  in monasterio pro facitergulo habeatur mappula, tamen modo in Francia in commune habentur panni ubi suam fratres faciem tergunt.« S. Hildegardis: Mappula uelut sudarium ex lino formata, qua sudorem a se profluentem dum in opere laborabant abstergebant.« Nicolaus de Fractura: »Mappula, id est parua tubalea, quam nonnulli tempore estiuo ad sudorem purgandum ad latus portare consueuerunt.« Addit Paulus Augustinus a Ianua: »Quam consuetudinem usque hodie retinent senes nostri. Olim enim femoralibus non utentes mappulam, clauem, cultellum a lateribus pendulos portabant.« Ex his omnibus satis refutata manet Antonii Perezii sententia, qui, sublata interpunctione, hanc uocem cum sequenti coniungens hoc modo: mappulas tabule; hoc est, inquit, mappulas mense. Sed neque hic tabule pro mensa sumuntur, neque mappule pro linteo quod mense sternitur; utquid enim monacho singulari huiusmodi supellex? Certe uersiones Gallice communiter mappulas interpretantur des  mouchoirs. Horum de mensura ita scribit Hildemarus: »Mensure enim mappule duo debent esse cubit; preter ora in longitudinem, et unius pedis latitudo.«

Tabule sunt pugillares in quibus scribitur, uel scriptura imprimitur, et impressa deletur, ut loquitur Nicolaus de Fractura. uide Heftenum, lib. IX, tract. 2, disq. 5.

Preterr ea, que hoc in capite danda singulis fratribus prescribit S. P. Benedictus, auctor est Hildemarus antique fuisse consuetudinis, unicuique ad faciem manusque extergendas, saponem, et ad calceos ungendos unctum in uno eodemque uasculo, quod seruabant ad lectum, dandi; et uasculum quidem ab abbate, saponem a camerario equaliter diuisum in capitulo recepisse.



CAPUT LuI. De mensa abbatis.


 725 Mensa abbatis cum hospitibus et peregrinis sit semper. Quotiens tamen minus sunt hospites, quos uult de fratribus uocare, in ipsius sit potestate. Seniores  [a 1Kb] tamen unum, aut duos semper cum fratribus [b 1Kb] dimittendum [c 1Kb] procuret, propter disciplinam.





COMMENTARIUS.


 Mensa abbatis cum hospitibus et peregrinis sit semper, etc.] Inter hospites et peregrinos hic distinguunt commentatores. Hildemarus: »Hospites, inquit, sunt qui de eadem regione sunt de prope. Peregrini sunt qui de alia regione; peregrinus enim dicitur, sicut dicit Cassiodorus, quasi pergens longius.« Idem  habet Bernardus Cassinensis, cuius uerba cum retulisset in primo commentario Boherius, addit: »uel dicuntur peregrini qui ad monasterium aut locum aliquem deuotionis causa declinant; hospites uero, qui alia de causa ad ipsa loca accedunt.« Utrumque discrimen affert Nicolaus de Fractura. Richardus autem de S. Angelo sic scribit: »Hospites intelligimus pauperes et non pauperes; per peregrinos intelligimus illos qui uadunt per oratoria pro indulgentiis obtinendis.« Qui tamen addit: »uel dicas quod unum sunt.« Hi uero qui in eadem ciuitate uel oppido in quo situm est monasterium, residentes, ultro conuiuium emendicant, aut ab abbate inuitantur, non hospites, sed conuiue potius dicendi sunt, ut notat Menardus.

Is acute obseruat non hic celle, aut camere, aut palatii abbatis, in quo seorsum a sua congregatione cum hospitibus et peregrinis reficiat, sed solius mense fieri mentionem: ex quo infert abbati reficiendum  esse cum hospitibus et peregrinis in conuentu fratrum. Que quidem sententia non uni singularis est Menardo: nam multis iam ante seculis sub lite res erat, ut patet ex Smaragdo, Hildemaro infra citando, et Bernardo Cassinensi. Smaragdus enim in hec cap. 53 uerba, Coquina abbatis et hospitum super se sit, scribens, ita habet: »Aestimatur 726 a multis, quia sicut coquina alia quam fratrum, et in alio erat constituta loco, ita et mensa abbatis non tunc in communi refectorio erat cum ceteris mensis posita; sed in alia erat cellula segregata, qua crebro uenientes hospites, frequenter cibis inuenirent paratam.« Quo ex loco sic argumentari licet: Si estimabatur a multis, ergo non ab omnibus: ergo estimabant aliqui mensam abbatis in communi fratrum refectorio cum ceteris fratrum mensis esse debere. Clarius Bernardus Cassinensis: »Dicunt, inquit, hic quidam, quod abbas semper in refectorio cum fratribus comedere debet, et hoc etiam statuto super hoc facto declarauerunt dicentes, quod mensa abbatis  debet esse in superiori loco, et ibi cum hospitibus consedentibus debet sumere refectionem.« Talem fuisse Cluniacensium disciplinam insinuare uidetur Udalricus his uerbis : »Clericis, et peregrinis monachis, qui ita uadunt pedites absque iumento, nobiscum in refectorio comesturis aquam ad manus ministrat , talesque sedent ad mensam principalem.« Ego uero sic Menardi sententiam sequar, et defendam, ut oppositas etiam rationes et auctoritates, si que sunt, haud sileam.

Itaque abbatem cum hospitibus in communi fratrum conuentu refici debere probat antiqua et recepta monachorum ueterum praxis, a quibus S. P. Benedictum recessisse in re tanti momenti facile non est credendum. Hanc uero praxim passim uidere est in eorum regulis et actis. Regula tertia SS. Patrum  ita habet: »Illud quoque statuimus, ut abbates omni tempore cum fratribus reficiant; quia eo tempore quo fratres, aut pro negligentia arguere, aut spiritali debent sermone imbuere, absque certa necessitate se remouere non debent.« S. Cesarius in epistola ad Oratoriam abbatissam : »In quotidiano  corporis alimento, atque communi cibo par sis his cum quibus pari in mensa uteris consessu, iisdem denique quibus sorores, ferculorum saporibus delectare, et equalia uobis cibaria potionesque communes exhibeant discofere et pincerne, etc.« S. Aurelianus in Regula ad monachos : »Sanctus abbas, nisi inequalitate faciente, extra congregationem non reficiet.« Regula S. Isidori : abbas citra languoris necessitatem cibos in conspectu pariter cum fratribus sumat: nec aliud quam ceteri, nec cultius quam que in commune consistunt, preparari sibi quidpiam expetat.« Regula monastica communis S. Fructuosi : »Abbates cum fratribus, aduenientibus hospitibus et peregrinis, in una mensa communiter uiuant.« Regula S. Donati ad uirgines : »Abbatissa, nisi inequalitate aliqua, aut infirmitate, uel occupatione compellente, extra congregationem suam penitus non reficiat.« Quod desumpsit ex Regula sancti Cesarii ad uirgines,  cap. 38. Denique Regula Magistri passim indicat abbatem in refectorio debere reficere. Idem confirmat praxis. De S. Eugendo abbate ita uite scriptor: »Abbas iste mensulam suam  nec uictum unquam exceptauit a fratribus.« S. Easteruinus, teste 727 Beda in lib. I de uita S. Benedicti Biscopi, »eodem quo fratres ceteri cibo, semper eadem uescebatur in domo.« S. Hermelandus Agatheo comiti in Antrensi monasterio »humanitatis gratiam exhibens, in refectorium eum secum duxit, calicemque meri ei dari iussit,« ut scribit anonymus in eius uita cap. 13; et infra, cap. 15, inter corruptos mores Adalfredi abbatis, Hermelandi successoris, illud recenset, quod »cepit aulam sibi edificare.« Imo auctor est Caramuel omnes fere Hispanos credere S. Benedictum in regulari refectorio, et sepius communi hora peregrinos et exteros tractasse. His accedit concilii Aquisgranensis decretum, statuens , »ut abbas, uel quispiam fratrum ad  portam monasterii cum hospitibus non reficiantur. In refectorio autem omnem eis humanitatem manducandi ac bibendi exhibeat. Ipse tamen ea cibi potusque mensura contentus sit, quam reliqui fratres accipiunt. Si uero propter hospitem uoluerit ad solitam mensuram fratribus sibique augere aliquid, in sua maneat potestate.« Quod statutum confirmat Caroli Calui preceptum pro partitione prediorum S. Germani a Pratis, in quo assignat uineas in fratrum et hospitum usus in refectorio edentium.

Deinde S. Benedictus, Regule cap. 38 agens de lectore mense, statuit ut non presumat ibi quisquam de ipsa lectione aut aliunde quidquam requirere, ne detur occasio maligno, nisi forte prior uoluerit pro edificatione aliquid breuiter dicere; ubi prior pro abbate usurpatur. uerum si abbas nunquam reficiat  in conuentu fratrum , frustra permittitur ei in refectorio de lectione aliquid dicere, ut pote qui nunquam ibi cum fratribus manducaturus sit.

Ut uim huius argumenti eludat Heftenus, respondet nomine prioris hic intelligi quemcunque superiorem, siue abbas sit, siue prior, siue subprior, qui conuentuali mense presideat. Sed prioris nomen in omnibus Regule locis, ubi singulariter et absolute, non respectiue ponitur, abbatem significare merito contendit Menardus noster , et ipse Heftenus  alibi fatetur prioris uocem in Regula pro abbate sepius usurpari, ut cap. 6, 7, 13, 40, 53: quidni etiam in isto de quo agitur loco? Certe antiquiores monachi ideo maxime nolebant abbatem a  communi fratrum mensa abesse, ut posset eis post cibum edificationis uerba proferre, et spiritali sermone eos imbuere, ut habet supra citata Regula SS. Patrum; refectione enim transacta, spiritalis apud eos collatio agitabatur, ut probat idem Heftenus lib. X, tract. 5, disq. 4, quod S. Benedictum neglexisse non est prorsus qui credat, multo minus qui existimet eum uoluisse aut permisisse ut abbas uices suas in exhortationibus faciendis alteri committeret, cum nusquam plus ualeant exhortationes quam in ore abbatis et superioris. Adde quod Regula Magistri , que hoc statutum a S. Benedicto mutuauit, clare 728 et distincte prescribit, ut de singulis mensis quos uoluerit fratres quid lectum est ABBAS interroget; non prepositus, seu quiuis prior.

Preterea, ut optime arguit Hildemarus, S. Benedictus uoluit ut abbas maioris nomen factis impleat, et omnia bona et sancta factis amplius quam uerbis ostendat; sed si separatam a fratribus seorsim mensam habeat, iam factis suis discipulos non docet: neque  enim uident cum quanta moderatione, cum quanto silentio, cum quanta grauitate cum hospitibus manducet.

Insuper, S. legislator decernit ut omnes intersint uersui qui ante cibum dicitur, et sub uno simul omnes accedant ad mensam; ubi »non exceptauit abbatem, inquit Hildemarus, dicens excepto abbate, qui cum hospitibus manducaturus est; sed tantum dixit: omnes dicant uersum. Et hoc non suffecit ei dicere semel omnes; sed bis cum subiunxit, et sub uno omnes accedant ad mensam; ac per hoc cum ita intelligendum est, ut abbatis mensa in refectorio cum mensis fratrum esse debeat.«

Tandem nulla potest adduci ratio qua S. Pater induci potuerit ad separandam abbatis mensam a fratribus; nam quod ait Bernardus Cassinensis: »Gratia caritatis mensam abbatis separatam esse uoluit beatissimus Benedictus: qui uero contrarium ediderunt statutum, aut auaritie studuerunt, aut incogniti qualiter uiuerent esse uoluerunt;« tolerari non  potest. Magna sane caritas, que omnem destruit caritatem, pastorem segregat a grege, uiam lupo pandit liberam, omnemque uitiis omnibus aditum ministrat. Quis enim exprimere ualeat quanta inde tum in spiritualibus, tum in temporalibus oriuntur mala, dum feruet olla abbatis, et alget congregationis cacabus? Quanta abbati permittitur licentia, cum ei datur occasio quotidie comessandi cum secularibus, decoquendi, abliguriendi, dilapidandi bona monasterii! quanta inde in uita monastica corruptela, quot inter fratres in abbatem murmurationes, quot detractiones, quot maledicta, ne quid peius dicam! O singularis caritas! Preclarum sane est quod aiunt nonnulli , S. Benedictum preuidentem quod futurum erat, scilicet diuisionem mense abbatis a mensa monachorum, hoc caput edidisse, non quidem per modum precipientis, sed per modum prenuntiantis quod futurum uidebat. Quasi uero S. Pater preuidens  quod futurum erat, tanto morbo non occurrisset, et aduersus illud suos non premunisset.

Nec maioris sunt momenti que dicit Heftenus , »non defuisse illi iustas rationes separate mense: 1o ne fratres turbarentur; 2o ut pre illis liberalius exciperentur ; 3o ne moribus imperfectiorum fratrum forte offenderentur; 4o ne daretur occasio hospites sine uenia alloquendi.« Nam easdem rationes ipse refellit postea. Et certe non mouerunt rationes iste Patres Aquisgranenses, quominus statuerent , »ut abbas uel quispiam fratrum ad portam monasterii cum hospitibus non reficiatur: in refectorio autem omnem eis humanitatem manducandi exhibeat.« Non mouerunt concilium Londonense II, statuens, 729 »ne abbates faciant milites, et ut in eadem domo cum monachis suis dormiant, et comedant, nisi aliqua necessitate prohibente.« Non mouerunt Cluniacenses, aliasque congregationes monasticas, que ad  puriorem Regule normam uitam instituere studuerunt; que omnes abbatem ad commune fratrum refectorium remittunt, et hospites illo duci et manducare permittunt. Et certe non multum esse timendum ne fratres inde turbentur experientia docet; deinde quid prohibet quominus hospites in refectorio liberalius excipiantur? Quod uero timetur ne scandalizentur minus perfectorum fratrum moribus, multo magis sperandum fuisset, »ut hospites cum uiderint tam abbatem quam et monachos cum timore Dei, et cum reuerentia, atque moderatione, siue etiam grauitate manducare, glorificent Dominum, sicut Dominus dicit: uidentes uestra bona opera, glorificant Patrem uestrum qui in celis est; et quandoque, Domino miserante, ipsi hospites contemnentes ea que seculi sunt, ad Dei seruitutem uenire festinabunt,« ut cum Hildemaro loquar. Tandem non esse periculum ne fratres haudquaquam iussi hospitibus loquantur experientia magistra docet.

 Unum est quod maiorem uidetur pati difficultatem. Nam cum S. Benedictus abbatem uelit frangere ieiunium propter hospitem, et hospites nunquam desint monasterio, si abbas cum hospitibus in refectorio reficere debet, sequetur abbatem quotidie coram toto conuentu, aliis interim ieiunantibus, ieiunium frangere; quod quis credat? Hec obiectio, que prima fronte uidetur aliquid habere difficultatis, nullam in rei ueritate complectitur; nam quid melius ieiunium extra aut coram conuentu uiolare? quid perfectius? Deinde hec obiectio locum tantum habet quando abbas solitas refectionis horas propter hospitem cogitur preuenire; nam quando hospites una cum conuentu reficiunt, abbas nec debet frangere ieiunium, nec aliis quam fratres uti alimentis, saltem communiter. Non ita uero frequens est abbatem preuenire solitas refectionis horas, cum non quotidie ueniant hospites, et sepius horam congregationis facile exspectent. Adde quod S. Pater prescribit ut  quoties minus sunt hospites, in abbatis sit potestate quos uult de fratribus uocare; qui scilicet eius uice cum hospitibus reficiant, dummodo duos seniores propter disciplinam dimittat cum fratribus, ut ipse possit in communi fratrum conuentu refectionem sumere; nam ita explicare Regule textum nichil est incommodi.

Maior difficultas repetitur ex duobus Regule locis qui mense abbatialis separationi fauere uidentur. Primus exstat cap. 53: Coquina abbatis et hospitum super se sit: quem locum exponens Smaragdus ait: »Aestimatur a multis quia, sicut coquina alia quam fratrum, et in alio erat constituta loco, ita et mensa abbatis non tunc in communi refectorio erat cum ceteris mensis posita: sed in alia erat cellula segregata, quam crebro uenientes hospites frequenter cibis inuenirent paratam.« Sed quod estimabatur a multis, contrarium tenebatur ab aliis, ut supra uidimus. Et certe coquina abbatis et hospitum olim construebatur  730 prope coquinam monachorum, et inter utramque erat fenestra, per quam ex una parte pulmenta monachorum, ex altera fercula ministrabantur hospitum, ut docet Hildemarus in cap. 53. Ideo autem S. Benedictus separatam uoluit esse coquinam hospitum, non ut separato cum abbate reficerent in loco, sed ut incertis horis superuenientes hospites non inquietent fratres; cum enim paulo lautius hospites excipi uoluerit, et aliunde nullum a coquine officio excuset, certe si fratres ad coquendos monachorum cibos aliunde satis inepti, ad preparanda hospitum fercula cogerentur, non parum perturbarentur; maxime cum incertis horis superueniant hospites, et breui tempore omnia preparari necessum sit: propterea S. Benedictus separauit abbatis et hospitum coquinam; non uero ut seorsim abbas comessaretur cum eis, et omnia monasterii bona in comessationibus dilapidaret.

Alter locus in sequentibus huius capituli uerbis continetur: »Quoties tamen minus sunt hospites,  quos uult de fratribus uocare in ipsius sit potestate. Seniores autem unum aut duos semper cum fratribus dimittendum procuret propter disciplinam.« Hic triumphant abbates carnales: quidni enim tales cum Hildemaro ita liceat appellare? »Dicunt quidem abbates carnales, inquit, quia cum hospitibus extra refectorium debet esse mensa abbatis. Assumunt in adiutorium sui erroris illud quod S. Benedictus dicit: Quoties tamen minus sunt hospites, quos uult de fratribus uocare in ipsius sit potestate; seniorem tamen unum aut duos semper cum fratribus dimittendum procuret propter disciplinam. Quid enim necesse fuerat S. Benedicto dicere, unum aut duos semper cum fratribus dimittendum procuret propter disciplinam, si in refectorio abbas manducare debuisset; cum ipse abbas, si ibi manducat, potest disciplinam habere ne aliquid inhoneste aut agatur, aut loquatur quis? Et in eo quod dicit dimittendum, apparet, quia alibi est ipse abbas, et alibi illi super quos dimittit seniores  propter disciplinam, et non simul, etc.« Unam iam hanc ad difficultatem solutionem adhibuimus; scilicet cum pauciores sunt hospites, esse in potestate abbatis quos uult de fratribus uocare, qui uices eius cum hospitibus edendi suppleant, non ut secum extra commune refectorium reficiantur. Aliam accipe ab Hildemaro: »Queritur, inquit, in hoc loco ubi debet abbas manducare, utrum in refectorio, an foris? Sunt alii qui dicunt, in refectorio debet manducare. Quomodo ergo debet dimittere fratres suos cum fratribus in refectorio, si ille debet manducare ibi? Qui respondentes dicunt: Propterea dixit B. Benedictus seniores dimittere, quia sunt talia refectoria in quibus ita sedent fratres propter multitudinem fratrum, ut ab abbate non possint uideri, ueluti sunt in Sancto Gallo.« Hanc responsionem confirmat Regula Magistri, que licet aliquando recedat a Benedictina, in multis tamen potest spectari ut eius interpretatio et commentarius : »Ad mensam abbatis, infit, sedeant seniores, extranei superuenientes,  uel uicibus fratres psalterati, quos uoluerit abbas, 731 preter prepositos, qui in decadis suis ideo ad suas mensas iubentur esse presentes, ut causam Dei, id est taciturnitatis et grauitatis in susceptis suis custodiant.« Et ita forte intelligendus est locus ex uita S. Filiberti abbatis, n. 3 : Iussus igitur sedere ad priorem mensam, etc. Quod si quis nolit S. Benedictum respexisse ad ampla illa refectoria, satis uero simile est seniores etiam ad mensas permiscuisse iunioribus, ut super eos inuigilarent; sicut in dormitorio noluit adolescentiores fratres iuxta se lectos habere, sed permixtos cum senioribus dormire. Et certe decani, quos S. Benedictus, cap. 22, seniores appellat, ex antiqua monachorum disciplina suis decaniis assidebant ad mensam, ut supra diximus ad cap. 21. Ab hac uero disciplina S. legislator recedere noluit, unde cum nollet abbatem in sua mensa remanere solum, ubi  pauci, uel nulli sunt hospites, quosdam ex senioribus uocare permisit, ita tamen ut unum aut duos ex fratribus permixtos relinqueret, ne hanc disciplinam a monachis receptam ex toto dimittere uideretur. Et sane qualis esset illa disciplina, si uno aut duobus senioribus cum fratribus relictis, abbas cum reliquis sibi seorsim indulgeret?

Aliter etiam respondet Hildemarus, hunc locum intelligendum esse de illis diebus quibus hospitalitatis gratia solitam refectionis horam abbas preuenire cogitur. Tunc enim cum pauci sunt hospites, quos uult ex fratribus potest uocare, qui cum eo et hospitibus reficiant in refectorio. Respondebit hic Heftenus hoc esse restringere uerba S. Benedicti ad certum casum, quem nusquam insinuat. uerum quid prohibet S. Benedicti textum ad certum restringere casum, cum recta ratio id exigat, et antiquissimi Regule commentatores, qui omnium optime S. Patris mentem assecuti sunt, ita Regule uerba intellexerint? Quod uero urget Heftenus in uerbo semper,  dicit enim S. Benedictus, Seniores semper cum fratribus dimittat, certe non urget: nam, ut optime dicit Hildemarus, uerbum illud in diuinis Scripturis non semper sumitur uniuersaliter; sed neque in Regula S. Benedicti, ut facile demonstrare possem. Quod ergo S. Pater ait, Seniores semper cum fratribus dimittat, non sic capiendum est quasi quotidie fratres secum assumere deberet; id enim quotidie S. Benedictus non permittit, sed quando minus sunt hospites, et abbas hospitalitatis gratia canonicas refectionis horas preuenit.

Opponi insuper posset Regula SS. Serapionis, Macarii, Paphnutii, et alterius Macarii, ita prescribens: »uenientibus uero fratribus ad horam refectionis, non licebit peregrino fratri cum fratribus manducare, nisi cum eo, qui preest, Patre, ut possit edificari.« Sed hic locus intelligitur non de quibuscunque hospitibus, at de peregrinis, hoc est de longe uenientibus, quos non semper expedit admittere  cum fratribus; nec de quibuscunque peregrinis, sed de uenientibus hora refectionis, qui consequenter nichil sibi paratum inueniunt, saltem quo paulo humanius excipiantur.

Quibus autem ista non sufficient, sufficere prorsus debet id quod scribit 732 Petrus uenerabilis ad S. Bernardum his uerbis: : »Quoscunque abbas substantia monasterii reficit, nonne mense proprie participes facit? Quod si isto modo impleri a nobis Regula secundum uos minime potest, et hoc esse mandatum, ut cum abbate manducent, affirmatur; fit et istud quandoque de honestis personis; nam indecens credimus, ut presente conuentu quarumcunque personarum non cunctis placitura incongruentia indiscrete introducatur; et ipsis forte bonis inde scandalum oriatur. Si uero opponitis non in conuentu, sed extra conuentum mense abbatis hospites debere sociari, respondemus hac occasione abbates a fratribus se sequestrare solere, et sub pretextu hospitum lautioribus sibi ac familiaribus  epulis indulgere, neque de ouium suarum pastu curare; et secundum Prophetam  quod crassum uidebant assumebant, et quod debile erat proiiciebant; et cum limpidissimam aquam biberent, reliquam pedibus suis conturbabant, et gregem Domini turbida et cenosa aqua potabant; hoc est, sibi optime prouidentes, de ceteris non curabant: qui quoniam bono precepto male abutebantur, nouo ulceri nouum emplastrum superponendum fuit, et preceptum quod aliquando salubre fuerat, salubriore consilio commutandum; eapropter ut uitium de uirtute ortum rursum uirtute exstingueretur, cum de communi mensa ad singularem Regula transmisisset, iterum de singulari mensa ad communem regula rationis et caritatis adduxit; unde et abbates nostri, nisi infirmitas obstiterit, nobiscum semper comedunt: et aliquando cum hospitibus, quando tales adsunt, aliquando sine illis, a  communi tamen mensa nunquam uel raro discedunt, hospitibus autem et peregrinis nichil deesse patiuntur.« Audiant et alium Petrum : »Nonnulla in nostris partibus monasteria preclaram nuper institutionis normam sibimet indiderunt, ut preter cetera pietatis opera, etiam tres pauperes cum priuata mensa iuxta se semper  abbas habeat, eisque singulis mensuram cibi, quem quiuis habet frater, apponat. Nam cum regularis norma precipiat ut abbatis mensa semper sit cum hospitibus, hoc modo nouiter utrumque completur, ut et abbatis mensa non superbis seculi, sed sanctis hospitibus hereat, et ipse conuesci fratribus non omittat.«



CAPUT LuII. De artificibus monasterii


 Artifices, si sunt in monasterio, cum omni humilitate faciant ipsas artes, si permiserit abbas. Quod si aliquis ex eis extollitur [a 1Kb] pro scientia artis sue, eo quod 733 uideatur aliquid conferre monasterio: hic talis euellatur [b 1Kb] ab ipsa arte, et denuo per eam  non transeat, nisi forte humiliato ei iterum abbas iubeat.

Si quid uero ex operibus artificum uenundandum est, uideant ipsi per quorum manus transigenda sunt:  ne aliquam fraudem monasterio facere presumant. Memorentur semper Ananie et Saphire , ne forte mortem quam illi in corpore pertulerunt, hanc isti, uel omnes qui aliquam fraudem de rebus monasterii fecerint, in anima patiantur. In ipsis autem  pretiis non subripiat [c 1Kb] auaritie malum: sed semper aliquantulum uilius detur quam ab aliis secularibus datur [d 1Kb] , ut in omnibus glorificetur Deus.





COMMENTARIUS


 Artifices si sunt in monasterio, cum omni humilitate et reuerentia faciant ipsas artes, si tamen iusserit abbas.] Cum omnia in monasteriis obedientie subiaceant, nec ipsas quas artifices callent artes, exercere permisit, nisi iubente abbate. Id quod ex antiquis monachorum regulis accipere potuit, nam Pachomiana ita habet : »Nemo quidquam  operis faciet, nec scyphos plenos aqua circumferet, nec funiculum quidem torquebit, nisi prepositus iusserit.« Et S. Basilius interrogatus : »Si oportet eos qui nouerunt artificia suscipere aliquod opus absque conscientia uel iussione eius qui preest et operum sollicitudinem gerit?« respondet: »Furti reus erit huiusmodi, uel similis eis qui furibus concurrunt.« Idem uidere est in Regula SS. Pauli et Stephani, cap. 33, et in Regula S. Aureliani ad monachos, cap. 23.

Operantes autem remanebant soli, nec ulli fas erat alterius officinam sine abbatis commeatu ingredi: »Nulli liceat, inquit Regula SS. Pauli et Stephani , tam in cellario quam in singulis officinis artificum improba et importuna absque senioris iussu audacia introire; quia et communem utilitatem ualde impedit hec presumptio, et ipsis artificibus rancorem animorum ex superflua importunitate impingit.«

Quod si aliquis ex eis extollitur pro scientia artis sue, eo quod uideatur aliquid conferre monasterio, hic  talis euellatur ab ipsa arte.] »Et merito quidem arte et artificio suo prohibetur, qui iis plus perdit quam 734 lucratur,« inquit Gerardus Belga monachus: qui enim pro scientia artis sue extollitur, pro leui ac temporali lucro quod confert monasterio, animam suam perdit, qua nichil pretiosius: longe omnino ab illa Aegyptiorum monachorum humilitate, de quibus Cassianus : »Et cum tantos unusquisque eorum quotidie de opere ac sudore proprio reditus conferat monasterio, ut ex his sustentare non solum suam ualeat parcitatem, uerum etiam usibus possit exuberare multorum; in nullo tamen inflatur, nec sibi de tanto operis sui questu ac sudore blanditur, sed preter duo paximatia, que tribus uix denariis ibidem distrahuntur, nichil sibimet amplius unusquisque presumit.«

Quos autem S. Benedictus ab arte sua euellit, horum etiam opera ab operibus fratrum euelli S. Basilio  placuit : »Eius sane opus, inquit, qui uel murmurare, uel animo esse elato inter laborandum deprehenditur, commiscendum non est labori qui fit ab humilibus corde et spiritu contritis; nec prorsus insumi debet in usus religiosorum, propterea quod abominatio est coram Deo quod altum inter homines est . . . . . Et hanc rem diligenter curare  debent prepositi, ut neque ipsi sententiam eius corrumpant, qui dixit: Qui ambulat in uia immaculata, is mihi ministrabat: non habitabit in medio domus mee faciens superbiam; neque suffulciant eum qui delictum precepto immiscet, et socordia laboris uel animi elatione sese supra reliquos efferentis, opus suum commaculat, ut in ista peruersitate permaneat, quod fit dum operam ipsius approbant, non sinentes eum ad proprii defectus peruenire sensum.«

Et denuo per eam non transeat, nisi forte humiliato ei iterum abbas iubeat.] Hic duo notat Hildemarus: primum non esse in abbatis potestate huiusmodi artificem superbum ab ipsa arte euulsum eidem denuo implicare, nisi humiliatus fuerit: secundum, etiam humiliatum non posse per eam iterum transire, nisi permiserit abbas.

Si quid uero ex operibus artificum uenundandum sit.] Antiqui monachi sua uendebant opera, non tantum ut sibi prouiderent necessaria, sed etiam ut aliorum consulerent inopie, haberentque unde tribuerent  necessitatem patienti.

uideant ipsi.] »Scilicet abbas et fratres, quia communia sunt huiusmodi opera,« inquit Boherius. At de ipsis artificibus loqui uidetur S. Pater, quamuis ad beneplacitum abbatis opera distraherent.

Per quorum manus transigenda sunt.] »Id est in quibus manibus ponenda sunt ad uendendum, ut ille uenditor sit legalis, siue fidelis,« inquit Richardus de S. Angelo; ita ut ipsi per se non uendant, sed per domesticos, aut alios amicos: quia magnum est monachis periculum uel minimum claustro egredi. Eadem ratione S. Stephanus Grandimontensis  fratres suos nolebat quidquam per se emere; sed »cum aliquid emere uolueritis, infit, mandate alicui amicorum uestrorum, quatenus hoc uobis afferat; quod si uobis dare noluerit, 735 postquam ab eo ad emendum petieritis, nullatenus accipiatis. Sed nobis fortasse dicetis, Melius mercabimur  si nundinas adeamus? hoc uobis prohibemus, nam multo melius uobis est parum substantie amittere, quam redeundo ad seculum animam perdere.« Et sane cautum olim fuit ne monachi uenderent, ut passim uidere est in conciliis. Sed ante sancti Benedicti tempora id passim consueuerant, quamuis illud omnino non probet S. Basilius , de distractione operum hec scribens: »Cauendum est ne opera fratrum longius aliquo uenum exponantur, ne ipsi uendendi gratia in publicum procedant; honestius est enim ut uno in loco agant, et utilius quoque ad mutuam edificationem, et diligentem quotidiane discipline custodiam; ita ut satius sit aliquid de iusto pretio demere, quam modici lucri gratia extra regionis fines proficisci. Si uero id fieri non posse ipsa docuerit experientia, eligenda sunt loca et urbes uirorum piorum, ne infrugiferam perfectionem instituamus; et curandum ut plures fratres ad demonstratas panegyres una proficiscantur, quorum quisquis que operatus est ipse portet. Deinde ut communem  quidem alienorum comitatum fugiant, ut id itineris liceat cum psalmis et precationibus, ac reliqua in aliis edificatione conficere. In ipso uero loco quo proficiscendum est constituti, eadem eligant diuersoria, ut se inuicem obseruare, et nullum precandi tempus, siue diurnum, siue nocturnum negligere: deinde et auarorum cum quibus egre distrahendo conuenitur, et fraudatorum congressus uitare queant; quod sane cum minore detrimento fieri potest, si cum multis sit quis, quam si solus: fugiunt enim multorum testimonium etiam qui alioqui sunt iniquissimi.«

Memorentur Ananie et Saphire, etc.] Innuere uidetur hic S. Benedictus Ananiam et Saphiram mortem duntaxat corporis, non anime pertulisse; id quod etiam asserunt plerique et grauissimi Patres Ecclesie, maxime Origenes, tract. 8 in Matth.; S. Augustinus, lib. III contra Parmenian., et serm. 148; Cassianus, collat. 6, cap. 11; et Petrus Damiani, opuscul. 12, cap. 3. uide Heftenum, lib. IX, tract. 3, disq. 4.

 In ipsis autem pretiis non subrepat auaritie malum.] Hec est enim idolorum seruitus, que, ut dicit Gerardus Belga, »monachum sordidum non facit, sed monachum diabolum: quod enim ex angelo facit superbia, hoc ex monacho facit auaritia: et sicut illa  angelum Deo ingratum ingratitudinis arguit, sic ista monachum periurum efficit.«

Sed semper aliquantulum uilius detur quam a secularibus datur.] Idem docet Euagrius in Monachicis, num. 8 : »Siue ergo uendis, siue emis, parum te de iusto pretio frauda: ne in mores nimium exactos, aut erga pretium lucri cupidos inductus, ad noxias anime causas decidas, etc.« Et Regula Magistri : »Cum unaqueque ars aliquid perfectum, superuacuum usibus monasterii, uel mittendarum eulogiarum abundauerit, interrogata qualitate pretii, 736 quantum a secularibus distrahi potest, tantum infra nummorum minori semper distrahatur pretio, ut agnoscantur in hac parte spiritales a secularibus actibus distantiaque separari, . . . que diminutio pretii estimatione abbatis artificibus debet constitui, ut sciant item quanta ementibus summa respondeant, et accepti pretii fraudem non possint facere de ipsa quantitate iam scienti abbati.« Sed et Regula S. Stephani Grandimontensis  : »Annonam, uel quodlibet aliud propter expensam uestram a uobis comparatum, si carius potestis uendere quam emistis, nulla cupiditate id faciatis; hinc enim negotiatores efficeremini: imo potius quod uenditis, uilius uendere, et quod emitis, carius emere uobis precipimus, ut semper a fraude declinetis.« Atque ad huiusce statuti praxim auctor est Hildemarus, ut »si alii uolunt dare pro illa re uiginti denarios, tu debeas dare uno minus, id est decem et nouem: et quamuis non specialiter Regula dicat, tamen subintelligitur, ut sic cum emis aliquam rem pro qua alii uolunt dare uiginti denarios, tu uero debes dare uiginti unum.« Et Udalricus Cluniacensium Consuetudines describens : »Si quando tale quid comparauerit uel uendiderit camerarius, negotiatione sua ex toto peracta, mercatori cum quo negotiatus est, secundum quod negotium est et persona, aliquantos etiam addit uel reddit sua sponte denarios, propter  illud S. Benedicti precipientis ut res nostra semper uilius uendatur quam aliorum hominum.« Quanta religione istud obseruari uoluerit S. Pachomius, habes in eius uita, apud Bolland., num. 23, et Sur. cap. 75, Maii die 14. uide uitam S. Filiberti abbatis Gemmeticensis, num. 21, sec. II Bened.



CAPUT LuIII. De disciplina suscipiendorum fratrum.


 Nouiter ueniens quis ad conuersionem [a 1Kb] , non ei facilis tribuatur ingressus: sed, sicut ait Apostolus: Probate spiritus, si ex Deo sunt . Ergo si ueniens perseuerauerit pulsans, et illatas sibi iniurias, et difficultatem [b 1Kb] ingressus, post quatuor aut  quinque dies uisus fuerit patienter portare, et persistere petitioni sue [c 1Kb] , annuatur ei ingressus, et sit in cella hospitum paucis diebus: postea autem sit in cella nouitiorum, ubi meditetur, et manducet, et dormiat.

Et senior ei talis deputetur, qui aptus sit ad lucrandas 737 animas: qui super eum omnino curiose intendat et sollicitus sit si reuera Deum querit, si sollicitus est ad opus Dei, ad obedientiam, ad opprobria.  Predicentur ei omnia dura et aspera per que itur ad Deum. Si promiserit de stabilitatis sue perseuerantia [d 1Kb] , post duorum mensium circulum legatur ei hec regula per ordinem et dicatur ei: Ecce lex sub qua militare uis: si potes obseruare [e 1Kb] , ingredere;  si uero non potes, liber discede. Si adhuc steterit, tunc ducatur in supradictam cellam nouitiorum: et iterum probetur in omni patientia.

Et post sex mensium circuitum [f 1Kb] , legatur ei regula, ut sciat ad quod ingreditur. Et si adhuc stat, post quatuor menses iterum relegatur ei eadem regula. Et si, habita secum deliberatione, promiserit se omnia custodire, et cuncta sibi imperata seruare, tunc suscipiatur in congregatione, sciens lege regule  constitutum [a 1Kb] , quod ei ex illa die non liceat de monasterio egredi, nec collum excutere de sub iugo regule, quam sub tam morosa deliberatione licuit aut excusare aut suscipere.

Suscipiendus autem, in oratorio coram omnibus promittat de stabilitate sua [b 1Kb] , et conuersione [c 1Kb] morum suorum, et obedientia [d 1Kb] coram Deo et sanctis eius, ut si aliquando aliter fecerit, ab eo [e 1Kb] se damnandum sciat quem irridet. De qua promissione sua faciat petitionem ad nomen sanctorum quorum reliquie ibi sunt, et abbatis presentis [f 1Kb] . Quam petitionem manu sua scribat: aut certe si non scit litteras, alter ab eo rogatus scribat: et ille nouitius signum faciat, et manu sua eam super altare ponat. Quam dum posuerit, incipiat ipse nouitius mox hunc uersum:  Suscipe me, Domine, secundum eloquium tuum, et uiuam: et non confundas me ab exspectatione mea . Quem uersum omnis congregatio tertio  respondeat, adiungentes, Gloria Patri. Tunc ille frater nouitius prosternatur singulorum 738 pedibus, ut orent pro eo: et iam ex illa die [g 1Kb] in congregatione reputetur.

Res si quas habet, aut eroget prius pauperibus, aut facta solemniter donatione, conferat monasterio, nichil sibi reseruans ex omnibus: quippe qui ex illo die nec proprii corporis potestatem se habiturum sciat. Mox ergo in oratorio exuatur rebus propriis quibus uestitus est, et induatur rebus monasterii. Illa autem uestimenta quibus exutus est, reponantur in uestiario conseruanda, ut, si aliquando, suadente [h 1Kb] diabolo, consenserit ut egrediatur de monasterio, quod absit, tunc exutus rebus monasterii, proiiciatur. Illam tamen petitionem eius quam desuper altare  abbas tulit, non recipiat: sed in monasterio reseruetur.





COMMENTARIUS.


 Nouiter quis ueniens ad conuersionem, non ei facilis tribuatur ingressus.] Cum ex nouitiorum receptione precipuum religionis bonum pendeat, non cunctos facile absque ullo discrimine in monasteriis admitti uoluit; sed probatos Dei spiritu duci, qui iis carerent defectibus et impedimentis quibus uulgo monasterii  precluditur aditus, atque iis, tum corporis, tum animi dotibus prediti essent sine quibus uix aut ne uix quidem monastice uiuitur. Quinam uero sint ii defectus, quenam animi dotes, paucis inquirendum est.

Ante omnia seruos a monachatu excludendos esse censuerunt maiores nostri, nisi prius a propriis dominis libertate donatos: unde S. Ferreolus cap. 5: »Interrogetur ab eo utrum liber sit.« Et S. Fructuosus in Regula monastica communi, cap. 4: »Quod si serui sunt, non recipiantur, nisi libertatem a proprio domino pre manibus attulerint presentandam.« Sed eis postmodum paulo indulgentiores fuere leges ciuiles imperatorum. uide Menardi notas in Conc. Regul., c. 65, § 13.

Secundo, legitimam requirebant etatem; quam qui non attigissent, in monasterium non admittebantur. De necessaria dicemus infra, cum de professione agemus.

 Tertio, eos qui actionem egissent publicam, aut inter milites habiti fuissent, nisi expleta militia, aut pro corporis debilitate repulsi 739 essent, monachatu interdixit Mauritius imperator: qua de re conqueritur S. Gregorius papa, Theodoro medico scribens in hec uerba : »Precepit ut nullus qui actionem publicam egit, nullus qui officio uel manu signatus, uel inter milites fuit habitus, ei in monasterio conuerti liceat, nisi forte si militia eius fuerit expleta. Quam legem primum, sicut ii dicunt, qui leges ueteres nouerunt, Iulianus protulit; de quo scimus omnes quantum Deo aduersus fuerit.« Rescripsitque de iniustitia huius legis; cui tamen subiectus paruit, eam uariis in locis promulgans, uti ipse testatur hunc in modum : »Ego quidem iussioni subiectus eamdem legem per diuersas terrarum partes transmitti feci;  et quia lex ipsa omnipotenti Deo minime concordet, ecce per suggestionis mee paginam serenissimis dominis nuntiaui. Utrobique ergo que debui exsolui, qui et imperatori obedientiam prebui, et pro Deo quid sensi minime tacui.« Neque omnino inutilis exstitit S. pontificis obiurgatio, nam quinquennio  post ad plures episcopos scribens, milites ad monasterium conuersionis gratia uenientes, temere non esse suscipiendos dicit, sed triennio in habitu suo probatos monastica ueste indui mandat, »qua de re, inquit, etiam serenissimus et Christianissimus imperator, mihi credite, omnimodo placatur.«

Quarto, coniunctos matrimonio, uiuente uxore et continentiam non uouente, haudquaquam recipiebant: »Si quis uult coniugatus conuerti, inquit S. Isidorus , ad monasterium non est recipiendus, nisi prius a coniuge castimoniam profitente fuerit absolutus.« Concilium Abrincacense anno 1172, cap. 10 : »uir ad religionem non transeat, uxore in seculo remanente, uel e conuerso, nisi ambo uacandi operibus carnis tempus excesserint. »Et Constitutiones Richardi episcopi Sarum : »Doceant sacerdotes frequenter populum, et prohibeant sub anathemate, ne alter coniugum transeat ad religionem, nec recipiatur nisi per nos,  aut per licentiam nostram.« Hinc S. Gregorius papa Urbico abbati de suscipiendo Agathone scribens , »quem, inquit, ita suscipiendum esse cognosce, si et uxor ipsius similiter conuerti uoluerit; nam dum unum utrorumque corpus coniugii copulatione sit factum, incongruum est partem conuerti, et partem in seculo remanere.« Et alibi  uirum inuita uxore conuersum, etiam iam tonsuratum et monachum factum, proprie coniugi restitui precipit. In libro etiam Usuum Cisterciensium hec lego : »Si contigerit ut aliquis coniugali nexu ligatus, monachis hoc ignorantibus, suscipiatur, dum cognitum fuerit, eiiciatur: quod si postea sigillum episcopi sui, uel certum testem adduxerit, quod uxor eius castitatem uouens eum absoluerit, recipi poterit, annum integrum in probatione denuo peracturus. Quod si habitum monachi  iam accepit, similiter recedat; si in cella moritur, de eo sicut de monacho fiat.«

Et tamen S. Basilius coniugatos etiam reluctante coniuge admitti uolebat; ita enim habet : »Si qui in coniugio sunt constituti ad hanc uitam accedere cupiant, examinandi sunt an id ex consensu faciant, 740 secundum Apostoli mandatum; potestatem enim, inquit, qui talis est proprii corporis non habet; atque ita demum, adhibitis pluribus testibus, suscipiendi: nichil enim obedientie Deo debite preferendum est. Si uero pars altera dissentiat ac reluctetur, minus intelligens quid Deo placeat, recordandum est Apostoli dicentis: In pace autem uocauit nos Deus; et mandatum Domini adimplendum, dicentis: Si quis uenit ad me, et non odit patrem et matrem, et uxorem, etc., non potest meus esse discipulus: obedientie namque Dei nichil est preferendum.« Basilio fauent etiam humane leges, ut discimus ex S. Gregorio , qui tamen eas non probat: »quia, inquit, etsi mundana  lex precipit, conuersionis gratia, utrolibet inuito, posse solui coniugium, diuina hoc tamen lex fieri non permittit.« uide Cassian. collat. 21, c. 9.

Quinto, debent esse qui recipiuntur corpore sano et robusto, quo possint monastice uite iugum portare suauius; ac presertim morbis contagiosis et insanabilibus carere: nam licet Fuldenses olim monachi in libello supplici ad Carolum Magnum postularint , »quod omnibus ad monasterium uite huius amore uenientibus pietas congrua impendatur; et nec infirmi, neque seniores, neque delicati duritia aufugentur; sed omnes cum misericordia suscipiantur, et solatium quod petierint honeste infirmitati eorum impertiatur;« tamen experientia magistra docuit ex huiusmodi hominum receptione non parum relaxari uigorem obseruantie regularis, qua nichil antiquius monachis esse debet; hinc S. Stephanus ordinis Grandimontensis institutor, »precipimus, inquit , ne quis infra uiginti  annos, aut homo infirmans nisi equitando aut pedibus ambulando uenire possit in hac religione recipiatur; quemlibet etiam leprosum manifeste cognitum in nostra religione recipi prohibemus.« Et Institutiones Cistercienses : »Nouitii, qui in probatione lepram incurrunt, de iure emittantur; sed de misericordia poterit eis prouideri. Idem statuitur de caducis.«

Sexto, attendendum est maxime ne suscipiendus inuitus conuertatur, aut cogentibus eum parentibus monachus fiat. Ita Fuldenses in libello supplici postulant , »quod nullus ui monachus fieri cogatur, nec ad clerum tondeatur, siue liber sit, siue seruus; quia tales in monasterium suscepti auctores sunt scelerum, et exsecutores uitiorum.«

Septimo, Cistercienses uolunt , ut »in recipiendis nouitiis clericis tanta in litteratura competenti, etate legitima, et probatione spirituum, si ex Deo sunt, adhibeatur diligentia, quod cedant ad utilitatem ordinis et honorem.  Et idcirco districtissime prohibetur ne aliquis deinceps recipiatur in ordine, nisi constet eum de legitimo matrimonio natum, uel super dispensatione sua litteras apostolice sedis ostendat. Quod si quis defectum natalium patiens, uel fallaciter recipientis dissimulatione receptus fuerit, a uisitatore, quam citius hoc eidem innotuerit, expellatur; et abbas in hoc delinquens per patrem abbatem uel uisitatorem citetur ad capitulum generale. Eidem pene sit subditus, qui aliquem de mendicantibus ordinibus, uel apostatam, 741 seu fugitiuum, aliorumque ordinum aliquem nostro presumpserit ordini sociare.« In antiquis etiam Carthusiensium statutis hec lego : »uolens fieri monachus, aut conuersus, aut redditus, si nobis placuerit ut probandus recipiatur, primo queratur ab eo coram testibus si de ordine aliquo exierit, si liber, si absolutus, si absque incurabili sit morbo, si de querelis satisfecerit.  Is uero qui uult fieri monachus insuper interrogetur, si possit ad sacros ordines ascendere. Examinetur quoque si legere et cantare nouit et possit: sciturus quicunque sit ille, clericus, aut laicus; quod si id de quo interrogatur celauerit, poterit etiam post professionem expelli.« Eadem habent in Noua statutorum Collectione parte II, cap. 17, n. 11. Eadem fere etiam leguntur in Bursfeldensium Ceremoniali, dist. 3, c. 1.

Ex recentioribus Oliuetani circa nouitiorum receptionem hec constituunt : »Recipiendi nouitii uidendum imprimis erit si spiritu Dei aguntur, si e legitimo matrimonio nati bone indolis sunt, si quinto decimo sue etatis expleto anno sextum decimum attigerunt, si bene anteactam uitam transegerunt, et grammaticam saltem didicerunt. Caueatur autem ne recipiendi alicuius fauore et gratia recipiantur, nisi in eis predicte qualitates elucescant. Spurii et incurabilibus morbis obnoxii non admittantur. Criminosi, facinorosi,  infames, ac male uite, qui ut secularem iustitiam uitent, ad religionem, tanquam ad asylum confugere audent, nisi certissime resipiscentie, contritionis ac deuotionis signa per longum tempus ediderint, arceantur. Qui patres infame opus exercentes habent, non accipiantur, nisi arctiori quam alii examine probentur, et in ipsis tot qualitates reperiantur quot satis sint ad patris delendam maculam. Ab alia religione eiecti, aut qui illam deseruerunt, licet in ea perpaucos dies egerint, non accipiantur.« Celestinorum etiam Constitutiones ita habent : »Recipiendi sint corpore sani, ex legitimo matrimonio nati, sint conditione liberi, et in etate legitima constituti, ut saltem quartum decimum etatis annum compleuerint, grammaticalibus rudimentis instructi, non excommunicati, non schismatici, non alterius religionis professi, nisi summus pontifex expresse iusserit ut recipiantur. Nulla sint uulgari infamia maculati, de nullo errore suspecti, non criminosi,  non ere alieno grauati, uel reddende alicuius administrationis rationi obnoxii, sani mente, Deum timentes, qui sancte Romane Ecclesie fidem et obedientiam in omnibus et per omnia seruauerint et tenuerint. Sint etiam cum membris aptis, et nullum habeant in illis notabilem defectum, nec in uultu cicatrices, ac demum tales qui rite et canonice possint ad sacros ordines promoueri. Quod si uigesimum annum excesserint, non nisi per capitulum definitoriale admittantur.« Denique Fulienses  decem declarant impedimenta quibus ab ingressu religionis pulsantes arceantur: 1o etas minor septemdecim annis, aut maior quadraginta quinque pro clericis; pro conuersis aut donatis uero uiginti minor, aut quadraginta maior; 2o si quis fuerit hereticus, aut 742 de heresi probabiliter suspectus, aut etiam a Iudeis oriundus; 3o si schismaticus fuerit; 4o si ea sit irregularitate astrictus que nullam aut difficilem dispensationem admittat; 5o si non sit ex legitimo matrimonio natus; 6o si ere  alieno sit obstrictus, aut aliquarum personarum egestati subuenire teneatur; 7o si futurus clericus lingue Latine sit imperitus; 8o si qua sit ignominia notatus, presertim in ipso loco in quo habitum petit; 9o si flagitiis aut sceleribus sit contaminatus; 10o si ea corporis infirmitate laboret que discipline austeritatem diu ferre non posse uideatur. De quibus tamen, exceptis 2, 6, 9 et 10, impedimentis, iustis de causis potest haberi dispensatio a superiore congregationis cum consilio seniorum assistentium.

Preter huiusmodi impedimenta, quibus retardatur aut ex toto impeditur religionis ingressus, simplicitatem insuper atque humilem prudentiam in suscipiendo requirit Guillelmus abbas S. Theoderici ad fratres de Monte Dei scribens in hec uerba : »Ex duobus hominum generibus cellarum habitatio supplenda est, scilicet uel de simplicibus,  qui et sensu et uoluntate ad assequendam religiosam prudentiam feruentes apparuerint et humiles; uel de prudentibus quos religiose et sanate simplicitatis constiterit esse emulatores. Stulta uero superbia, uel superba stultitia a tabernaculo iustorum semper procul sit. Est autem omnis superbia stulta, quamuis non omnis stultitia sit superba; stultitia enim sine superbia nonnunquam simplicitas inuenitur; que si ignorat, forsan est docibilis; et si nequit doceri, forsan est tractabilis. Et est propria ciuitas refugii simplicitati cohabitatio religionis, nisi sit talis que nolit humiliari, uel tam bruta, ut non possit regi et tractari. Bona tamen uoluntas etsi multum sit bruta, non tamen est deserenda, sed salutari consilio ad laboriosam et actuosam uitam transmittenda. Superba autem quantumuis prudens sibi uideatur, dimittenda sibi est et abigenda: si enim admittitur superbus, prima die qua ingreditur habitare, incipit leges dare; nimium uero stultus discere non potest quas inuenit. Sollicite ergo  et prudenter perpendendum est quis admittatur ad habitandum secum; qui enim habitat secum nonnisi seipsum qualis ipse est habet secum: malus autem homo nunquam tuto secum habitat, quia cum malo homine habitat; et nemo molestior ei est quam ipse sibi.«

Sed sicut ait Apostolus: Probate spiritus si ex Deo sunt.] Quatuor enim sunt genera spirituum, ut docet S. Bernardus : Spiritus carnis, qui suadet mollia; spiritus mundi, qui suadet uana; spiritus malignus diaboli, qui suadet amara, ut sunt rixe, scandala, etc. Quibus nonnunquam addit se spiritus noster; ac tandem spiritus Dei, qui suadet castigationem corporis, humiliationem cordis, et conseruationem. Et istum maxime spiritum hic requirit S. P. Benedictus. Eodem respexit S. Pachomius in Regula, art. 26; S. Basilius in Regula a Rufino translata, cap. 7; S. Ferreolus in Regula, cap. 5, et Regula Tarnatensis, cap. 1.

 743 Ergo si ueniens perseuerauerit pulsans, et illatas sibi iniurias et difficultatem ingressus post quatuor aut quinque dies uisus fuerit patienter portare, etc.] Probationem uenientium ad conuersionem ad quartum aut quintum diem duntaxat S. Pater extendit, magnum imitatus Antonium, qui, teste Palladio , Paulum Simplicem post quartum in cella suscepit. In monasterio etiam abbatis Timothei quinque diebus probabantur pulsantes, ut patet ex uita S. Simeonis Stylite, cap. 2.

Hunc dierum numerum paululum auxit S. Pachomius, qui, ut scribit Palladius , Macarium, reiectum et obiurgatum, post septem dies admisit: quem probationis terminum etiam definit Regula SS. Serapionis, Macarii, Paphnutii, et alterius Macarii, cap. 7, ubi sic loquuntur: »li qui tales sunt, cum de seculo huius illecebris liberari uoluerint, appropiantes monasterio, hebdomada pro foribus iaceant: nulli cum eis de fratribus iungantur; et semper dura et laboriosa eis proponantur. Si  uero perseuerauerint pulsantes, eis non negetur ingressus.«

Aliis uero placuit decem probationis constituere dies, de quibus Cassianus: »Ambiens quis intra cenobii recipi disciplinam, non ante prorsus admittitur, quam diebus decem, uel eo amplius pro foribus excubans, iudicium perseuerantie ac desiderii sui, pariterque humilitatis ac patientie demonstrauerit.« Atque ita in Regula uiuendi monachis a S. Dauide prescripta , »qui sancto proposito a mundo se conuertens fratrum inire consortium affectabat, prius decem diebus pre foribus monasterii, quasi reprobatus et uerborum opprobriis conuiciatus, remanebat. Si tamen bene utens patientia ad decimum perseueraret diem, acceptus prius sub seniore, qui pro tempore preerat, constitutus seruiebat; ibique multo tempore desudans, fractusque multis aduersitatibus, tandem fratrum  merebatur consortium.« Hinc et S. Fructuosus episcopus in prima Regula : »Conuersum, inquit, de seculo Patrum decreta docent non suscipiendum in monasterio, nisi prius experimentum sui in opere et penuria, in opprobriis dederit et conuiciis; quique decem diebus persistens ad ianuam cenobii, orationibus et ieiuniis, patientie et humilitati operam dederit.« Sed in secunda Regula  hunc dierum numerum ita contraxit, ut »monachi qui ob religionis obtentum monasterium ingredi petunt, primum ante fores tribus diebus et noctibus excubent: et ex industria iugiter ab hebdomadariis exprobrentur.«

Qualis esset interim pulsantium probatio, innuit S. P. Benedictus dum ait, post illatas iniurias et difficultatem ingressus perseueranti annuendum esse ingressum. Ubi respexisse uidetur ad illud Cassiani : »Cumque omnium pretereuntium fratrum genibus prouolutus, et ab uniuersis de industria refutatus atque despectus, tanquam qui non  religionis, sed necessitatis obtentu monasterium optet intrare, iniuriis 744 quoque et exprobrationibus multis affectus experimentum dederit constantie sue; qualisque futurus sit in tentationibus opprobriorum tolerantia declarauerit, atque ita fuerit explorato mentis ardore susceptus, diligentia summa perquiritur, ne de pristinis facultatibus suis inheserit ei uel unius nummi contagio.« In Regula uero Magistri prescribitur , ut »cum aliquis nouellus de seculo ad seruitium Dei in monasterium confugerit, et indicauerit se uelle conuerti, non ei credatur tam facile. Nam ficte ab abbate solo uerbo, non facto habitatio ei monasterii denegetur, ad probationem grauia proponantur, ad obedientiam eius inueniendam predicentur contraria, et uoluntati eius amara, quotidiana ei ieiunia promittantur. Nam et hoc ex lectione regule et dicto abbatis agnoscat, quia in monasterio nulli licet dicere: Hoc uolo, et hoc nolo: Hoc amo, et hoc odio, ut non propria  eligatur uoluntas. Et sciat quia qui in monasterio conuersus fuerit, quidquid ex uoluntate sua uoluerit, hoc magis non permittitur.« Atque ita fere S. Stephanus ordinis Grandimontensis institutor adoriebatur eos quos in disciplina sua recipiebat: »Cum aliquis causa ueniendi ad eum caritatem ab eo postularet, inquit ms. liber de eius doctrina, antequam ei tribueret, hoc modo respondebat: Frater, quomodo poteris onus sustinere quod tibi uis imponere? Aspice crucem: multum est difficile ibi manere: si huc adueneris, in ea configeris, et amittes dominationem quam habes in temetipso, in oculis, et in ore, ac in ceteris membris. Manducandi, ieiunandi, dormiendi ac uigilandi tuam relinquis uoluntatem, multarumque rerum aliarum; et hoc quod in seculo diligis, continget tibi odio habere. Exinde non reuerteris ad domum cognatorum tuorum; et si ad te uenerint, nequaquam eis paupertatem tuam ostendes. Poterisne, frater, fossor esse, lignum et fimum portare, cunctisque fratribus  seruire? Hoc totum esset facile; sed captus tali carcere manebis ubi non est foramen per quod ad seculum reuertaris, nisi tu ipse feceris. Et ego curam tui non agam, nec temetipsum agere sinam: a seculo quippe meos abscidi pedes; et si propter me non redeo, propter te non redibo. Adhuc aliud superfuerit: forsitan mitterem te in aliquod nemorum, et annonam quam manibus tuis cum ligneo ligone acquisieris laborando, ego acciperem, et eis qui me hic custodiunt tribuerem. Aliud uero restat horribilius: centupliciter tibi melius est damnari in seculo quam hic; qui enim ab altiori cadit, amplius leditur; et si hinc in infernum caderes, omnibus aliis perditis inferior esses: tu uero pergere potes ad quodlibet monasteriorum, ubi magna inuenias edificia, cibosque delicatos suis temporibus constitutos: illic bestias reperies terrarumque latitudinem; hic tantum crucem ac paupertatem. Talibus  uerbis uir bonus experiebatur si ille firmum relinquendi seculum cor haberet.« Hildemarus quoque hunc Regule locum exponens ita habet: »Cum uenit ad monasterium quis, debet illi dicere iniurias isto modo: Frater, tu forte fecisti furtum, aut adulterium, 745 aut aliquod scelus; et nunc uenisti ad monasterium, et te decipere et alium. Sed tamen in prima uice debet duriter illi dicere iniurias; in secunda autem uice iam leuiter, et hoc facto uel dicto. Si quatuor uel quinque diebus istam moram uel iniurias patienter portauerit, tunc debet suscipere illum in hospitale.« Et iterum: Abbas »debet illi dicere: Frater, non potes obseruare hoc quod petis: melius tibi est in seculo esse, quam huc uenire, et promittere ea que non potes obseruare. Forte fecisti mala in seculo, nunc uenis et alios perdere.« Addit tamen: »uerum debet unus ex fratribus dicere illi semoto: Frater, nostra regula dicit ut te noster abbas non recipiat cito, sed si perseueraueris pulsando, faciet tibi sicut tu postulas;  quia Regula dicit: Non facilis tribuatur ingressus. Ideo tibi noster abbas non dixit uenire; sed ueni ad portam monasterii, et nos exhibeamus tibi aliquod adiutorium et subleuamentum, usquequo iterum loquaris cum illo.« Et Bernardus Cassinensis: »Ostiarius causa probationis poterit sibi dicere aliqua uerba, que impatientes cito ad animum reuocare solent, ut pote, Frater, quid scimus si tu commisisti furtum, uel adulterium, aut si tu seruilis conditionis es, et fugis dominum tuum? et similia: uel forte iniungens ei aliquod opus uilissimum, quod pro iniuria uidetur haberi, ut purgare aliquem locum sordidum, et cetera talia.« uide Drogonis monachi Floriacensis probationem apud Aimoinum in lib. I de Mir. S. Bened. num. 13, et concil. Cloueshouiense, cap. 24, apud Spelmannum tom. I.

Et sit in cella hospitum paucis diebus.] Quid autem in ea facturus, quandiuue immoraturus arbitrarium censent Richardus de S. Angelo et Boherius. Sed  rem tum ex antiquis Regularum conditoribus, tum ex Benedictine commentatoribus discere licet: »Cum igitur, inquit Cassianus , quis susceptus, et hac perseuerantia, quam diximus, comprobatus, ac depositis propriis uestimentis, habitu monasteriali fuerit accinctus, non statim congregationi fratrum commisceri permittitur, sed deputatur seniori, qui seorsum haud longe a uestibulo monasterii commanens habet curam peregrinorum et aduenientium deputatam; eisque omnem diligentiam susceptionis et humanitatis impendit; cumque ibidem integro anno deseruiens absque ulla querela suum circa peregrinos exhibuerit famulatum, imbutus per hoc prima institutione humilitatis ac patientie, atque in ea longa exercitatione precognitus, admiscendus ex hoc congregationi fratrum.« Simili modo Regula Tarnatensis : »Uni de senioribus deputatus tandiu iubeatur aduenientibus deseruire, quousque eius deuotio fuerit patientia teste demonstrata.« Regula S. Isidori : »Qui renuntians  seculo ad monasterium uenerit, non statim in cetum delegandus est monachorum; uitam enim uniuscuiusque in hospitalis seruitio tribus mensibus considerari oportet.« Regula S. Fructuosi : »Hospitibus siue peregrinis stramina comportabit, aquam calefaciens pedibus, et omnia humiliter ministeria exercebit; fascemque lignorum suo quotidie 746 dorso ferens hebdomadariis tribuit.« Regula Magistri : »In quibus duobus mensibus sub cura illorum fratrum qui peregrinos custodiunt, et ipsi similiter ex improuiso custodiantur; et in cella peregrinorum dormiant, ut ingressus illorum uel exitus in monasterio custodum presentia uideatur.« Eodem forte etiam respexerit S. Basilius  cum scripsit: »Priusquam corpori fraternitatis inseratur, oportet ei iniungi quedam laboriosa opera, et que uideantur opprobrio haberi a secularibus; et obseruare oportet si libenter hec et libere  ac fideliter expleat, nec confusionem eorum grauiter ferat, uel etiamsi in labore impiger inueniatur, et promptus.« Denique Hildemarus: »Deinde suscipiatur in cella hospitum adhuc laicus; debet enim illum suscipere qui hospitalem tenet, et debet illi imperare, ut discalciet hospites; et faciat focum, et seruiat que necessaria sunt hospitibus: et debet ille frater hospitalis illum admonere qualiter obediens et mortificatus esse studeat: si autem illum cognouerit frater hospitalis per duos menses, tunc debet illi legi Regula.« Tandem concilium Aquisgranense : »Nouitio non facilis in monasterium tribuatur ingressus, et ut in cella hospitum probationis causa hospitibus seruiat paucis diebus.« Sed hec iam dudum abiere in dissuetudinem; nam Cluniacenses nouitios in hospitio nisi unum diem non retinebant ex Udalrico lib. II, cap. 1; Cistercienses tres duntaxat ex lib. Usuum, cap. 102; Camaldulenses tres uel quatuor ex eorum Constitutionibus, cap. 58; uallisoletani tandiu quoad Regulam a capite ad calcem  perlegerint, et generali peccatorum confessioni preparande dies aliquot insumpserint ex Constitutionibus eorum, cap. 58.

Postea autem sit in cella nouitiorum.] Hec cella a communi fratrum habitaculo erat separata, uelut alterum monasterium, suum habens claustrum, refectorium, coquinam, dormitorium, infirmitorium, lauatorium, ut patet ex antiqua delineatione monasterii S. Galli; idque omnino ad mentem priscorum monachorum, qui nouitios corpori congregationis misceri haud patiebantur, ut uidere est apud Cassianum, lib. Iu, cap. 7, iam citato; in uita S. Sabe tom. III Monumentorum Ecclesie Grece; in Regula S. Ferreoli, cap. 5, S. Fructuosi, c. 22; apud Bedam in lib. Iu Historie Gent. Angl., cap. 23, et in uita S. Austrudis abbatisse Laudunensis, num. 34. Eiusdem celle fit mentio in uita S. Hermelandi, in uita S. Guillelmi ducis et monachi Gellonensis, in Reginonis Chronico: apud Leonem Ostiensem in  Chronico Cassinensi, lib. III, cap. 31; apud Udalricum, lib. II, cap. 2; in Statutis Petri uenerabilis, num. 19, et alibi passim. De ea mss. Farfensis monasterii Consuetudines; »Construatur cella nouitiorum, et sit angulata in quadri modis: uidelicet prima ubi meditentur, in secunda reficiant, in tertia dormiant, in quarta latrina ex latere.«

Postea uero successu temporis ceperunt nouitii commisceri professis. Udalricus loquens de Cluniacensibus: »Quando pauciores sunt, non separatim dormiunt.« Statuta Lanfranci, cap. 18: »In cella nouitiorum 747 dormiat, aut in dormitorio; si cenobium cellam huiusmodi non habet, in claustro separatim sedeat cum magistro suo in loco nouitiis deputato.« Sed tandem Clemens papa uIII antiquam formam restituere conatus est, decernens ut in omnibus Ordinibus nouitiatus haberetur communis, in quo nouitii loco a professis separato educarentur.

Ubi meditetur.] In hoc quod dicit meditari, inquit  Bernardus Cassinensis, »intelligit et lectionem, et meditationem, et orationem, et psalmodiam, et omnia que ad spiritales actus comprehendantur, ut sit hic meditatio quasi genus.« Concinunt Boherius et Turrecremata; sed et Smaragdus: »Meditetur, inquit, in canticis, et psalmis, et hymnis, siue in regularibus preceptis, quibus tradendus est, obseruandis.«

Manducet.] Cum eadem omnino disciplina qua monachi professi, ita ut »Cum manducat lectionem audiat, et sileat,« sicuti loquitur Hildemarus. Audiendus est hanc in rem Udalricus  Nouitii »quando sunt pransuri, ante conuentum exeunt de ecclesia, et lotis manibus incedunt ad coquinam regularem, ut singuli fabas suas apportent: ad generale quoque apportandum, uel ad pulmentum tanti surgunt de mensa, quanti opus fuerit, et ille uoluerit qui in loco cellerarii eis seruit; nam et  lectiones habent, et scillam; et aliis modis simulant eamdem disciplinam, quam nos in refectorio habemus.« Cassinense uero hunc in locum declarant, »quod nouitii in refectorio comedant simul cum monachis, sed in mensa segregata ab eis, ubi commode uideri possint a Patribus.«

Et dormiat.] Et simul cum eo nouitiorum magister, qui ut in eos omnem sollicitudinem habere possit, ab eis separari non debet: unde et Hildemarus: »Ille magister nouitiorum debet cum illo manducare, et dormire, et per omnia intentus debet esse, et nullo modo debet illum dimittere; et ita debet admoneri, et corrigi, et excommunicari, et flagellari sicuti monachum.«

Et senior ei deputetur talis, qui aptus sit ad lucrandas animas.] Quia nouitios ab omni fratrum consortio segregauerat, et solos remanere non parui esset periculi, sapientem eis seniorem, aptum ad lucrandas animas preficit, qui eos in uita religiose instituenda informet. Quod sic intelligit Heftenus  , ut singulis nouitiis singuli seniores deputandi sint: at que ad id probandum profert, minime euincunt. Et certe si singulis nouitiis singuli preficerentur magistri, iam non separati, sed professis permixti habitarent, nec necesse foret separatam eis assignare cellam, cum nouitiorum numerus aliquando accedat ad numerum professorum. Adde quod difficile esset tot in congregatione reperire magistros: nam etsi nullo negotio inuenias qui regantur, egre tamen reperies qui regere possint; maxime in Hefteni sententia, qui seniorem non tantum moribus, sed et etate requirit. Notat enim tria in eo requiri. 748 Primum ut sit etate et moribus senex; quia, inquit, uerissima est Cassiani sententia, non posse alios utiliter institui ab eo »qui uirtutum laboriosa certamina reipsa non fuerit expertus; harum enim rerum ratio nequaquam potest otiosa meditatione doctrinaque uerborum uel tradi, uel intelligi, uel memoria contineri; totum  namque in sola experientia usuque consistit.« Secundum ut sit aptus ad lucrandas animas; qualem describit S. Basilius his uerbis : »In omnibus deinceps delecte tibi uite studiis certissimum ducem sequaris eiusmodi, uidelicet qui certum iter ad Deum uolentibus pergere sciat commonstrare, qui ornatus sit uirtutibus, cuius uniuerse totius uite actiones testimonio sint, caritatem in eo erga Deum inesse, qui diuinarum litterarum scientiam habeat, uirum integrum, ab auaritia abhorrentem, minime libenter gerendis se negotiis admiscentem, quietum, amantem Deum, egentium studiosum, minime iracundum, immemoremque iniuriarum, natura propensum ad eos docendos qui ad ipsum accedant, quem gloria inanis non inflat, superbia non extollat, adulatio non frangat, seuerum atque constantem, cui denique Deo nichil sit potius.« Tertium ut sollicite intendat super nouitios: quonam uero extendere se debeat eius sollicitudo, S. Pater  explicat his uerbis:

Et sollicitus sit si reuera Deum querit.] Quid sit reuera et in simplicitate cordis, ut aiunt, querere Deum, docet S. Bernardus, scilicet »non aliud tanquam illum, non aliud preter illum, non aliud post illum.« Et infra ait: »Si nolumus frustra querere Deum, queramus ueraciter, queramus frequenter, queramus perseueranter; ut nec pre illo aliud, nec cum illo aliud, nec ab illo ad aliud conuertamur: facilius est enim celum et terram transire, quam ut sic querens non inueniat, sic petens non accipiat, sic pulsanti non aperiatur.«

Iam uero si quis querat quibus indiciis dignoscatur nouitius ita querere Deum, respondet Adam abbas Persennie in epistola ad Osmundum monachum : »Certe si ad illa tria ipsum magister paratum inuenerit; si in opere Dei ipsum feruere cognouerit; si bono et leto animo bonum obedientie superioribus, cequalibus, inferioribus  exhibentem; si ad perferenda opprobria patientem potest intelligere quod uere Deum querit; si tamen felici perseuerantia felix initium claudere non omittit.«

Ad opus Dei.] Siue diuinum officium, ut uideat »an ad horam diuini officii mox ut auditum fuerit signum, relictis omnibus quelibet fuerint in manibus, summa cum festinatione occurrat, an de nocte festinet alios preuenire ad opus Dei, num frequenter tarde occurrat, et qua ex causa, an officium preuideat, et sedulus sit in addiscendis iis que illud concernunt,« ut loquitur Heftenus . Sed Smaragdus paulo latius hic opus Dei intelligit et extendit, nimirum »ad ea que proprie ad Deum pertinent, uidelicet ad orationem, ad lectionem diuinam, ad uigilias nocturnas, cursusque diurnos, ad ieiunium, et ad omne diuinum 749 officium.« Similiter Nicolaus de Fractura »ad ea per que itur ad Deum, ut sunt hore canonice, oratio Dominica, lectio, psalmodia, et his similia.«

Ad obedientiam.] Ut pote que proprius sit uite  cenobitice scopus, in qua exercendus ante omnia nouitius, a qua si uel minimum abhorruerit, a congregatione procul pellendus; nam, ut recte dicebat Guillelmus abbas S. Theoderici ; »animalem discretum, nouitium prudentem, incipientem sapientem, in cella diu posse consistere et in congregatione durare impossibile est. Stultus fiat, ut sit sapiens; et hec omnis sit eius discretio, ut in hoc nulla sit discretio:« hinc et Seuerus Sulpicius de monachis loquens : »Precipua, inquit, ibi uirtus et prima est obedientia; neque aliter adueniens ad monasterium abbatis suscipitur, quam qui tentatus prius fuerit et probatus, nullum unquam recusaturus quamlibet arduum, ac difficile, indignumque toleratu abbatis imperium.« Et Cassianus : »Hec erit sollicitudo, et eruditio principalis, ut doceat iuniorem primitus suas uincere uoluntates, quem studiose in his ac diligenter exercens, hec illi  semper imperare de industria procurabit, que senserit animo eius esse contraria. Multis siquidem experimentis edocti tradunt monachum, et maxime iuniores, ne uoluptatem quidem concupiscentie sue refrenare posse, nisi prius mortificare per obedientiam suas didicerint uoluntates.«

Ad opprobria.] Quo nomine intelligit iniurias, humiliationes, irrisiones, abiectiones, aliasque tum animi tum corporis mortificationes. Et hoc quia, ut dicebat abbas Esaias , »nichil adeo utile est nouitio monacho ut contumelia; nam quemadmodum arbor singulis diebus irrigata, sic nouitius contumelia affectus, et tolerans:« unde et S. Basilius : »Erga quosuis probandi modus sit, an ad omnis generis humilitatem citra uerecundiam appositi sint, ita ut uilissima artificia iniungi sibi sinant, quo certa ratione probetur, num utile futurum sit eorum studium: maximo uero si relicta quisquam illustriore uita ad eam aspirauerit uite humilitatem, que est ad similitudinem  Domini nostri Iesu Christi; illi decernenda, et iniungenda talia quedam, que apud seculares homines turpia ducuntur; et obseruandum an cum omni diligentia se non penitendum Domino operarium exhibeat.«

Predicentur ei omnia dura et aspera.] Primo quidem ad portam monasterii antequam admittatur, secundo in cella hospitum postquam admissus est, tertio in cella nouitiorum ubi probandus est. Quid autem sit predicare dura et aspera, ita explicat Adam abbas Persennie in prefata epistola : »Hoc ei predicare non est aliud quam ex Scripturis aut ex propriis exemplis ostendere arctam et arduam esse uiam que ducit ad uitam: quam uiam procul dubio non incedit, qui intrare per angustam portam iuxta preceptum Domini non contendit.«

Porro etsi »dura et aspera quasi idem uidentur  esse, inquit Bernardus Cassinensis, illa tamen sunt proprie dura, que sunt per perseuerantiam 750 durabilia; nam forte per duos aut tres dies quis iugum Ordinis leuiter portare posset, sed non amanti ad finem usque perseuerare ualde difficile esset. Aspera uero sunt cibus regularis, abstinentia Ordinis, durus lectus, continuum silentium, prolixum officium, longe uigilie, abiectio sui, dura imperia prelati, patientia in aduersitatibus, totalis abrenuntiatio mundi, et affectionis consanguineorum et omnium propinquorum, uiuere sine proprio, et sine propria uoluntate, et similia.«

Et si promiserit de stabilitatis sue perseuerantia.] Id est promissurum se dixerit, quia adhuc promissio eius, que ad professionem pertinet, recipienda non est, inquiunt Bernardus Cassinensis, Richardus, et Boherius.

Post duorum mensium circulum.] Quos in hospitio uult transigi Hildemarus, reliquis decem in cella nouitiorum peragendis; quamuis equior Regule  sensus indicare uideatur integrum probationis annum in cella nouitiorum esse transcurrendum, ut etiam haud obscure docent Smaragdus, Bernardus Cassinensis, et Boherius, qui exponentes sequentia uerba: ducatur in supradictam cellam nouitiorum, supponunt exiuisse ex ea lectionem Regule audiendi gratia.

Et legatur ei hec Regula per ordinem.] Iuxta priscorum monachorum instituta, que uenientibus ad conuersionem, ut sciant ad quid ingrediuntur, legi Regulam mandant, ut uidere est in Regula tertia SS. Patrum, cap. 1; in Regula S. Cesarii ad uirgines in recapitulatione, cap. 8; in Regula S. Aureliani, cap. 1; S. Ferreoli, cap. 5; Tarnatensis monasterii, cap. 1, et Magistri. A quibus, si S. Cesarium excipias, in hoc rantum differt S. Benedictus, quod illi semel tantum intreunti siue admisso legendam decernunt Regulam; S. Benedictus uero ter in ipso probationis anno; cuius statutum renouauit Gregorius papa IX in Constitutione pro monachis Benedictinis, decernens, ut admittendis »nouitiis dura predicentur et aspera; et eisdem admissis legatur, et exponatur regula ter in anno, probationis terminis a B. Benedicto constitutis.«

Hanc lectionem fieri per ordinem S. Pater instituit, quod Bernardus Cassinensis exponit, ut non sit »superficialis, sed diligens, et expositiua, et intelligibilis. Et hoc est, inquit, legere per ordinem.« Hinc et Hildemarus: »Bene dixit, legatur ei regula per ordinem, ut sciat quid obseruare debeat, et manifestare illi debet totum sensum regule.«

Locus autem huic lectioni deputatus erat capitulum seu auditorium, ut patet ex Smaragdo et Bernardo Cassinensi; quorum primus exponens illud Regule: Ducatur in supradictam cellam nouitiorum. »Intelligitur, inquit, exisse eum ab ipsa cella nouitiorum, et uenisse ad auditorium, siue ad eum quem abbas elegit locum, et ibi audire Regule preceptum; et tunc iterum reuerti in cellam nouitiorum.«  Alter uero in eumdem locum: »Quia de illa exierat, ut admonitionem abbatis 751 audiret, et suam ipse uoluntatem de stando uel exeundo dicere posset; exierat enim ad aliquod auditorium, uel ad ipsum capitulum.« Sed Hildemarus hospitium designat: »Sub duobus uel tribus diebus potest illi legere regulam, et manifestare sensum regule . . . . . deinde postquam in hospitali legerit regulam,« etc. Preter hanc regule lectionem, concilium Aquisgranense decernit, »ut monachi omnes, qui possunt, Regulam memoriter discant.« Idem prescribunt Constitutiones Othoboni legati in Anglia anno 1248, apud Spelmannum tom. II Conc. Anglie, pag. 285.

Et dicatur ei.] Scilicet in capitulo, coram omnibus ex lib. Usuum Cisterciensium.

Ecce lex.] Legem nuncupat suam Regulam, de qua appellatione uidesis Heftenum l. II, tract. 2, disq. 1.

 Sub qua militare uis.] Apposite hunc in locum Smaragdus: »Non ait, ecce lex sub qua quiescas, uel uacans otio quietus uiuas; sed sub qua militare uis, inquit, ut intelligas quia militia est uita hominis super terram, et sicut mercenarii dies eius.«

Tunc ducatur in supradictam cellam nouitiorum.] Fratrum orationibus commendatus, ex Udalrico l. II, c. 26: »et aliquando, inquit, si uidetur unum psalmum post singulas horas in illo die cantari,« abbas iubeat.

Et iterum probetur in omni patientia.] Nam, ut dicit Guillelmus abbas S. Theoderici , »Pia simplicitas, et in professione religionis, et solitudinis nouus homo, qui non habet uel rationem ducentem, uel rationem trahentem, uel discretionem moderantem; sed ui quadam utitur in semetipsum, tanquam a figulo figmentum lege quadam mandatorum Dei quasi manibus alienis faciendus est, et formandus in omni patientia, et in rota uolubilis obedientie, et in igne probationis sue plasmatoris  et formatoris sui uoluntati et arbitrio subdendus, etc.« Atque ita S. Plato in monasterium Symbolorum admissus, »omnia recte faciens, reprehendebatur coram hospitibus, et ueluti si laudatus fuisset, perseuerabat immotus: uir laude dignissimus legebat, audiente fraternitate, ut congruum erat; et uelut si obsone uitioseque legisset, castigatus uerecundabatur sapientissimus, etc.,« quemadmodum scribit Theodorus Studita in eius uita, n. 12 . uide Petr. Blesens., epist. 13.

Suscipiatur in congregatione.] Post expletum scilicet annum, quod temporis spatium ad probandos tirones prefixerant sibi ueteres monachi, ut patet ex hoc Cassiani testimonio : »Cumque integro anno deseruiens absque ulla querela suum circa peregrinos exhibuerit famulatum . . . admittendus ex hoc congregationi fratrum, alii traditur seniori, qui decem iuuenibus preest.« Ex Regula S. Cesarii ad uirgines : »Ei ergo que Deo inspirante  conuertitur, non licebit statim habitum religionis assumere, nisi antea in multis experimentis fuerit uoluntas illius approbata, sed uni ex senioribus tradita annum 752 integrum in eo quo uenit habitu perseueret.« Ex Regula S. Ferreoli : »Si quis ueniat religionem expetens, monasterium intraturus, nisi elapso prius anni circulo, uel certe si abbati uisum fuerit aliquantulum temperare, antequam sex mensium dierum numerus compleatur, monachorum contubernio non iungatur.« Ex Regula Tarnatensi : »Et nisi expleto anno nullus mutare habitum permittatur.« Ex Regula 1 S. Fructuosi : »Sicque anno illo integro uni spiritali traditus seniori, non statim commiscendus erit congregationi.« Ex secunda Regula : »Anno integro a cunctis fratribus ex industria conuiciis comprobatur.« Denique ex Regula Magistri : »Cum ergo ex illa die omnia cum ceteris fratribus inculpabiliter in monasterio per annum integrum expleuerit, tunc demum sine aliqua dubitatione  tondeatur, uel ei sancti propositi uestes mutentur.« Quamuis annuam probationem aliquando ex iustis rationibus contrahi permittant S. Cesarius, S. Ferreolus, S. Fructuosus, Regula Tarnatensis, et quidem S. Ferreolus ad sex menses. Illud etiam contrahit S. Isidorus ad trimestre spatium in Regule c. 4. Sed in Acemetarum monasterio sufficiebat dierum quadraginta probatio, ut constat ex uita S. Ioannis Calybite, qui seculo Iu florebat; cuique in congregatione admitti postulanti abbas respondisse dicitur : »Nobis mos est, ut qui uitam monasticam profiteri uelit, quadraginta dies apud monasterium maneat; et cum exercitationis regulam considerauerit, ita tondeatur.« Licet ille more impatiens ab abbate obtinuerit, ut eadem die »et ad monasterium uenerit, et monachus sit factus.« Quapropter haudquaquam mirum uideri debet quod ait Petrus uenerabilis, ad S. Bernardum  scribens : »Nos quando expedire uidemus annum ad nouitii susceptionem integrum exspectamus: aliquando post dimidium annum ceteris illum fratribus aggregamus: multotiens non tantum mensem, aut hebdomadam, sed nec biduum prestolamur: semper tamen quod animabus utilius esse perpendimus facere non differimus; sic caritatem sequentes, regulam sequimur.« Et in Statutis : »Statutum est ut pro annua et regulari probatione, saltem menstrua, hoc est unius mensis probatio erga nouitios obseruetur antequam uoto promisse obedientie astringantur.« Porro quamuis hec praxis explicite in regula non contineatur, eam tamen his rationibus defendere nititur.

Primo, quia nec Dominus, nec apostoli accedentes ad fidem in annum repellebant; sed uolenti abire tantum ad sepeliendum Patrem Christus non permisit.

Secundo. »Nec contrarii sumus regule, inquit, quoniam caritatis oculum erga salutem proximi  apertum habemus; perpendimus enim quia si eum ab Ordine nostro tam aspere deterreremus, ad seculum conuertens post Satanam conuerteretur; et qui in salutem uenerat, in perniciem laberetur . . . . . Pertractamus et hoc, quia sepe etiam inuitis bona prestantur: hoc dicimus quod apud nos sepe contingere cernimus: nonnulli huic iugo colla submittentes post aliquantum temporis 753 diuersis seu tentationibus, seu tribulationibus oppressi, ad feces mundi, quas dimiserant reuerterentur, nisi cogitarent quod semel fecerunt non posse absque damnatione eterna preuaricari; qui si aliquando hoc presumunt, postmodum tamen hoc timore compulsi ad ouile reuertuntur; et quia se aliter saluari non posse cognoscunt; uelint nolint, seruant quod uouerunt.«

Tertio, aduersariis obiicit, et proposito suo adaptat illud Regule: Sic abbas omnia temperet atque disponat, ut anime saluentur.

Quarto, quod caritatis intuitu plerumque Ecclesie  magistris Patrum instituta transgredi licet, et ad utilitatem animarum regularum precepta moderari; id quod multis probat exemplis, et fusissime tractat.

His accedit Petri Damiani testimonium , qui relato Regule textu, Nouiter quis ueniens ad conuersionem non tam facilis tribuatur ingressus, sed, sicut ait Apostolus: Probate spiritum si ex Deo est; ex eo sic infert: »In quibus uerbis patenter cognoscitur quia quisquis ad conuersionem diuino spiritu prouocatus accesserit, tam morose probationis interstitio penitus non egebit.«

Sed istis rationibus refragatur istud Alexandri II pape suffragium: »B. Benedicti Regula, et precipue patris et predecessoris nostri sancti Gregorii canonica institutio interdicit monachum ante unius anni probationem effici.« Quidquid sit, siue licite, siue illicite ante expletum probationis annum quis profiteatur, ualidam esse professionem, si ex utriusque partis consensu fiat, declarauit Innocentius III, asserens ,  »Tempus probationis a SS. Patribus fuisse indultum non solum in fauorem conuersi, sed etiam monasterii, ut et ille asperitates istius, et istud mores illius ualeat experiri. Si tamen ante tempus probationis regulariter prefinitum, is qui conuerti desiderat, habitum recipit, et professionem emittit, abbate per se uel per alium professionem recipiente, monasticum et monachalem habitum concedente, uterque renuntiare uidetur ei quod pro se noscitur introductum: ideoque obligatur per probationem emissam pariter et acceptam ad obseruantiam regularem, et uere monachus est censendus, quia multa fieri prohibentur, que si facta fuerint obtinent firmitatem.«

Nunc uero ex decreto concilii Tridentini  emissa ante annuum probationis tempus professio nulla censetur. Nec immerito: nam, ut obiiciebant olim Cluniacensibus Cistercienses,  »inde contigit, ut quia incaute recipiuntur, incautius recepti conuersentur; et quia ad quod ueniunt uenientes non intelligunt, iam ceteris sociati, quid agere debeant nesciunt; dumque in stadio more athletarum ante pugnam non exercentur, ad conflictum uenientes, cum pugnare debeant fugiunt; et cum fortiter dimicantes uincere, ut pote talium inexperti uincuntur.« Unde non sine causa Fuldenses olim monachi in supplici ad Carolum Magnum libello postularunt , »ut nullus ante probationem suscipiatur, neque corpori monasterii societur, ne forte aliquis magis propter commoda terrena, quam propter eterne uite amorem se 754 monasterio sociare uoluerit, et receptus inhonesto suo more conturbet fratres.« Et concilium Cloueshouie  an. 747 celebratum, can. 24 decernit, »ut si quis secularium sancte professionis famulatum subire desiderat, non antea tonsure habitum suscipiat quam illius conuersatio et mores ac morum qualitas secundum monastice regule definitionem  manifestius probetur, iuxta apostolicum preceptum: Probate spiritus si ex Deo sunt, nisi aliqua rationabilis causa ut ante suscipiatur in congregationem persuadeat.«

Sed queritur quandonam censendus sit incipere probationis annus. Si Smaragdo fides sit, »hic anni cursus impletur nouitio a tempore quo pulsans uenit ad monasterium, cui et ordinatim in hoc anni circulo ter lecta est regula demoranti adhuc in cella nouitiorum.« Hildemarus probationis annum incipit a tempore quo cellam hospitum ibi seruiturus ingreditur, duos nimirum menses in hospitio, decem duntaxat in cella nouitiorum uult demorari nouitium. Cistercienses a die quo cellam nouitiorum inhabitat ex lib. Usuum cap. 102. Idem sentire uidetur Boherius, dum menses duos in cella nouitiorum tirones manere requirit antequam eis primo regula legatur. Bursfeldenses a die quo nouitius nouitiali ueste indutus est.

 Sed qui forte nonnullis prolixior uisus est ad probandos nouitiorum mores anni circulus, ab aliis plus equo breuior iudicatus est: cui consequenter alterum annum adiiciendum esse existimauit S. Gregorius papa, Fortunato episcopo Neapolitano sic scribens : »Monasteriis omnibus fraternitas uestra interdicat ut eos quos ad conuersionem susceperint, priusquam biennium in conuersione compleuerint, nullo modo audeant tonsurare; sed hoc spatio uita moresque eorum sollicite comprobentur, ne quis eorum aut non sit contentus eo quod uoluit, aut ratum non habeat quod elegerit nam cum graue sit inexpertos hominum obsequiis sociari, quis possit dicere quanto sit grauius ad Dei seruitium improbatos applicare?«

Sed neque hoc spatio contenti fuere nonnulli. Regula S. Pachomio ab angelo tradita triennium prescribit; in ea siquidem, prout exstat apud Palladium . hec lego: »Qui semel ingreditur, nec potest cum eis ad triennium sustinere certamen,  non admittes; sed cum opera fecit difficiliora, sic prodeat post triennium.« Atque huc respicere uidetur Ioannes Antiochenus in oratione in monast. donationes laicis, num. 14 , ubi sic scribit: »Sacra monachorum lex precipit ut qui mundo mundique rebus iam renuntiat, a monasterii preposito ac fratribus recipiatur per integrum triennium uero probetur si fieri possit monachus; et si quidem uisus fuerit idoneus, tondeatur, et cooptetur ad monachorum collegium: sin minus, redeat unde profectus est.

Hanc quoque triennalis probationis regulam tam ciuilibus quam ecclesiasticis legibus confirmatam reperimus. Iustinianus imperator in nouella 5 sic loquitur: »Sancimus sacras sequentes regulas eos qui singularem conuersationem profitentur, non prompte mox a reuerendissimis 755 presulibus uenerabilium monasteriorum habitum percipere monachalem;  sed per triennium totum, siue liberi forte sint, siue serui tolerare, nondum monasticum habitum promerentes, sed tonsura et ueste eorum qui laici uocantur uti, et manere.« Et paulo post: »Cum triennio toto in ea uita permanserint, optimos, semetipsos et tolerabiles aliis monachis et presuli demonstrantes, hos promereri uestem atque tonsuram.« Idem tamen imperator alibi ita habet : »Si quis ad monasticam uenire uitam uoluerit, iubemus ut siquidem de eo constet, quod nulli seruili conditioni obnoxius sit, presul monasterii habitum illi quando sibi uisum fuerit adhibeat: si de eo non constet, cuinam conditioni obnoxius sit, intra tres annos habitum is monasticum non assumat; sed intra predictum tempus monasterii presul periculum facito, si pedem referre uelit.« In conciliis etiam Constantinopolitanis I et II, can. 5, decernitur, »ut nemo monachi habitu dignus putetur, priusquam triennii tempus eis ad experientiam relictum eos probatos et dignos esse tali uita ostendit.«  Similiter in concilio Aurelianensi u, can. 19, sanctimonialibus que non perpetuo tenentur incluse, probationis triennium ante habitus susceptionem decernitur. Idem obseruari uoluit S. Gregorius erga milites quos monastico habitu indui uetuit , »nisi eorum uita subtiliter fuerit inquisita; et iuxta normam regularem, inquit, debent in suo habitu per triennium probari, et tunc monachicum habitum Deo auctore suscipere.« uide Mabillonii tom. II Analect., pag. 207.

Multo seuerior exstitit quorumdam monachorum disciplina, qui suos tirones ad multos annos probabant. Sic Isidorus quidam Alexandrine ciuitatis primarius in monasterium ueniens, teste S. Ioanne Climaco , »cum septem annos peregisset, atque ad profundissimam humilitatem compunctionemque peruenisset, uoluit Pater post incomparabilis uiri tolerantiam, cuius superiori tempore aptum documentum dederat, hunc fratribus connumerare.«  At multo magis stupendum uidetur quod de alio fratre cui nomen Abbacyro refert idem auctor: hic enim interroganti cur quotidie a mensa expulsus iuberetur incenatus dormire, respondit : »Crede mihi, Pater, probant me Patres mei utrum monachus esse cupiam; non autem uere id faciunt: quam ego Patris aliorumque intentionem non ignorans, leuissime ac sine ulla molestia omnia tolero; et ecce decimum quintum iam annum ego istud cogitans, sicut et ipsi quando monasterium intraui, dixerunt mihi quod usque ad trigesimum annum renuntiantes probare solerent.«

Sciens lege Regule constitutum, quod ei ex illa die non liceat de monasterio egredi.] Ut scilicet ad seculum reuertatur; quia, ut dicit S. Leo papa ad Rusticum episcopum scribens: »Propositum monachi proprio arbitrio aut uoluntate susceptum deseri non potest absque peccato.« Ita citatur in excerptis Egberti episcopi Eboracensis, apud Spelmannum tom. I Concilii Angl. anno 750, et a Gratiano 20,  quest. 3, cap. Propositum; hinc 756 Chalcedonense concilium : »Qui monachorum uitam expetiuerunt, statuimus neque ad militiam, neque ad dignitatem aliquam uenire mundanam; sed hoc tentantes, et non agentes penitentiam, quominus redeant ad hoc quod propter Dominum primitus elegerunt, anathematizari.« Idem docet S. Basilius in Constitutionibus monasticis, cap. 22; S. Cesarius in Regula ad monachos et ad uirgines, cap. 1, et sanctus Aurelianus in Regula monachorum, cap. 2. uide Petri Blesensis epist. 13.

Nec collum excutere de sub iugo regule, quam sub tam morosa deliberatione licuit excusare aut suscipere.] Ad hunc locum respicere uidetur Petrus Blesensis ad E. priorem de monasteriolo scribens in hec uerba  : »Quandoque in arbitrio fuit iugum Domini non recipere, semel autem acceptum non licebit abiicere: Deus ergo nunc exigit oblatum, qui non exegerat offerendum: uoluntas in necessitatem translata est, et uinculo professionis arctaris reddere uota, que distinxerunt labia tua.«

Suscipiendus autem in oratorio coram omnibus promittat de stabilitate sua et conuersione morum suorum, et obedientia coram Deo et sanctis eius.] Formam hic substantiamque professionis monastice S. P. Benedictus exprimit; cuius uarias et ab antiquis nobis relictas hic referre haud erit fortassis abs re.


Ex epistola Theodemari abbatis Cassinensis ad Carolum Magnum.

In nomine Domini. Promitto me ego ille in sacro monasterio B. martyris, siue confessoris ill., secundum instituta B. Benedicti coram Deo et SS. angelis suis, presente etiam abbate nostro illo omnibus diebus meis in hoc sancto monasterio amodo et deinceps  perseueraturum, et in omni obedientia quodcunque mihi preceptum fuerit, obediturum. Ego ille talis hanc promissionem a me factam manu propria coram testibus scripsi et roboraui.


Ex chartulario Bellilocensi.

Ego frater Geraldus promitto stabilitatem meam loci istius secundum Regulam S. Benedicti et SS. apostolorum Petri et Pauli, in presentia Domini Geraldi abbatis, et ceterorum fratrum: et cedo aliquid de rebus meis ad istud monasterium quod est constructum in honorem S. Petri, ubi uir uenerabilis Geraldus abbas preesse uidetur.


Ex Smaragdo.

Ego ille in hoc monasterio sancti illius promitto stabilitatem meam, et conuersionem morum meorum, et obedientiam secundum Regulam S. Benedicti coram Deo et sanctis eius.


Ex Udalrico, lib. II, cap. 27.

 757 Ego frater promitto stabilitatem monachi, et conuersionem morum meorum, et obedientiam secundum Regulam S. Benedicti coram Deo et sanctis eius, in hoc monasterio, quod est constructum in honore BB. apostolorum Petri et Pauli, in presentia domni N. abbatis.


Ex ms. codice S. Dionysii in Francia.

Ego frater N. humilis monachus monasterii S. Dionysii in Francia, Parisiensis diecesis, uoueo et promitto Deo, B. Marie [* 1Kb] , B. Dionysio, B. Benedicto, et omnibus sanctis, et tibi, Pater, obedientiam, castitatem, paupertatem. Insuper promitto loci stabilitatem, morum conuersionem, secundum huius loci constitutionem, et Patrum traditionem testibus presentibus.


Ex primo commentario Boherii.

Ego frater P. B. promitto stabilitatem meam, conuersionem morum meorum, et obedientiam secundum  Regulam S. Benedicti coram Deo et sanctis eius, in hoc monasterio S. Aniani, ad cuius honorem est constructum.

Eadem est formula Bursfeldensium; Cassinensium uero, uallisoletanorum, sanctimonialiumque in Belgio habes apud Heftenum lib. Iu, tract. 5, disq. 4.


Formula Cisterciensium.

Ego frater N. promitto stabilitatem meam, et conuersionem morum meorum, et obedientiam secundum Regulam S. Benedicti abbatis coram Deo et omnibus sanctis eius, quorum reliquie hic habentur, in hoc loco qui uocatur N. ordinis Cisterciensis, constructo in honorem beatissime Dei Genitricis semper uirginis Marie, in presentia domni N. eiusdem loci abbatis.


Ex Statutis Guigonis, cap. 23.


Ego frater ille promitto stabilitatem, et obedientiam, et conuersionem morum meorum coram Deo et sanctis eius, et reliquiis istius eremi, que constructa est in honorem Dei, et B. semper uirginis Marie, et B. Ioannis Baptiste, in presentia domni illius prioris.


Ex oratione Ioannis Antiocheni in monast. donationes laicis tom. I Monum. Eccles. Grece.

Renuntio parentibus, fratribus, cognationibus, amicis, familiaribus, possessionibus, facultatibus, inanique et uane tum uoluptati tum glorie: et non solum hec abnego, sed et animam meam iuxta mandatum Domini: et sustineo omnem austeritatem monastice uite, 758 ac me seruo in puritate, uirginitate, et inopia propter regnum celorum, perstoque in monasterio et uita monachica usque ad extremum halitum meum, etc.

Alias formulas uide in seculo Iu Bened., tom. I,  sub finem.

Ut autem ad S. Regule textum reuertamur, »Per lorum promisse stabilitatis tanquam pia iumenta ad celeste presepium religamur; per conuersionem morum pietati angelice simulamur; per exhibitionem obedientie ipsa angelica ministeria imitamur,« inquit Adam abbas Persennie ad Osmundum monachum scribens . uerum quid hisce tribus uotis Deo promittatur paulo fusius explicare necessum est.

Licet stabilitatem loci in nonnullis professionis formulis specialiter expressam uideamus, non ea tamen una sufficit ad omnes uoti stabilitatis partes explendas; sed preterea requiritur stabilitas status, seu perseuerantia in arrepto uite monastice proposito, ut non obscure demonstrat usitata apud Cluniacenses professionis formula, qua non simpliciter stabilitas promittitur, sed stabilitas monachi; et edita ad calcem sec. Iu Bened. prima petitionis formula,  in qua nouitius promittendam stabilitatem ita exprimit: »Stabilitatem conuersationis nostre in congregatione uestra, teste Domino, deuoto animo cum obseruatione regule usque in finem profitemur seruare.« Atque ita forte intelligendus est locus ex uita S. Remberti, n. 12 , ubi dicitur promisisse stabilitatem morum suorum.

Neque aliam nobis stabilitatis notionem exhibent qui super Regulam S. P. Benedicti scripserunt auctores. Audiendus in hanc rem antiquissimus pene omnium Hildemarus: »Stabilitas, inquit, attinet ad perseuerantiam. . . . stare enim est in cepto bono opere perseuerare. Ubi animaduertendum est quia si non perseuerauerit in illo cepto opere aut desiderio, sed aut minus aliquid, aut ex toto non perseuerauerit, iste talis si uideatur stare in monasterio coram hominibus, tamen coram Deo non stat.« Non ergo sola sufficit stabilitas loci, nisi accesserit insuper stabilitas in cepto bono opere et desiderio perfectionis. Clarius Bernardus Cassinensis: »Per  stabilitatem astringitur quod nullo modo deserat monachatum, et quod sine necessitate et superioris auctoritate non exeat monasterium.« Idem docent Nicolaus de Fractura, Petrus Boherius, Ioannes de Turrecremata, Columbanus Uranx, Antonius Perezius, et Benedictus Heftenus l. Iu, tract. 6, disq. 3. Idem etiam insinuat S. Bernardus ad Adam scribens in hec uerba : »Qua die autem  aliis incipiam uiuere legibus, aliis moribus conuersari, diuersis deseruire obseruantiis, adinuenire noua, extraneas usurpare consuetudines, transgressor professionis, promissam stabilitatem iam non me tenere confido.« Et certe ipse S. Benedictus stabilitatis uotum explicuisse uidetur, cum professionis emittende formam prescripturus premisit: Sciens lege regule constitutum, quod ei ex illa die non liceat, de monasterio egredi, nec collum excutere de sub iugo regule, quam sub tam morosa deliberatione  licuit excusare aut suscipere. Duo ergo includit 759 stabilitatis uotum, et perseuerantiam usque ad mortem in monasterio, et obseruationem regule; id quod clarius alibi S. Pater explicat permittens monasterio sociari clericum, si tamen promittit de obseruatione regule uel propria stabilitate, que duo synonyma reddere uidetur particula uel.

Maxime tamen S. legislator stabilitate monachos in monasterio perpetuo retinere intendit, ad uitandas frequentes illas de monasterio ad monasterium transmigrationes, cercendosque inquietos gyrouagorum discursus: hinc S. Bernardus : »Prescribat proinde stabilitatis pactum omni deinceps remisso descensui, contentioso discessui, uago et curioso discursui, totius denique inconstantie leuitati.« Et primum Anglie concilium apud Bedam statuerat , »ut monachi non migrarent de loco ad locum, hoc est de monasterio ad monasterium, nisi per dimissionem proprii abbatis, sed in ea permaneant obedientia, quam  tempore sue conuersionis promiserunt.« Et merito quidem: nam, ut dicebat Guillelmus abbas S. Theoderici , »impossibile est hominem figere in uno animum suum, qui non affixerit in aliquo loco corpus suum.« Quod tamen non sic capiendum est, quasi eterne sese clausure deuouerent monachi; licet id prescripserit olim S. Aurelianus, et uallisoletani in Hispania in professione promittant stabilitatem perpetue inclusionis. Nonnulli enim sunt casus et rationes pro quibus licite potest aliquis exire: tres recenset Hildemarus, scilicet pro melioratione, pro saluatione atque obedientia. Pro melioratione, ut perfectius in alio quam in proprio monasterio uiuat, licet in eo obseruantia uigeat; pro saluatione, ut periclitantem in eo quo stabilitatem uouit monasterio, salutem suam tutetur; pro obedientia, quando abbas iubet. Quatuor alias causas assignat Iulianus Parisius in libro de Prima uiuendi Ratione Cisterciensium: 1o ad fundandum nouum  monasterium; 2o propter inopiam illius cenobii in quo uouit stabilitatem; 3o ad agendam penitentiam pro commissa aliqua culpa; 4o ad reformanda monasteria que ab arctiori disciplina deflexerunt. De secundo et tertio casu exstat Gregorii IX decretum in constitutione pro monachis Benedictinis: »Si paupertas loci, uel defectus loci, uel defectus ordinis, seu pena delicti hoc exigit, ut de sedibus propriis monachi aliqui emittantur, abbates ad quos misse fuerint persone huiusmodi, eas recipere non recusent, quandiu uisitatoribus uisum fuerit expedire, nisi tales fuerint quod eorum conuersatio non possit sine graui scandalo tolerari: quod si eas recipere noluerint cum possint, per uisitatores compellantur, etc. uide Heftenum lib. Iu, tract. 6, disq. 3 et 4.

Conuersio morum duplex uulgo concipitur, a malo ad bonum, et a bono ad melius. Que Hildemaro dicitur eradicatio uitiorum et plantatio uirtutum, per quam »monachus obligat se ut non seculariter uiuat, sed mores suos secundum regulam dirigat,« ut  post Bernardum Cassinensem, Nicolaum de Fractura, et Boherium, loquitur Ioannes de Turrecremata. Sed Boherio in secundo commentario, »conuersio morum in 760 hoc casu est idem quod abrenuntiatio mundanorum, que triplex est. Prima est, inquit, qua corporaliter uniuersas diuitias mundi facultatesque contemnimus. Secunda, qua mores et uitia affectusque pristinos animi carnisque respuimus. Tertia, quo mentem nostram de presentibus uniuersis ac uisibilibus euocantes futura tantummodo contemplamur, et ea que sunt inuisibilia concupiscimus,« quod desumpsit ex Cassiani collat. 3, cap. 6. At uero Richardus de S. Angelo hunc Regule locum exponens, et facta sibi obiectione, »quod autem habet bonos mores, aut malos: in primo casu non est necesse quod conuertatur, cum iam sit conuersus; si malos, tunc non est recipiendus ad huiusmodi conuersionem, ne una ouis morbida totum gregem contaminet;«  mentem suam de conuersione morum ita exprimit: »Potest dici morum suorum, id est actuum secularium, et licet ipse fuisset conuersus ante, sicut patet per predicta, tamen nunc debet promittere cum solemnitate, que hic sequitur; et sic erit quasi ciuiliter obligatus, alias erat naturaliter obligatus. uel dic, quod aliquos forte mores seculares retinuit, quorum conuersionem nunc promittit. uel dic, conuersionem morum suorum de bono in melius, ut sit sensus, si bonus fuit in supradicta probatione, ex nunc melior efficiatur, iuxta illud, Ambulabunt de uirtute in uirtutem; ex ista enim conuersione morum, seu promissione ipsorum, ueterem ex toto exuit hominem, sine aliqua spe redeundi ad seculum, et induit uitam perpetuo monachorum, ut infra sequitur. uel dic, si olim conuersus sit corpore, nunc promittat et mentis conuersionem, unde expone conuersione, id est mentis et corporis uersione; unde dicit B. Bernardus: Conuersio corporis, si sola fuerit,  erit nulla.« Denique Heftenus  ex ui huius uoti asserit monachum teneri: 1o ad omnimodam seculi renuntiationem; 2o ad exactam regule obseruantiam; 3o ad bonas consuetudines loci, que professionis tempore obseruabantur.

Tertium monastice professionis uotum est obedientia, que prima et maxima monachorum est uirtus. quam ante omnia intendit et commendat S. Benedictus in Regula, queque ueluti illius est spiritus. Hanc ita definit in hunc locum Hildemarus: »Obedientia est, que in prosperis non habet de suo, et in aduersis de suo habet, hoc est que ad honorem, et delectationem, et prosperitatem seculi pergit inuite: ad tristia, et ad probra, et aduersitatem seculi pergit sponte. Si enim ad gaudia et prosperitatem ieris sponte, non es obediens; si autem ad tristia et tentationes perrexeris inuite, non es obediens; unde considerare debes que est obedientia quam agis, et uide quo animo agis.« Et Bernardus Cassinensis: »Per obedientiam autem astringitur monachus, ut  non suo sensu, non sua uoluntate uiuat, non quo uult uadat, non quod uult faciat, sed alieno imperio, et alterius uoluntati subiectus existat.« De ea cum iam plura dixerimus cap. 5, hec pauca sufficiant. Attamen priusquam ultra gradum faciamus, nonnulla circa tria hec professionis monastice uota ueniunt obseruanda.

761 Primum est, quam conuenienter tribus hisce stabilitatis, conuersionis morum, et obedientie uotis suos S. Benedictus alligari uoluerit; nam, uti obseruat Menardus, cum mens humana sit inconstans et mutationi obnoxia, conuenienter omnino institutum est stabilitatis uotum quo monachus perseueraturum se promittit in statu cenobitico. Deinde quia non sufficit in monasterio conuersari, nisi monastice uiuatur, additum est uotum conuersionis morum. Tandem quia multe possunt oriri in congregatione difficultates, diuerse opinationes, et studia, ex quibus non leues procelle et tempestates queunt excitari, accessit tertium obedientie uotum, ut singuli et  omnes monachi uni rectori subditi, summa cum securitate et tranquillitate uiuant. Preterea cum capite 1 ex assignatis quatuor monachorum generibus, aliis postpositis, cenobiticum elegisset, singularibus uotis suos ab aliis discerni uoluit, nimirum a gyrouagis stabilitate, a sarabaitis morum conuersione, ab anachoretis obedientia, quemadmodum hic notat Bernardus Cassinensis.

Secundum est, tria predicta uota non simpliciter et absolute promitti, sed secundum regulam, quod non solum super obedientiam cadit, sed etiam super stabilitatem et conuersionem morum, ita ut monachus eam stabilitatem seruet quam regula et loci constitutiones precipiunt; mores ad eorum prescripta conuertat, et obediat prelato in iis que regule conueniunt; hinc S. Bernardus: »Non parum, inquit, prelati prescribitur uoluntati, quod is qui profitetur, spondet quidem obedientiam, non tamen omnimodam,  sed determinate secundum regulam, nec aliam quam S. Benedicti; ut oporteat eum qui preest, non frena sue laxare uoluntati super subditos, sed prefixam ex regula sibi scire mensuram, et sic demum sua imperia moderari circa id solum quod rectum esse constiterit. Proinde si professo secundum illam regulam abbas meus mihi aliud forte imponere tentauerit quod non sit secundum regulam, aut etiam quod non sit secundum ista instituta, uerbi causa, Basilii, Augustini, Pachomii, quenam mihi, queso, in hac re necessitas imminet obsequendi? Solum quippe id a me posse exigi arbitror, quod promisi. uidetis iam ergo obedientie limites quos requiritis, si modus est obeditionis, tenor professionis, nec se ualeat extendere potestas imperantis, nisi quatenus attigerit uotum profitentis.«

Tertium, nullam paupertatis aut castitatis mentionem facit in ea professionis formula quam nobis prescripsit, id quod nobiscum commune est Carthusianis,  Premonstratensibus, Carmelitis, et Eremitis S. Augustini, ut probat Heftenus lib. Iu, tract. 6, disq. 6; neque tamen minus tenentur monachi ad castitatem et paupertatem quam ad obedientiam; quippe, ut ait Innocentius III , »Abdicatio proprietatis, sicut et custodia castitatis adeo est annexa regule monachali, ut contra eam nec summus pontifex possit licentiam indulgere.« Sunt qui paupertatem et castitatem sub conuersione morum contineri existimant, 762 ut Bernardus Cassinensis, Boherius et alii: nonnulli sub obedientia, ut S. Thomas, Turrecremata, etc. Certe sub utraque, imo etiam sub stabilitate. Hec enim ita monastice professioni sunt connexa, ut ab ea nequeant separari, et qui unum promiserit alia promittere censeatur, non secus ac clerici dum sacris ordinibus initiantur, tacite continentiam profiteri noscuntur. Non defuerunt tamen, nec desunt etiam nunc ex nostris, qui castitatem et paupertatem explicite uoueant, ut Dionysiani, quorum formulam  supra retulimus; Celestini, ex eorum Constitutionibus, cap. 5, § 13; nonnulle sanctimoniales in Gallia et in Belgio.

Quartum, professionem emittendam esse in oratorio, uti cum sancto Benedicto decernit S. Fructuosus in Regule cap. 21, statuens ut »expleto anno, probatus moribus, et laboribus elimatus, percepta in ecclesia benedictione, fratrum societate donetur.« Et recte quidem, ut actio sacra in loco sacro perageretur, et qui Deo se consecrat, Deum, qui speciali modo templum inhabitat, habeat presentem.

Quintum, ut magis sollicitos reddende professionis faceret monachos, Deum et sanctos eius testes adhiberi uoluit: coram Deo et sanctis eius, inquit.

Ut si aliquando aliter fecerit.] Stabilitatem deserens apostatando, modos regulares abiiciens ad seculariter uiuendum se dando, obedientie frenum dimittens per campos proprie uoluntatis discurrendo, ut loquitur Bernardus Cassinensis.

Ab eo se damnandum sciat, quem irridet.] Se damnandum  sciat tanquam sacrilegum; »nam qui seipsum Deo obtulit, si postea ad aliud uite genus resiliat, sacrilegus redditur, dum seipsum furatur, et oblationem Deo factam aufert,« inquit S. Basilius : unde et S. Gregorius ad uenantium quemdam ex monacho cancellarium Italie factum scribens , eum ita adoritur: »Ananias pecunias Deo uouerat, quas post diabolica uictus persuasione subtraxit: sed qua morte mulctatus est scis. Si ergo ille mortis periculo dignus fuit qui eos quos dederat nummos abstulit, considera quanto periculo in diuino iudicio dignus eris, qui non nummos, sed temetipsum Deo omnipotenti, cui te sub monachali habitu deuoueras, subtraxisti.« uide Cassianum, lib. Iu, cap. 33, et Petrum Damiani, opusc. 16, cap. 4.

De qua promissione sua faciat petitionem ad nomen sanctorum, quorum reliquie ibi sunt, et abbatis presentis.]  Hanc petitionem cum promissione confundunt recentiores Regule commentatores, licet ex ipso Regule textu non obscure uideantur distingui; id quod amplius patet ex antiquis Regule commentatoribus Smaragdo et Hildemaro: uterque enim hunc initiandi monachi ordinem commemorat, ut primo nouitius promittat de stabilitate, conuersione morum, et obedientia secundum Regulam S. Benedicti. »Et cum hec dixerit promittens, inquit Hildemarus, tunc 763 debet facere petitionem, id est, aut tunc debet scribere ipsam petitionem, aut si scripta fuerit ipsa petitio, tunc in presentia debet scribere aliquid ibi, hoc est nomen suum, aut si non sapit scribere, tunc in presentia fratrum ibi debet facere signum crucis: deinde cum hoc fecerit, tunc debet ipsam petitionem manu sua ponere super altare.« Sed multo clarius Smaragdus, qui utriusque et petitionis et promissionis formulas in suo commentario exhibet. Promissionis formulam supra retulimus, hic petitionem representare alicuius erit fortassis opere pretium.

 Monachatus mei tirocinium diligenter attendens, considero quod petitioni mee primum non facilis monasterii concessus est introitus, sed diu mihi pulsanti, uix hospitii locus est attributus misericorditer, in quo perpaucos dies demoratus, nouitiorum sum domum progressus, in qua mihi dura et aspera primo diligenter a seniore sunt predicata, et stabilitatis mee promissio suppliciter adimpleta, qui senior comminans mihi hec terribiliter uerba auribus intimabat: Sciendo scias quoniam si post promissionem regularis obseruantie retro conuertens respexeris, aptus regno celorum non eris. Insuper qualibus te tectum uestibus monasterii claustra susceperunt, in talibus te fore ab illis proiiciendum cognosce. Et quia te pannis exspoliatum ueteribus, pariterque exspoliatum uitiis perdiderat mundus, fas est utroque uestitum suum recipiat seruum ad ignominiam omnium in perpetuo seruandum. Ego autem Dauidico confortatus exemplo, Domino clamans, aiebam: Propter uerba  labiorum tuorum ego custodiui uias duras: certissime sciens, quia si particeps Christi passionis fuero, ero et resurrectionis. His et similibus confortatus diuinis oraculis, omnia me constanter perpeti pro uita profitebar eterna. Hanc nostram cernens Pater constantiam, ter iussit in anno per ordinem nobis legere pariterque tradere regulam cum protestatione monentis atque dicentis: Ecce lex sub qua militare uis: si potes obseruare, ingredere; si non potes, liber discede. Hoc ergo uidens ordinatissimum, atque morosum mihi spatium attributum, dubitationis aditu pretermisso, ut me iam uestro corpori sociare dignemini, lacrymabiliter rogans deposco. Ego uero iam mecum saluationis deliberatione salubriter adhibita, promitto in omnibus huius regule custodire, Domino iuuante, instituta, libenterque abbatis mei seruare precepta, fratrumque maiorum cunctis Domino fauente obtemperare mandatis, et propter eternam libertatem legibus huius regule deinceps me polliceor fideliter mancipari, ita ut iam non mihi ex hac  die liceat egredi de monasterio, collumque sub regule excutere iugo, quod sub annali optione aut excusare licuit, aut suscipere; sed, ut prefatus sum, omni excusatione postposita, promitto stabilitatem monasterii, morumque meorum conuersionem, et propter professionis mee seruitium, et uite eterne premium, metumque gehenne, sancte me obedientie coram Deo et angelis eius militaturum subiicio. Et ut hec promissionis mee petitio a uobis firmiter teneatur, ad nomen sanctorum quorum hic reliquie continentur, et presentis abbatis illis 764 conscriptam petitionem trado in perpetuum habendam, et manu mea roboratam super altare pono, in hoc monasterio perenniter conseruandam.

Duas alias petitionis formulas ad calcem sec. Iu Bened., part. I, p. 738, edidit noster Mabillonius, in quibus perinde ac in promissione nouitius stabilitatem, conuersionem morum, et obedientiam, aut quid  huiusmodi promittit; sed promissione Deo, petitione ueluti contractu et pacto abbati ac religioni obnoxium se facit. Promissionem quidem premittebat, deinde petitionem faciebat, ut naturalis Regule intellectus requirit, patetque ex Smaragdo et Hildemaro; quod tamen non usquequaque obtinebat ubique; nam in formulis a Mabillonio editis promissioni premittitur petitio, cuius super altare posite fit in ipsa promissione mentio.

Quam petitionem manu sua scribat, aut certe si non scit litteras, alter ab eo rogatus scribat; et ille nouitius signum faciat, et manu sua eam super altare ponat.] In quem locum Bernardus Cassinensis: »uide igitur quod quasi tribus modis se monachus obligat: 1o quidem se obligat oris uerbo, 2o scripto, 3o quodammodo iuramento. Primo in promissione uoti, secundo in confessione uel signatione scripti, tertio impositione ipsius scripture super altare in qua est ostensio iuramenti, uel confirmatio uoti.« Que tria designat Arnulfus Lexouiensis in epistola 13 , ubi sic loquitur: »Nosse siquidem debes, in eo qui religionem professus est inobedientiam crimen esse, ipsumque ad exactissimam diligentiam teneri, qui obedientiam prelato suo uiua uoce, et scripto, iuramento etiam corporaliter interueniente, adhibita salutifere crucis impressione signauit.« Notandum quoque id quod scribit in secundo commentario Boherius, cap. 7, ubi explicans hec uerba, Imposuisti homines super capita nostra, sic habet: »In multis namque monasteriis Gallicanis lecta professione ponit super caput suum eam nouitius, sicque ad altare eam defert; quamuis tamen hoc manu sua textus facere iubeat.«

Quam dum posuerit incipiat ipse nouitius mox hunc uersum: »Suscipe me, Domine, secundum eloquium tuum,« etc.] Quod idem est, inquit Hildemarus, »ac si diceret: Domine, eloquium tuum est, quo dixisti, Qui reliquerit omnia que possidet, centuplum accipiet, etc. Et ecce ego propter hoc eloquium, id est preceptum  tuum deserui seculum, et omnibus meis abrenuntiaui; et nunc rogo ut suscipias me. Et reddit causam quare, cum dicit: Et uiuam, et pro ut est, id est ut uiuam; et rogo ne confundas me ab exspectatione mea; ac si diceret: Rogo clementiam tuam, ut quia tandiu distuli conuerti, ne ob hoc confundas me, id est ne sit mihi confusio et uerecundia ante te.«

Quem uersum omnis congregatio tertio respondeat, adiungentes Gloria Patri.] Quod ita intelligit 765 Bernardus Cassinensis, ut totum uersum ex integro a nouitio dictum repetat omnis congregatio, eique tertio repetito adiungat Gloria Patri, non nouitius.

Tunc ipse frater nouitius prosternatur singulorum pedibus, ut orent pro eo; et iam ex illa die in congregatione reputetur.] Ita nimirum S. Pater monachos Deo consecrari uoluit. Sed uarios consecrationis ipsorum ritus hic referre haud ingratum lectoribus futurum speramus.


Ex Regula Magistri, capite 89: Quomodo debeat frater nouus in monasterio suum firmare introitum.


Cum explete duorum mensium ad tractandum inducie fuerint, et placabili disciplina ab eo magis stabilitas eligatur, et perseuerantiam repromissa lecte regule firmitate ei placeat adimplere, reinterrogatus ab abbate nouus frater quid secum in concesso induciarum spatio definisset, cum responso eius implendam in omnibus promittat obedientiam: respondeat abbas Deo gratias. Alia die post primam dictam, missas explicitas, exeunti limen oratorii cum congregatione abbati flectat ad genua eius nouus frater suam ceruicem, rogans eum, uel omnem congregationem eius debere modicum in oratorio remorari, et orare pro se, a quibus mox diutissime pro eo oretur, et completis omnibus, abbas uolens egredi, humiliter apprehenso eius uestimento, noui retineatur manu discipuli, qui hoc rogando insinuet: Est  quod suggeram primo Deo, et oratorio isti sancto, uel tibi, et congregationi. Cum responderit abbas, Quid illud est intimato, subsequatur petitor dicens: uolo Deo seruire per disciplinam regule mihi lecte in monasterio tuo. Cum responderit abbas dicens: Et hoc placet tibi? subsequatur futurus discipulus: Hoc primo Deo, sic et mihi. Tunc dicat abbas: uide, frater, mihi nichil promittis, sed Deo, et huic oratorio, uel altari sancto: si ad omnia obaudieris diuinis preceptis, uel meis monitis, in die iudicii tu coronam accipies bonorum actuum, et ego de peccatis meis indulgentie aliquid promerebor, qui ut diabolum cum seculo uinceres incitaui: si autem nolueris mihi in aliquo obedire, ecce ego Dominum contestor, quin et hec congregatio testimonium mihi est in die iudicii prebitura, quia, ut supra dixi, cum non mihi uel congregationi in aliquo obaudieris, in iudicio Dei ego absolutus, tu pro tua anima, uel contentione rationem restitues. Post hec uerba, si cum rebus suis introierit, tunc ille breuis, uel donatio rerum suarum  Deo, uel monasterio facta ipsius donatoris manu super altare ponatur, dicente ipso fratre: Ecce, Domine, cum anima mea et paupertate mea quidquid mihi donasti tibi reconsigno et offero, et ibi uolo ut sint res mee ubi fuerit cor meum et anima, sub potestate tamen monasterii et abbatis, quem mihi, Domine, in uice tua timendum preponis, cum eis dicis: Qui uos audit me audit, et qui uos spernit me spernit: 766 unde quia per eum nobis tu omnia necessaria cogitas, ideo nichil nos oportet peculiare habere, quia tu nobis de omnibus es idoneus, et in omnibus sufficis solus, ut iam nobis uiuere, et spes Christus sit, et mori lucrum. Post hec dicet ipse nouus frater responsorium hoc: Suscipe me, Domine, secundum uerbum tuum, et uiuam; et non confundas me ab exspectatione mea. Post hoc responsorium dicat abbas hunc uersum: Confirma hoc, Deus, quod operatus es in nobis. Post quem uersum dictum, mox data ei ab omnibus pace, compleat abbas, et tollens breuem  desuper altare, mox ab eo nouus discipulus sub preposito ordinetur, et in manu eorum consignatus, cum aliis fratribus exeat discipline. Eadem namque die pro humilitatis indicio aquam manibus fratrum ad communionem intrantibus ipse ministret; et cum dat, osculetur omnium manus, et petat pro se singulos debere orare. Breues uero donationum factos a fratribus tempore mortis sue abbas in quod usibus monasterii restituerit, testamento suo inserat, etiam nomina eorum quorum noscuntur collata, ut nullus post mortem eius forte de monasterio exiens, repetendi rerum suarum fiduciam habeat, et stabilitatem monasterii, et fidem frangat defuncti, uel dicat sine donatione aliquid suum in monasterio contineri.


Ex Capitulari Theodori Cantuariensis archiepiscopi, n. 2, Spicilegii tom, IX.

In monachorum ordinationibus abbas debet missam agere, et tres orationes complere super caput eius; et septem dies uelat caput suum cuculla sua, et septimo  die abbas tollat uelamen de capite monachorum. Sicut in baptismo presbyter septimo die uelamen infantium abstulit, ita et abbas debet monacho, quia secundum baptisma est, iuxta iudicium Patrum, et omnia peccata dimittuntur sicut in baptismo.


Ex Hildemari Commentario in Regulam S. Benedicti, cap. 58.

Incipit ordo qualiter debet agere nouitius, quando regulam promittit.

Imprimis cum uenit in oratorium debet promittere coram hominibus his uerbis: Ego . . . . promitto de stabilitate mea, et conuersionem morum meorum, et obedientiam secundum Regulam S. Benedicti coram Deo et sanctis eius. Et cum hec dixerit promittens, tunc debet facere petitionem, id est aut tunc debet scribere ipsam petitionem, aut si scripta fuerit ipsa petitio, tunc in presentia debet scribere aliquid ibi,  hoc est nomen suum; aut si non sapit scribere, tunc in presentia fratrum ibi debet facere signum crucis. Deinde cum hoc fecerit, tunc debet ipsam petitionem manu sua ponere super altare; deinde cum eam posuerit super altare, statim debet inclinato capite dicere istum uersum tertio, id est, Suscipe me, Domine, secundum eloquium tuum, et uiuam; et ne confundus me ab exspectatione mea. Et cum dixerint 767 fratres ipsum uersum, debent etiam subiungere Gloria Patri, etc. Deinde cum hec dixerint, tunc debet ille nouitius ponere genua in terra, et salutare omnes fratres uoluendo se in gyro, ut omnes orent pro eo. Deinde cum salutauerit omnes fratres, sicut dixi, tunc debet ipse nouitius se prosternere, et prostratus iacere ante altare in terra, et sic genibus flexis cantare pro illo quinque psalmos ad illud opus pertinentes, id est, Leuaui oculos meos; Ad te leuaui oculos meos; Nisi quia Dominus; De profundis, atque Miserere mei, Deus, secundum magnam misericordiam tuam, cum Gloria. Omnes debent canere, et tribus  uicibus dicere Kyrie eleison. Deinde cantatis his quinque psalmis, tunc debet aut abbas, aut, si non uult abbas, tunc presbyter debet dicere Pater noster, deinde, Et ne nos inducas in tentationem, atque capitula dicere ad ipsum uersum pertinentia, id est, Saluum fac seruum tuum: Conuertere, Domine, usquequo: Dominus custodiat te ab omni malo: Dominus custodiat introitum tuum, et exitum tuum ex hoc nunc et usque in seculum: Dominus uobiscum; et orationem ad ipsum opus pertinentem. Deinde cum hec omnia fuerint facta, tunc debent se erigere omnes, atque nouitius; et erecto nouitio, tunc debet abbas induere caput nouitii cum melota; et post hec debet ille nouitius omnes fratres osculari, et usque tertium diem coopertum caput habere. In die tertio debet auferre, et communicare, et sic abbas debet caput nouitii discooperire ante altare.

Quod de cooperiendo tribus diebus nouitii capite hic legitur, statutum exstat in concilio Aquisgranensi,  can. 35.


Item ex eodem Hildemaro ibidem.

Postquam compleuerit annum, et uisus fuerit patiens, et obediens, et probatus, tunc uenire debet in capitulum, et debet dicere illi abbas: Si potes obseruare? Et ille si responderit: Domino iuuante possum et uolo; tunc debet dicere illi abbas: Ecce, frater, si uis Deo omnipotenti monachico habitu deseruire, et placet tibi sancta regula, uade et uende omnia, et da pauperibus, et ueni, sequere Christum. Si ille dixerit, quia in hoc monasterio uolo tribuere; tunc dicat illi abbas: Frater, adiuuante Deo, nobis non est necessaria tua res, eo quod nostram indigentiam habemus unde suppleatur; sunt enim pauperiores nobis, aut etiam monasteria, uel certe parentes tui plus sunt pauperes quam nos, et ideo melius est ut pro mercede illis tribuas, qui plus indigent, quam nobis. Si autem ille dixerit, quia uolo pro mercede anime mee magis in hoc monasterium tribuere quam alteri dare,  tunc debet rem suam aut pauperibus, aut in monasterium dare. Cum hoc fecerit, tunc debet uenire in oratorio, et ibi exui suis uestibus, et uestiri rebus monasterii in uno angulo oratorii, petitione iam facta. Et hoc notandum est, siue antequam promittat, siue post uestietur in oratorio, nichil obstat, tantum ut caput eius post promissionem ueletur, et in die septimo  debet deuelari, quia uice baptismi est 768 melota. Deinde debet uenire ante altare, et ibi dicere debet: Promitto me de stabilitate mea, et conuersionem morum meorum, et obedientiam coram Deo et sanctis eius. Deinde illam petitionem suam, quam scriptam habet, secundum regulam debet ponere super altare . . . . et postquam posuerit, tunc debet dicere tribus uicibus: Suscipe me, Domine, secundum eloquium tuum, et uiuam; et ne confundas me ab exspectatione mea. Deinde omnis congregatio tribus uicibus, sicut Regula dicit, debet respondere. Tunc debet ille nouitius prostratus iacere in terra, et omnis  congregatio solummodo genibus fixis: et debent pro illo cantare istos psalmos, id est, Miserere mei, Deus, secundum magnam misericordiam tuam, et De profundis, et ceteros psalmos qui ad hoc pertinent. Post hec debent surgere, et dicere hec capitula: Saluum fac seruum tuum, Deus meus, sperantem in te: Conuertere aliquantulum et deprecabilis esto super seruum tuum: Dominus custodiat introitum tuum et exitum tuum, ex hoc nunc et usque in seculum. Et oratio postea dicatur pro illo.


Ex ms. codice S. Benedicti Floriacensis.

Cum autem nouitius in cella nouitiorum regule examinatione iam bene probatus fuerit, egrediatur pariter cum suo magistro, ueniant in capitulo; ipse uero nouitius, ut sibi traditum fuerit, prosternatur ante pedes abbatis; residentibus fratribus cunctis, et deposcat sociari se sancte congregationi. Si uero sibi concessum fuerit, festinet et osculetur pedes abbatis. Deinde in conspectu omnium fratrum flexis genibus  faciat suam petitionem. Abbas uero iubeat sibi scribere professionem; aut certe, si non scit litteras, alter ab eo rogatus, qui scit, scribat. Iamque cum hora tertia decantata fuerit, uel litania, presente abbate, et cunctis astantibus fratribus, ipse nouitius secum gestans chartulam, ueniat ante altare, eleuataque uoce dicat: Ego frater ille promitto stabilitatem meam, et conuersionem morum meorum, et obedientiam secundum regulam S. Benedicti, coram Deo et sanctis eius, et in presentia domni ill. abbatis. Mox ipse manum suam super altare ponat, statimque hunc uersum dicat: Suscipe me, Domine, secundum eloquium tuum, et uiuam; et non confundas me ab exspectatione mea. Et per unumquemque uersum flectat genua, quem uersum omnis congregatio respondeat adiungentes Gloria Patri. Deinde toto corpore prostratus in pauimento iaceat, cum gemitu et compunctione cordis. Tunc abbati deferatur a ministris stola, nec non et codex, et aqua benedicta; et ipse surgat, dicatque Kyrie eleison, Christe eleison, Kyrie eleison.  Saluum fac seruum tuum: Mitte ei, Domine, auxilium: Nihil proficiat inimicus in eo. Oratio Deus indulgentie Pater, etc.; Deus, qui per ceternum Filium, etc.; Domine Iesu Christe, qui es uia sine qua, etc.; Domine Iesu Christe, qui es uia, ueritas, et uita, etc.; Sancte Spiritus, qui te Deum, etc. Tunc nouitius se erigat de pauimento, et stet incuruatus quousque dicta ab 769 abbate super uestimentum cuculle fuerit hec oratio. Benedictio cuculle: Deus bonarum uirtutum, etc.; Adesto, Domine, supplicationibus, etc. Tunc exuatur nouitius uestimentis quibus utebatur, et aspersa aqua benedicta super cucullam, nec non et super ipsum nouitium, induat eum abbas dicens: Exuat te Dominus ueterem hominem cum suis actibus, et induat te nouum, qui secundum Deum creatus est. Tunc abbas super nouitii caput . . . . inducat: Domine Iesu Christe, qui tegumentum, etc.; Presta, Domine, huic famulo tuo ill. etc.; Deus, qui famulum tuum, etc. His expletis, ab omnibus fratribus pacis osculum accipiat,  sicque in ultimo constituatur gradu. Capitium uero cuculle in capite die noctuque usque in tertio die habeat, nec non et summum silentium teneat, ad missam offerat, et communicet. Tertio iam die post pacem misse magne, mox ut data sibi fuerit ab abbate pax, tollat abbas capellum de capite, et amodo in congregatione reputetur perseuerans usque ad mortem. Amen.


Ex primo commentario Petri Boherii in Regulam S. P. Benedicti.

Cum nouitius solemniter profitetur, abbas induitur missam celebraturus; et post offertorium abbas interrogat ipsum dicens: Frater talis, uis abrenuntiare seculo et omnibus pompis eius? Respondet: uolo. Item abbas: uis assumere conuersionem morum tuorum? Respondet: uolo. Item abbas: uis profiteri obedientiam secundum Regulam B. Benedicti? Respondet: uolo. Et abbas subdit: Deus auxilietur tui.  Inde legit nouitius predictam professionem, uel alius rogatus ab ipso, qua perlecta, ponit eam super caput suum, et deinde super altare. Post que, prouolutis genibus quatuor in partibus in modum crucis, dicit uersum Suscipe me, etc., ut supra. Et post Gloria Patri dicitur Kyrie eleison: Pater noster, et litanie, ipso nouitio in silentio ad terram prostrato ante altare usque ad finem misse. Quandiu tamen litanie dicuntur, fratres flexis genibus in choro esse debent. Dictis uero litaniis sequuntur orationes ualde deuote a Patribus institute, et statim post communionem, priusquam dicatur oratio, benedicuntur uestes nouitii, que ante altare plicate existunt, cum suis orationibus; et adolentur, et asperguntur aqua benedicta ab abbate, et post Ite, missa est, surgit a terra nouitius, et exuto ab eo habitu primeuo non benedicto, induitur benedicto, dicente abbate: Exuat te Dominus, etc. Et dato osculo ab abbate, omnes dant ei per ordinem fratres osculum pacis, et cooperto capite per dies tres, in continuo silentio perseuerat,  sacram communionem recipiens in eisdem; et sic completur quod dicitur: Et iam in illo die. uid. lib. u de Antiquis monachorum Ritibus, cap. 4.

Hactenus antiqui professionis monastice ritus. Restat ut de etate ad profitendum necessaria aliquid dicamus. Rem ipsam non absolute definit S. P. Benedictus, ut pote qui nullam etatem seruiendo Deo non aptam iudicans, ipsos etiam infantes et pueros in monasteriis suscipi 770 uoluit: non immerito tamen antiquis Patribus uisum est aliquos iuniorum deuotioni et zelo limites prefigere, ne suscepta incaute et absque maturo satis iudicio religiosa professio, eam postea excutere non ualenti tedio sit et molestie. Ea ratione Basilius Magnus, qui omnem Deo seruiendo etatem idoneam ducebat, uirginitatis nichilominus professionem ante adultam etatem firmam et stabilem esse nolebat. Ita quippe in Regula a Rufino translata : »Omne tempus a prima etate opportunum quidem esse ducimus ad suscipiendum  timorem et eruditionem Domini: firma tamen tunc erit professio uirginitatis, ex quo adulta iam etas esse ceperit, et ea que solet nuptiis apta deputari, ac perfecta.« Et in epistola ad Amphilochium 2, can. 18: »Professiones autem ab eo tempore iudicamus, quo etas rationis complementum habuerit: non enim pueriles uoces omnino in his esse ratas existimare oportet; sed eam que supra sexdecim uel septemdecim annos nata fuerit, rationisque compos, et diu examinata, probataque perseuerauerit, et ut admittatur precibus contendat, tum oportet in sacrarum uirginum catalogum referri, eiusque confessionem comprobare, et eius infirmationem inexorabiliter punire.« uerum non usque adeo progreditur synodus uI in Trullo celebrata, annos duntaxat decem in profitente requirens can. 40, ubi sic loquitur: »Qui ergo monachicum iugum est subiturus, ne sit minor quam decem annos natus, eius quoque rei examinatione in presulis arbitrio sita, an augeri tempus conducibilius existimet ad  introductionem et constitutionem in uita monastica.« Utriusque uero sententiam et definitionem amplectitur conciliatque Leo imperator , hac ratione ut qui anno decimo sexto etatis monasticam uitam capessunt, liberam suorum bonorum dispositionem habeant: secus qui decimo, donec ad legitimam etatem perueniant.

Paulo seuerior saltem quoad loca nonnulla S. Gregorius, qui ante annos decem et octo adolescentes in monasteriis admitti uetat: »quia, inquit , dura est in insulis congregatio monachorum, etiam pueros in eisdem monasteriis ante decem et octo annorum tempora suscipi prohibemus. uel si qui nunc sunt, tua eos experientia auferat, et in Romanam urbem transmittat.« Eamdem etatem requirit alter Gregorius papa IX in sua pro Benedictinis monachis constitutione: »Nullus autem qui etatis sue annum octauum decimum non attigerit,  admittatur, nec talibus admittendis permissio ulla fiat.« Similiter Oxoniense concilium anno 1222 apud Spelmannum : »Monachi infra decimum octauum annum non recipiantur, nisi euidens utilitas uel necessitas aliud inducat.« Et Cistercienses Institutiones :« Nouitii infra decimum octauum annum recepti a uisitatoribus eiiciantur. Abbates uero qui tales scienter receperint, quanto tempore eos retinuerint, tanto tempore sint in pane et aqua omni sexta feria. Excipiuntur ab hac lege qui remotas inhabitant regiones, ut pote Phrygiam, Hungariam, Poloniam, Bohemiam, Liuoniam, et Germanie 771 partes, et alia loca, in quibus adulti raro ueniunt ad conuersionem, quibus indulgetur ut a quindecim annis et supra ad conuersionem uenientes licite recipiant. Si uero infra annos quindecim receperint, pene subiaceant prenotate.« Antea tamen nouitios ubique recipiebant post expletum annum etatis decimum quintum, ut patet ex libro Institutorum, c. 76: quam etiam  etatem tantum pro admittendis ad professionem requirunt Gregorius IX et Nicolaus Iu in suis bullis ad Cluniacenses; licet Petri uenerabilis statutum legamus , »ut nullus etiam ex concessione futurus monachus regularibus usque ad uiginti annos uestibus induatur.« Hec etas Guigoni Carthusiensium priori maxime placuit, cuius antiqua Statuta hec legunt : »Pueros siue adolescentulos non recipimus, quia per eos monasteriis multa contigisse dolemus, et magna spiritualia simul et corporalia pericula formidantes; sed uiros qui iuxta preceptum Domini per manum Moysi, uiginti ad minus annorum sacra possunt ad bella procedere.« Ita etiam Stephanus ordinis Grandimontensis institutor in Regula : »Precipimus, inquit, ne quis infra uiginti annos . . . . . in hac religione recipiatur;« cuius decretum renouarunt postea Innocentius Iu et Clemens u in suis constitutionibus pro dicto ordine. Eadem etiam etate in institutis a  S. Patricio monasteriis nouitii uota nuncupabant. At nouissimis ante Tridentinum concilium temporibus etas ad monasticam professionem requisita eadem prorsus erat que ad contrahendas nuptias, hoc est annorum 12 in feminis, 14 in uiris, ut constat ex cap. Significatum, et cap. Cum uirum de Regularibus. Sed tandem concilium Tridentinum  inualidam irritamque professionem omnem religiosam infra annos 16 factam declarauit. uide Petri Damiani opusc. 16, cap. 6.

Res si quas habet aut eroget prius pauperibus, etc.] Quam periculosa sit et noxia monachis rerum terrenarum possessio S. Benedictus agnoscens, atque antiquiorum Patrum uestigiis insistens, nullum ante uoluit ad solemnem uite religiose professionem admittere, quam rebus omnibus ac possessionibus omnino renuntiaret. Sic ueteres illi Tabennenses Aegyptiique monachi summa diligentia, ut ait Cassianus, perquirebant, ne suscepto tironi de pristinis facultatibus suis uel unius nummi contagio inhereret:  »Sciunt enim, inquit , eum sub monasterii disciplina diuturnum esse non posse; sed ne humilitatis quidem aut obedientie apprehensurum esse uirtutem, nec illa cenobii paupertate ac districtione contentum fore, si in conscientia eius pecunie quantulumcunque latitauerit; sed ubi primum exorta fuerit qualibet occasione commotio, fiducia stipis illius animatum continuo de monasterio uelut funda rotante fugiturum.« Hinc Regula SS. Serapionis, Macarii, Paphnutii, et alterius Macarii docens qualiter examinandi sint ii qui ex seculo conuertuntur. »Amputande sunt, inquit , primo ab huiusmodi diuitie seculi. Et si quis pauper conuerti uideatur, habet et ipse diuitias, quas computare debeat, 772 quas Spiritus sanctus ostendit per Salomonem dicens: Odit anima pauperem superbum, et diuitem mendacem; et alio loco dicit: Sicut uulneratum superbum. Debet ergo is qui preest Pater  magno studio hanc regulam tenere, ut si pauper conuertitur, primo exponat sarcinam superbie et sic exinanitus suscipiatur . . . Quod si diues est habens multas diuitias in seculo, et conuerti uoluerit, debet primo Dei uoluntatem implere, et consequi preceptum illud precipuum quod adolescenti diuiti dicitur: uende omnia bona tua, et da pauperibus, et tolle crucem tuam, et sequere me . . . . . . . Quod si uoluerit monasterio partem conferre, nouerit quo ordine siue ipse, siue eius oblatio suscipiatur.« Et Regula tertia SS. Patrum : »Si aliquam in cellulam uoluerit inferre substantiam, in mensa ponatur coram omnibus fratribus, uelut Regula continet. Quod si susceptus fuerit, non solum de substantia quam intulit, sed nec de seipso ab illa iudicabit hora.« Que totidem uerbis continentur in Regula sancti Macarii . Idem docet sanctus Basilius in Regula a Rufino translata exemplo Iacobi et Ioannis, qui patrem suum et nauem in qua erant reliquerunt; et sancti Matthei, qui uectigal ut sequeretur Christum  abiecit; id quod fuse prosequitur in Regulis fus. cap. 8. Et sanctus Cesarius : »uestimenta, inquit, laica non ei mutentur nisi antea de facultate sua chartas uenditionis sue faciat, sicut Dominus precepit dicens: Si uis perfectus esse, uade, uende omnia que habes, da pauperibus, et ueni, sequere me. Certe si non uult uendere, donationis chartas, aut parentibus, aut monasterio faciat, dummodo liber sit, et nichil habeat proprium.« Eodem modo loquitur S. Aurelianus in Regula ad monachos, cap. 3, et ad uirgines, cap. 2. In Regula quoque S. Isidori lego : »Qui relicto seculo ad militiam Christi pia et salubri humilitate conuertuntur, omnia sua primum aut indigentibus diuidant, aut monasterio conferant; tunc enim serui Christi liberum animum diuine militie offerunt, quando a se spei secularis uincula cuncta precidunt.« S. Fructuosus  etiam ad monasterium accedentes  religionis obtentu uult interrogari, »utrum recte abrenuntiauerint, an non: Si omnia fecerunt que in Euangelio uoce ueritatis audierunt, que ait: Qui non renuntiauerit omnibus que possidet, meus non potest esse discipulus.« Additque: »Quod si horum quos supra diximus, more pietatis, uel unum nummum alicubi male renuntians reliquit, statim eum foras repelli mandamus, quia non eum in apostolorum numero, sed Ananie et Saphire sequacem uidemus.« Denique Magister prescribit  ut uenienti ad conuersionem abbas dicat: »Constituimus salubre consilium, ut audias uocem Domini tibi dicentis: uade, uende omnia, et da pauperibus, et ueni, sequere me. Quam ergo si sequi uis uocem, uade, uende que habes, et omne pretium huc ante me defer, ut te presente, a me pauperibus erogetur, ut nullum seculo pignus tuum remaneat ad illud iterum reuertendi.« uide S. Augustinum, epist. 83.

773 S. Benedictus autem aut pauperibus erogari,  aut facta solemniter donatione, monasterio conferri bona nouitiorum constituit: sed postremum istud summa districtione cauebant Tabennenses Aegyptiique monachi, qui, ut scribit Cassianus , »idcirco ne usibus quidem cenobii profuturas suscipere ab eo  pecunias acquiescunt. Primum ne confidentia huius oblationis inflatus nequaquam se pauperioribus fratribus cequare dignetur. Tum ne per hanc oblationem nullatenus ad humilitatem Christi descendens, cum sub disciplina cenobii non potuerit perdurare, egressus exinde, ea que in principio renuntiationis sue spirituali feruore succensus intulerat, tepefactus postea, non sine iniuria monasterii, sacrilego spiritu recipere atque exigere moliatur; quod omnimodis obseruari debere multis sunt experimentis frequenter edocti: nam per alia minus cauta monasteria simpliciter quidam suscepti, eorum que intulerant, queque in Dei opere fuerant dispensata, cum ingenti post blasphemia redhibitionem  poscere tentauerunt.« Eadem ratione S. Fructuosi Regula monastica communis iubet , ut »nichil de pristinis facultatibus in eumdem focum, ubi ingredi se petit monasterium, uel ad unum nummum recipiatur; sed et ipse manu sua cuncta pauperibus eroget, et postmodum comprobatus monasterium sub regula introducatur.« His accedere uidetur S. Basilius, qui nulla monasterii facta mentione, pauperibus distribuenda esse bona nouitii tantum asserit. Non desunt tamen, et quidem maiori numero monachorum regule, que Benedictine concinant, ut Regula SS. Serapionis, Macarii, Paphnutii, et alterius Macarii, Regula tertia SS. Patrum, S. Cesarii, S. Aureliani Tarnatensis, S. Isidori, et Magistri: imo S. Cesarius parentibus, S. Aurelianus cui nouitio placuerit bona eius distribui permittunt, id quod olim magna animi constantia facere recusauit S. Filibertus , qui ad S. Agilum Resbacum ueniens, »quidquid habere potuit in eleemosynam erogauit, nec quidquam exinde  amicis uel parentibus gratis aliquid tribuit; sed totum ac si regalia negotia sibi credita caute et fideliter dispensauit.«

Sed ex his omnibus constat quam longe a ueteri monachorum disciplina dissideant ii qui nouitios ad professionem ante non admittunt, quam pacto pretio, summa constituta soluatur, ita ut si uel unus deficiat nummus, ad seculum forte perituri reuerti cogantur. Certe nullum huius corruptionis uestigium in antiquis deprehendimus regulis, que aut omnino pauperibus erogatis facultatibus, quidquam dari monasterio uetant; aut si quid tribui permittant, ita plane permittunt, ut prius egenis distribui consulant. Imo legimus apud Hildemarum egre a monasteriis accepta fuisse sponte oblata a nouitiis bona, id quod probat professionis admittende ritus ex eo supra relatus. Horruerat prorsus diabolicum hoc Simonis Magi inuentum Carolus Magnus cum in Capitulis suis definiit , »ut nullus abbas pro susceptione  nouitiorum premium querat;« horruerat et concilium 774 Nicenum II, act. 8, cap. 19; horruerat Francofordiense anno 794, can. 16; horruere Aquisgranense, can. 75; Melphense an. 1090, can. 7; Westmonasteriense an. 1127, cap. 3, et an. 1175; Lateranense III, an 1179, cap. 10; Londonense an. 1200, cap. 14; Lateranense Iu, an. 1215; Oxoniense an. 1222, et Senonense sub Tristando, an. 1485: que omnia monstrum istud suis decretis et sanctionibus confodere tentarunt. uerum an idcirco excusandi sunt parentes qui priuatos hereditate debita filios in monasterio intrudunt, hic non discutio. uide interim, si lubet, Rodulfi abbatis S. Trudonis ad Sibertum priorem S. Pantaleonis epistolam cum Mabillonii notis in ueterum Analectorum tom. II.

Ex hoc etiam Regule loco Petrus uenerabilis recte infert licitum esse monachis terras habere et possessiones. Cum enim Cistercienses obiecissent Cluniacensibus quod in nullo discreparent a secularibus, ut pote qui »castra, uillas, et rusticos, seruos, et ancillas,  et, quod deterius est, thelonearia lucra, et fere cuncta huiusmodi emolumenta indifferenter« susciperent, inter alia hec reposuit: »Regulam imprimis obtendimus; tractans quippe de nouitiis suscipiendis ait: Res si quas habet, aut eroget prius pauperibus, aut facta solemniter donatione conferat monasterio. Dicendo ergo: Res si quas habet, nullam rem excepit; quod si nullam rem excepit, nec fundum aliquem, nec uillam, nec rusticos, nec seruos, nec ancilias, nec aliquid huiusmodi excepit. Sed constat nichil exceptum esse. Patet igitur hec que posuimus excepta non esse.« Et infra idem probat auctoritate et exemplo S. Gregorii, S. Mauri, et S. Columbani.

uerum etsi liceat monachis terras habere et predia, longe tamen preferimus eos qui maiores diuitias estimantes Christi paupertatem emulari, omnes omnino possessiones respuunt, quales exstiterunt ex  priscis non pauci, ut S. Euthymius, qui oblatos ab Eudoxia Augusta reditus recusauit; ut S. Sabas, qui in simili casu imperatori respondisse dicitur : »Qui pro uestra pietate precantur, huiusmodi reditu non egent; pars enim eorum ac reditus Dominus est;« ut S. Pemen , qui »nolebat quidquam a quoquam accipere, ad uitandam nimirum turbe uexationem;« ut S. Lupicinius abbas , qui, teste Gregorio Turonensi, ad Chilpericum Burgundie regem profectus, aliquod ab eo pro uictu uestituque fratrum, quibus pre multitudine non pauca deerant, petiturus subsidium; agros et uineas quibus necessitates suas explerent offerenti regi respondit: »Agros et uineas non accipiemus, sed si placet potestati uestre, aliquid de fructibus delegate; quia non decet monachos facultatibus mundanis extolli, sed in humilitate cordis Dei regnum iustitiamque eius exquirere.« His accedit S. Isaac, qui, ut scribit alter Gregorius papa ,  »cum ei crebro discipuli humiliter imminerent, ut pro usu monasterii possessiones que offerebantur acciperet, ille sollicitus sue paupertatis fortem sententiam tenebat, dicens: Monachus qui in terra possessiones querit, monachus non est. Sic quippe metuebat paupertatis sue securitatem perdere, sicut auari 775 diuites solent perituras diuitias custodire;« sed et monachi sub S. Dauidis legibus uiuentes, »possessiones et dona reprobabant, et diuitias detestabant, boum quoque nulla ad arandum ceruix ab eis introducebatur.« Ex nostris etiam S. Richmirus abbas apud Cenomanos, cum a Gilberto episcopo locum aliquem petiuisset, ubi sub sancta regula cellulam edificare fratresque congregare posset , »uoluit ei memoratus episcopus aliquem locum dare locupletem ad hoc opus perficiendum; quod ille renuens ait: Non quero locupletem, nec plurimis edificiis sublimatum, sed pauperem, in quo ego pauper pauperem Christum sequi et imitari merear.«  Et S. Corbinianus , fidelium eleemosynis auctus, diuitias sibi locupletatas, haud secus ac auari omissas, deflebat. Denique S. uitalis abbas ordinis S. Basilii , morti proximus, suos exhortans dicebat: »A terrenis possessionibus abstinete.« Hec in gratiam eorum qui arctiori paupertatis uinculo constringuntur fusius retulimus, utque tot illustrium clarissimorumque monachorum exemplis singularis huius uirtutis studium cordibus nostris altius infigatur; turpe est enim monachos post abdicatas seculi facultates, rebus terrenis plus equo adherere. His plura superaddere potuissemus, que, ne fastidium legenti generent, narrare supersedemus. Non possum tamen pretermittere insignes illas in Aegypto uirgines, quibus cum Eupraxia nobilis matrona aurum et argentum obtulisset, oblatum suscipere renuit abbatissa dicens : Domina mi senatrix, ancille tue non egent reditibus, neque pecuniam concupiscunt: propterea namque omnia reliquerunt et  cuncta despiciunt in hoc seculo, ut eternis bonis frui mereantur; et nichil possidere uolumus, ne celesti regno priuemur.« Et iterum eadem abbatissa morti proxima ad electam sibi successuram: »Coniuro te, inquit, per intemeratam Trinitatem et consubstantialem, ne istius mundi queras diuitias, aut possessionem, neque occupes sorores ad terrenas sollicitudines; sed magis ut contemnentes bona temporalia, perpetua mereantur accipere.« Preclare omnino S. Stephanus ordinis Grandimontensis institutor  discipulis »querentibus quomodo post eius mortem sine temporalibus uiuerent, respondit: Deum solum uobis relinquo, cuius sunt uniuersa, cuius etiam amore cuncta pariter ac uosmetipsos reliquistis. Si amando paupertatem ei constanter adheseritis, nec a ueritatis uia declina ueritis, ipse, iuxta prouidentiam suam, qua mirabiliter gubernat omnia, uobis quod expedire  nouerit largietur.« Sed de his satis: ad Regule textum reuertor.

S. Benedictus igitur hoc loco permittit ut nouitius, facta solemniter donatione, bona sua conferat monasterio. Sed queritur quid solemni donatione intelligendum sit? Respondet Richardus de S. Angelo solemnem donationem eam esse que fit per scripturam, coram publicis personis, exprimendo uoluntatem suam, et quantitatem donationis. Similiter Boherius eam que fit in scriptis, et Smaragdus eam que fit religiose coram testibus, et uniuersa monasterii congregatione: adducitque locum istum ex Regula tertia SS. Patrum : »Si aliquam nouitius in cellulam uoluerit inferre 776 substantiam, in mensa ponatur coram omnibus fratribus;« et alium ex Regula Magistri : »Una cum anima sua Deo et oratorio monasterii per donationem offerat totum, subscribentibus religiosis testibus, episcopo, presbytero, et diacono, uel ipsius territorii clero: et in ipsa cautione taxans hoc, quod si aliquando de monasterio  discedere uoluerit, sine rebus suis de monasterio, uel sine indulgentia peccatorum a Deo recedat.« Huic addendus est alter locus ex eadem Regula Magistri : »Si cum rebus suis introierit, tunc ille breuis uel donatio rerum suarum Deo uel monasterio facta, ipsius donatoris manu super altare ponatur, dicente ipso fratre: Ecce, Domine, cum anima mea et paupertate mea, quidquid mihi donasti tibi reconsigno et offero, et ibi uolo ut sint res mee, ubi fuerit cor meum et anima; sub potestate tamen abbatis, quem mihi, Domine, in uice tua timendum preponis cum eis dicis: Qui uos audit, me audit; et qui uos spernit, me spernit: unde quia per eum nobis tu omnia necessaria cogitas, ideo nichil nos oportet peculiare habere, quia tu nobis de omnibus es idoneus, et in omnibus sufficis solus, ut iam nobis uiuere, et spes Christus sit, et mori lucrum.«

Et certe ad donationis solemnitatem pertinuisse uidetur eiusdem ad altare manu offerentis delatio;  id quod ideo presertim agebant, ut illius aliquando reuocande donatori religio maior fieret: hinc Regula Tarnatensis cap. 1: »Si eius uotum tale est, ut que sua sunt, monasterii usibus conferre desideret, oblationem eius ad integrum deuotio sincera commendet, et super altare statuat, unde reposci aliquid sacrilegium iudicatur.« Huiusce ritus fit mentio in Chronico Piscariensi, lib. I , ubi »nobilis ac ditissimus LUTO filius quondam suprascripti Aderisi obtulit se cum omnibus rebus suis mobilibus et immobilibus quas habebat in Bectorita, domno Romano abbati; et ueniens ante altare, fecit oblationem rerum suarum, et secundum Regule morem uitam monasticam assumens in congregatione receptus est.« In charta donationis uille de Porta, facta ab Ingelranno comite Pontiuorum Centulensi monasterio , in qua post subscriptiones ita legitur: »Facta est hec traditio super altare S. Ricarii, die sepulture Hugonis comitis, XII cal. Decembris, ab Ingelranno filio eius cum  optimatibus suis.« In Chronico S. Benigni Diuionensis, ubi anno 1017 quidam Hugo miles »donationem ad altare S. Benigni coram multitudine populi« reiterasse dicitur ; et anno 1052 Hugo Chrysopolitane sedis archiepiscopus cuiusdam ecclesie »donationem posuit super altare S. Benigni, die natalis ipsius martyris ibidem missas celebraturus.« In charta etiam Wihtredi regis Cantie , qua terram quamdam in insula Teneti Eabbe abbatisse donat anno 696, sub cuius finem hec lego: »Ad cuius cumulum et affirmationis cespitem huius supradicte terre super sanctum altare posui, et propria manu pro ignorantia litterarum signum S. crucis in hac chartula expresse, etc.« Denique Mattheus Parisius refert Offam Merciorum regem, et monasterii S. Albani conditorem , 777 »chartas donationis sue super maius altare S. Albani in conspectu Willegodi  abbatis, et totius conuentus, et multorum magnatum obtulisse.« uide Menardi notas ad Conc. Regul., c. 65, § 17.

Mox ergo in oratorio exuatur rebus propriis quibus uestitus est, et induatur rebus monasterii.] Ne forte margaritas ante porcos proiicere uideretur, et ab indignis aliquando uestis monastica deturparetur; neue etiam nouitios redderet obnoxios decretis Nicene synodi, grauissime penitentie subiicientis eos qui uocati per gratiam, militie cingulo semel deposito, ad seculum reuerterentur; illos ante emissam professionem monasticis uestibus indui noluit S. Benedictus, sed integro probationis anno in habitu seculari remanere. Et hec quidem uidetur fuisse ueterum monachorum praxis, maxime in Occidente, quam uidere est in Regula Tarnatensi cap. 1, S. Fructuosi communi cap. 18, Magistri cap. 90, et S. Cesarii ad uirgines. Exstat etiam de uirginibus decretum concilii u Aurelianensis anni 549, decernens  ut »quecunque puelle, seu propria  uoluntate monasterium appetunt, seu a parentibus offeruntur, annum in ipsa qua intrant ueste permaneant: in his uero monasteriis ubi non perpetuo tenentur incluse, triennium in ipsa qua intrauerint ueste permaneant; et postmodum secundum statuta monasterii ipsius in quo elegerint permanere, uestimenta religionis accipiant.« Idem etiam ciuilibus legibus reperitur confirmatum, ut patet ex Iustiniani imperatoris nouella 5, cuius hec uerba: »Sancimus sacras sequentes regulas eos qui singularem conuersationem profitentur, non prompte mox a reuerendissimis presulibus uenerabilium monasteriorum habitum percipere monachalem, sed per triennium totum, siue liberi forte sint, siue serui, tolerare, nondum monasticum habitum promerentes, sed tonsura et ueste eorum qui laici uocantur, uti et manere, sic diuina addiscentes eloquia.« Ubi laicos intelligit, non fratres conuersos, uti estimauit Heftenus; sed aut seruos siue famulos ad monachorum  seruitia deputatos, qui nec uestem, nec tonsuram monasticam ferebant, sed amputata duntaxat capillorum superfluitate, modesto induebantur habitu, et secularia eorum negotia exsequebantur, quales sunt in nostra congregatione commissi, qui nec ita protensos ac ceteri seculares gerunt capillos, nec ita pretiosis utuntur uestibus; de quibus S. Isidorus in Regula : Ars pistoria ad laicos pertinebit; et Regula S. Fructuosi : Laici foris abbatis uel prepositi mandata peragant. Hi apud Cluniacenses froco utebantur, saltem ii qui decanis uillarum prouisoribus seruiebant, ut patet ex his Udalrici uerbis : »In ipso loco decanie famulus, qui ei cibum et potum administrat, nunquam in sola camisia administrat, uel in femoralibus solis, nisi etiam froco, uel pellicio, et caligis sit amictus.« uel clericos intelligit seculares, quos laicos uocat, ad distinctionem clericorum regularium seu monachorum , id quod manifestum 778 probatur ex Hildemaro, qui modum referens nouitios nonnullis in cenobiis recipiendi, dicit primo uite monastice candidatum per quinque dies ad portam monasterii permansisse, deinde susceptum in cella hospitum, ubi peractis in habitu laicali duobus mensibus, ei legebatur Regula sub duobus uel tribus diebus, ad quam obseruandam si se parem esse testatus fuisset, tunc indutus suis bonis uestimentis, id est lorica, scuto, lancea, spatha, et balteo, in capitulum adducebatur. Post exhortatorium abbatis sermonem, si seculo renuntiare pergebat, acceptis rursus induciis, denuo in capitulum accedebat eodem ritu; et ibi coram fratribus aut balteum et armillas, aut spatham solummodo deponebat. Iam si reuerti ad seculum omnino pernegabat, tunc ibidem abiectis aliis omnibus suis uestimentis, radebatur, atque aliis uestibus, id est CLERICALIBUS SUIS induebatur, ac tandem  in nouitiorum cellam mittebatur. Eam sententiam confirmare uidetur Aigradus in uita S. Ansberti, n. 8. Hic enim relicta regis aula Fontanellam confugiens, et ibi receptus hospitio, cepit ministrum implorare, quatenus sanctum monasterii Patrem uidere mereretur, ad cuius pedes humiliter prostratus postulabat ab eo se monachum fieri. Audiens autem uenerandus Pater sanctam et Deo dignam postulationem, inducias super hoc dicebat habere se uelle, »quibus expletis spiritualium fratrum consulta suscipiens inclytus Pater, pia eius uota ueluti postulauerat impleuerunt, clericatusque habitu decorabilem reddiderunt.« Ast alii neque arma neque secularem uestem deponebant, nisi expleto probationis anno, quibus fauit Aquisgranense concilium, statuens  ut nouitius »nec tondeatur, nec uestimenta pristina immutet priusquam obedientiam promittat.« Cuius rei praxim uidere est in uita S. Landelini, n. 3, sec. II Bened.; S. Botulfi, n. 2, sec. III; S. Leufredi, n. 9, ibidem; SS. Harlindis et Reinule, n. 11, ibid.,  et in Chronico Centul., l. Iu, c. 14.

Sed iam diu obsoleuit ista consuetudo. Nam Benedictus, qui Anianensis postea abbas exstitit, ad S. Sequani monasterium accedens, ingrediendi licentia adepta, »mox capitis comam deposuit, et ueri monachi habitum sumpsit.« Cluniacenses etiam nouitiis tonsuram et habitum monasticum, una excepta cuculla, impertiebant, ut discimus ex Udalrico: idque postmodum communis usus obtinuit, unde Statuta Lanfranci decernunt , ut »nouitius, siue laicus, siue clericus tondeatur, et radatur more monachorum; dehinc uestibus secularibus exuatur, et rebus monasterii regularibus, preter cucullam, capitio assuto tunice, induatur.« Apud Cistercienses etiam  nouitius iisdem pannis induebatur quibus alii professi, »excepto habitu monachali, pro quo cappam, et mantellum, uel pelles« habebat; quamuis in ipso nascentis ordinis exordio seculares uestes ad professionem usque reseruaret, ut probat S. Bernardi epistola 1 ad Robertum  nepotem, ad quem sic loquitur: »Tuis precibus multisque lacrymis diu exspectatam impetrasti misericordiam, et quem satis desideraueras, ingressum obtinuisti. 779 Post hec per annum iuxta Regulam in omni patientia probatus, perseueranter et sine querela conuersatus, post annum sponte professus, Tunc primum seculari ueste reiecta religionis habitum suscepisti.« De Cassinensibus audiendus est Bernardus Cassinensis: »Nos autem moderni, inquit, de consuetudine, o utinam rationabili! in ipso ingressu probationis, et radimus, et tonsuramus, et habitum induimus, non tamen habitum benedictum: et licet ista consuetudo non reprobetur de more, tamen consultius uidetur opinio dicti Pauli sequenda.« Hec est opinio Hildemari a nobis supra relata, quem sub nomine Pauli Diaconi solet citare. Addit Boherius: »Ego credo bene factum, si initio probationis tradantur ei uestes, tonsura, et clausura regulares, ut per annum probetur in eis, et aliis duris et asperis  obseruationibus ordinis.« Et infra: »Similitudinem tamen et asperitatem habere debet alicuius monachalis habitus, ut habetur hodie in constitutione Benedicti pape, c. 22. Scissura tamen, colore uel benedictione distingui debet huiusmodi habitus nouitiorum ab habitu professorum.« Et certe cum monastici habitus gestatio ad religionis austeritatem pertineat , et aliunde nouitios omnem monasterii asperitatem experiri deceat; non sine causa posteris uisum est eos sub aliqua distinctione monasticis induere.

Neque hoc uacat exemplis apud antiquos monachos, maxime in Oriente, ubi Aegyptii Tabennensesque monachi in ipso religionis ingressu suos nouitios habitu monastico uestiebant, sicuti testatur Cassianus his uerbis : »Ita nudatur quisque,  cum receptus fuerit, omni pristina facultate, ut ne ipsum quidem quo opertus est indumentum habere permittatur ulterius; sed in concilio fratrum productus in medium exuatur propriis, ac per manus abbatis induatur monasterii uestimentis, ut per hoc se non solum uniuersis rebus suis antiquis nouerit spoliatum, uerum etiam omni fastu deposito mundiali, ad Christi paupertatem et inopiam descendisse, iamque opibus sustentandum non seculi arte quesitis, nec de infidelitate pristina reseruatis, sed de sanctis ac piis monasterii largitionibus militie sue stipendia percepturum; atque inde se deinceps uestiendum alendumque cognoscens, et nichil habere, et nichilominus de crastino non esse sollicitus secundum Euangelii discat sententiam, nec erubescat pauperibus, id est corpori fraternitatis cequari quibus connumerari Christus, et quorum se fratrem non erubuit nuncupare, quin potius glorietur domesticis eius factum se esse consortem.« De Tabennensibus seu Pachomianis constat ex Regula S. Pachomii,  cap. 26, sed clarius ex eius preceptis a Bollandianis editis post eius uitam, in quibus n. 16,  ita precipitur: »Si quis ad monasterium accesserit uolens fieri nouitius, precationem ei euangelicam  porrigent, et psalmos docebunt. Maneat porro ad monasterii fores, ibique probetur: quidquid autem alii norunt fratres, istic et ipse addiscat. Quo facto, secularibus eum uestibus exuent, et nouitiorum habitu uestient.« 780 Cuius precepti praxim uidere est in epistola Ammonis ad Theophilum n. 1, ibidem etiam a Bollandianis edita; quin et ipse S. Pachomius a Palemone admissus statim habitu monastico indutus legitur.

Locus hic esset loquendi de monachis ad succurrendum, hoc est qui in extremis positi penitentie causa uestes monasticas postulabant; qui ut semel iis induti fuerant, in professorum numero censebantur si postmodum conualuissent, de quibus agit noster  Mabillonius in prefat. ad sec. Iu Bened., part. II, p. 99, quem consulere quiuis potest.

Illa autem uestimenta quibus exutus est, reponantur in uestiario conseruanda.] Idem prescribit Regula Magistri, cap. 90. Eamdem etiam praxim de Aegyptiis et Tabennensibus refert Cassianus, lib. Iu, cap. 6. De Tabennensibus res constat ex Regula S. Pachomii, art. 26, et ex Paralippomenis ad eius uitam apud Bollandum, ubi Siluanum monachum ob remissum feruorem post annos uiginti, »in cetu fratrum ueste exui monastica, et seculari indutum habitu e monasterio per fratres expelli« mandasse dicitur . Sed et Ioannes Moschus de quodam latrone refert , quod in Firmini monasterio monachus effectus, post nouem annos ad abbatem accedens dixerit: Da mihi uestimenta mea secularia, et recipe monastica; que ubi recepit, sequenti die laqueo suspensus est miser.

Illam tamen petitionem eius, quam desuper altare  abbas tulit, non recipiat; sed in monasterio reseruetur.] Ut per illam, etiam illo nolente, si uoluerit abbas, possit eum iterum in monasterium reducere, ibique subiectum tenere. Aut forte, si dixerit se nor esse monachum, ab illa petitione uictus, in monachatus redigatur seruitium,« inquit Smaragdus. Siue etiam, ut ait Hildemarus, »Ut si forte aliquando negauerit habitum monachicum aut forte clericalem, habeatur quo illi probetur episcopo, quia aut in monasterio, aut certe sub canone constitutus etiam coacte ab episcopo, postquam exiit de monasterio, uiuere debet, iuxta auctoritatem Niceni canonis.« Notandum porro quod de huiusmodi petitionis asseruatione narrat Boherius: »Consueuit apud nos reseruari in armario reliquiarum, non in chartulario, cum carius reseruati debeant obligationes personarum quam rerum.« In ms. etiam constitutione Clementis u pro ordine Grandimontensi prescriptum  lego, ut nouitius professionis schedulam »offerat in altari, priore ipsam recipiente, et eam cantori ipsius  monasterii tradente ad eternam rei memoriam in sacrario ipsius monasterii reponendam.«



CAPUT LIX. De filiis nobilium uel pauperum qui [a 1Kb] offeruntur.


 781 Si quis forte de nobilibus [b 1Kb] offert filium suum Deo in monasterio, si ipse puer minori [c 1Kb] etate est, patentes eius faciant petitionem quam supra diximus. Et cum oblatione, ipsam petitionem et manum pueri inuoluant in palla altaris, et sic eum offerant. De rebus autem suis, aut in presenti petitione promittant sub iureiurando, quia nunquam per suffectam [d 1Kb] personam, nec quolibet modo ei aliquando aliquid dent, aut tribuant occasionem habendi.

 uel certe si hoc facere noluerint, et aliquid offerre  uolunt in eleemosynam monasterio pro mercede sua, faciant ex rebus quas dare uolunt monasterio donationem, reseruato sibi, si ita uoluerint, usufructuario [e 1Kb] . Atque ita omnia obstruantur [f 1Kb] , ut nulla suspicio remaneat puero, per quam deceptus perire possit, quod absit, quod experimento didicimus. Similiter autem et pauperiores faciant. Qui uero ex toto nichil habent, simpliciter petitionem faciant, et cum oblatione offerant filium suum coram  testibus [g 1Kb] .





COMMENTARIUS.


 Ab adultorum receptione S. Benedictus transit ad oblationem infantium, quos olim in monasteriis admissos fuisse et enutritos constat non solum ex hoc S. Benedicti capite, sed etiam ex antiquis monachorum regulis, aliisque probatis auctoribus non paucis. Hos autem S. legislator tam ex pauperibus quam ex diuitibus indifferenter recipi sanciuit, quia nulla utrorumque est apud Deum distinctio, cui plerumque acceptior fit pauper humilis quam nobilis superbus; unde et S. Augustinus, et ex eo S. Isidorus de monachis loquens dicebat : »ueniunt quoque  ex ipsa uita rustica, et ex opificum exercitatione, et ex plebeio labore, tanto utique felicius, quanto fortius 782 educati; qui si non admittantur, graue delictum est: multi enim ex eo numero uiri magni imitandique exstiterunt: nam propterea et infirma mundi elegit Deus, ut confunderet fortia, etc.« Quamuis ista non sapuerit Leofricus decimus abbas S. Albani in Anglia, qui, ut scribit Mattheus Parisius , »acceptor fuit personarum: nullum nisi genere clarum, uel saltem legitimum in monachatum admisit, asserens ignobiles et illegitimos, ignotos maxime et instabiles, ad enormia fore proniores.« At longe aliter sentiebat S. Fulgentius , qui »quos multa largiendo de temporali fame liberabat, renuntiare seculo sapienter admonendo faciebat, et quamuis nichil habentes habendi uoluntatem contemnere suadebat.« Et S. Gildasius abbas Ruyensis , qui »ut plures Domino offerre posset alumnos, collegit monachos secum tam ex nobilibus  quam ex pauperibus, pupillis et orphanis,« quemadmodum habent eius acta, num. 12. Et certe uera et certa est Gerardi Belge monachi sententia: »Tanto indignius esse pauperem non admittere, quanto turpius est monachum superbire; si tamen non tam fortuna quam spiritu insuper probentur Christi pauperes esse, et appareat non uenire paupertatem exuere, sed diligentius querere.« Hec obiter dicta sint occasione tituli huius capitis, qui est De filiis nobilium uel pauperum qui offeruntur. Ad textum uenio.

Si quis forte de nobilibus.] Nobiles hic S. Benedictus intelligit, non stricte, pro insignitis aliquo gradu, titulo, aut dignitate, qua distinguantur a plebeiis; sed late, pro potentibus et diuitibus quibuscunque,  »siue sint nobiles siue ignobiles, inquit Hildemarus, id est, de illis dicit qui diuitias habent.« Et Boherius: »De nobilibus, id est diuitibus et potentibus.« Et sane nobiles hic pauperibus S. Pater opponit.

Offert filium suum Deo in monasterio.] Regularibus disciplinis instituendum, et in perpetuo Dei seruitio ibidem permansurum.

Si ipse puer minori etate est.] »Id est, si est minor quatuordecim annis,« inquit Richardus de S. Angelo. Et Boherius: »Hec est minor etas in masculo quatuordecim annorum, et in femina duodecim.« Idem habet Nicolaus de Fractura, atque ita definitum  est in concilio Toletano X : »Parentibus sane filios suos religioni contradere non amplius quam usque ad quartum decimum eorum etatis annum licentia poterit esse.« Saltem ita legit Gratianus 20, quest. 2, cap. Si in qualibet. Sed Iuo Carnotensis in part. uII Decreti, cap. 27, non quartum decimum, sed duodecimum habet: in editione uero Conciliorum legitur decimum. Ex quo forte utrumque emendaueris, qui concilii Toletani canonem ad sui temporis praxim adaptauit. Ergo ultra hanc etatem iam haud licitum erat parentibus filios suos in monasteriis offerre. An uero infra huiusmodi etatem quoscunque parentes offerrent recipere oporteret S. Benedictus non aperuit, sed neque S. Basilius. Sed Regula S. Aureliani prescribit , ut »minori etate in monasterio 783 non excipiantur, nisi ab annis decem, aut duodecim, qui et enutriri non egeant, et cauere nouerint culpas.« Et synodus uI in Trullo , ut »qui monachicum iugum est  subiturus, ne sit minor quam decem annos natus.« Nisi forte concilium intelligas de his qui sponte se offerunt, non autem de his qui offeruntur ab aliis. In plerisque monasteriis oblatos infantes haudquaquam admittebant ante septimum annum. Atque ita forsitan interpretandus est S. Ioannes apud Rufinum , ad quemdam militum prepositum de filio eius ita loquens: »Hic nutriatur in domo tua absque ulla contaminatione gentili septem annis; quibus peractis, trade eum monachis erudiendum sanctis et celestibus disciplinis.« In Regula S. Cesarii ad uirgines hec legimus : »Si fieri potest, aut difficile, aut nulla unquam in monasterio infantula paruula, nisi ab annis sex aut septem, que iam et litteras discere, et obedientie possit obtemperare suscipiatur. Nobilium filie, siue ignobilium  ad nutriendum aut docendum penitus non accipiantur.« Idem habetur in Regula S. Donati, cap. 6. Atque hac etate aut circiter plerosque in monasteriis nostris oblatos reperimus, ut Placidum, Faustum, Gordianum, Bertulfum, Bedam. Plurimos etiam in minori, ut Samsonem, Bonifacium, Godefridum et Petrum Diaconum quinquennes. Aliquos quoque triennes, imo anniculos. Pretermittere hic non possum pium S. Stephani Obazinensis abbatis institutum. Hic, uti legimus in eius uita, lib. II, num. 4 , duo uirorum et mulierum collegia adunauerat, et in utroque pueros admittere ita decreuerat, ut in feminarum monasterio usque dum quinque annorum metas excederent nutrirentur, inde ad uirorum cellam transituri.

Parentes eius.] »Parentes nominat solummodo patrem et matrem, quia parentes de patre et matre dicantur a pariendo,« inquit Hildemarus. Similiter Smaragdus, relato S. Isidori testimonio, in quo fit mentio Samuelis ab Anna matre Deo oblati, »Hinc datur intelligi,  infit, quia parentes non parentes alios quam patrem aut matrem, qui eum genuerunt, dicit.« Idem habet Boherius. Et tamen Bernardus Cassinensis fieri posse asserit, »quod iuxta uulgare regionis propinquiores sibi carne parentes uoluit appellare,« cui suffragari uidetur Nicolaus de Fractura. At contrarium ex ipso textu euincitur, in quo filius appellatur ille qui debet offerri, quod certe nisi aut patri aut matri nulli prorsus conuenire potest.

Sed queritur a quonam parentum puer offerendus sit? Respondet Hildemarus: »Debet, si pater est uiuus, dicere pater  Si autem mortuus est, dicere mater; nam alius propinquus non debet.« Sed Suarez  docet potestatem off rendi pueri in utroque parente residere; altero mortuo, remanere penes superstitem. Quod si pater offerat, et mater repugnet, ualidam esse et licitam huiusmodi oblationem; secus si uelit mater, patre repugnante; licitam nichilominus  ualidamque fore factam a matre absque patris consensu, modo 784 pater non resiliat; qui tamen infra annum filium reuocare poterit. Deinde idem ius competere tutori, quia tutor parenti, quoad omnia que ad filii educationem pertinent, succedit, nec ius hunc casum excepit. Imo posse tutorem inuita matre, non uero matrem reluctante tutore filium offerre. Econtra uir clarissimus Petrus de Gussanui la in notis ad epist. 54 Petri Blesensis scribit non licere tutoribus, affinibus et consanguineis addicere in monasterio in perpetuum impuberes patre et matre orbatos nolentes. Citatque ad id concilium Aurelianense u, Toletanum IX et X, SS. Benedictum, Lan francum et Bernardum, qui uoce parentes utuntur, que proprie patrem et matrem significat, non affines, non consanguineos, non tutores. Eadem est Mabillonii sententia in ueterum Analectorum tomo III , et Caroli Cointii in Annalium Ecclesie Francorum tom. I, ad annum 544. Poterant tamen parentes per alios filios suos offerre, ut patet ex  Othlono in uita S. Bonifacii, cap. 2 , qui quinquennis ab egrotante patre per legatos idoneos ad monasterium directus est; et ex formula oblationis apud Clunianenses usitata, qua monachus puerum offert Deo in monasterio uice parentum eius. Atque ita intelligendus uidetur Petrus Boherius, dum ait in suo monasterio pueros aut a parentibus, aut ab amicis oblatos fuisse. Poterant etiam ipsi tutores et consanguinei, cum id infantes desiderarent, eos offerre; secus si reluctarentur. Aliquando etiam adultos legimus a parentibus oblatos, de quibus uide que diximus in lib. u de Antiquis monachorum Ritibus, cap. 5.

Faciant petitionem, quam supra diximus.] Superiori capite nimirum, promittentes etiam pro filio stabilitatem, conuersionem morum, et obedientiam, ut patet  ex Smaragdo, Hildemaro, Boherio et aliis, ex quibus corrigas Bernardum Cassinensem, qui petitionem hic interpretatur illam qua parentes abbatem et congregationem simul rogant filios suos in monasterio enutriri. Sic enim ille, relata Hildemari sub nomine Pauli Diaconi sententia: »Sed certe mihi sicut modo uidetur, et puto quod hanc petitionem debemus intelligere sicut in capitulo precedenti: Post quatuor uel quinque dies persistere petitioni sue, etc. Id est ut petant eum in monasterio recipi, nutriri, et doceri regularibus disciplinis, et quantum in se est offerant ipsum Deo. Nam secundum iura cum ad annos discretionis peruenerit, reclamare potest, et ad seculum redire; unde illud non intelligo de uerbis professionis.« Bernardo subscribunt Richardus, et Nicolaus de Fractura. uerum contrarium euincit sequens Regule textus, quo prescribitur pueri manum cum ipsa petitione in palla altaris inuolui. Ipsius petitionis siue oblationis formulas aliquas edidit noster Acherius in notis ad Lanfrancum;  alias item noster Mabillonius, alias Carolus Cointius a nobis supra citatus, aliam insuper Smaragdus quam refert Heftenus lib. Iu, tract. 1, disq. 4; duas hic breuiores adiicio, unam ex ueteri ms. codice S. Cecilie Albiensis seculo IX exaratam, que est huiusmodi.

785 Trado puerum istum in deuotione Domini nostri Iesu Christi, coram Deo et SS. eius, ut persistat omnibus diebus uite sue, et fiat monachus usque ad mortem suam.

Alteram ex mss. codice Montis Maioris in hec uerba:

Sancitum est in ueteri et Nouo Testamento pueros Deo offerre, ut Abraham  leguntur fecisse, quorum exemplo et aliorum multorum instructus, ego ille, pro remedio anime mee et parentum meorum, nunc offero hunc filium meum illum Deo omnipotenti, et S. Marie genitrici eius, secundum Regulam B. Benedicti in monasterio Montis Maioris, in presentia domini abbatis illius, ab  hac die, ut non liceat ei collum de sub iugo Regule excutere, et promitto nunquam per me, neque per suspectam personam ullo modo ei occasionem dare egrediendi, quod absit; et ut hec scriptio firma permaneat, manu propria firmo.

Et cum oblatione.] Hec oblatio erat ipsa incruenti sacrificii materia, panis et uinum, ut constat ex Hildemaro: »Debet ponere in dextera manu filii sui oblatam cum mappula, in sinistra autem amulam.« Et infra: »Oblatio attii et ad panem et uinum que in sacrificium offeruntur;« quod etiam patet ex Statutis Lanfranci : »Offerendus puer, facta prius corona, manibus portans hostiam et calicem cum uino, sicut mos est;« et ex Udalrico: »Accipit ipse puer cum offertorio patenam et calicem, hostia imposita et uino infuso, et ita uicarius ille inuoluit manum pueri cum palla altaris.« Ex quibus emendandus est Nicolaus de Fractura, qui oblationem intelligit »forte de rebus suis monasterio  faciendam.«

Inuoluant in palla altaris.] Sacras altaris pallas tangere sacratis Deo feminis et monachabus Soteris pape decreto prohibitum dicitur; et ex synodo Antissiodorensi  »non licet mulieri manum suam ad pallas dominicas mittere; ut mirum sit S. Benedictum pueris adhuc laicis palle tactum permisisse, quem sacratis Deo feminis legimus uetitum. Sed hoc Regule locus non de altaris palla sacrata que dominico corpori immediate supponitur, qua etiam aliquando obtegebatur, quamque ideo [* 1Kb] corporale uocabant, intelligitur; sed de linteo seu uelamine quo sternitur et operitur altare, cuius olim pars ante altaris faciem dependebat, qua pueri manum obuoluere facillimum erat, dicebaturque palla a palliando, eo quod altare cooperiret. Hec palle expositio confirmatur  tum ex libro Mirac. S. Remacli episcopi, n. 14 : »Pallam qua predicta materfamilias altare texerat sustulit;« tum ex Statutis Lanfranci : »Qua oblatione a sacerdote suscepta, inuoluant predicti parentes manus pueri in palla qua altare coopertum est, et cuius pars anterior pendet;« tum ex libro Usuum Cisterciensium : »Pallam altaris super quam extenditur corporale in uase ad hoc deputato separatim lauans.« Neque enim extenditur corporale, nisi super altaris mappam. Suffragantur uersiones Gallice, que pallam exponunt, la nappe de l'autel; et Nicolaus de Fractura: »In palla altaris, id est in 786 illa tubalea, uel mappa sacrata, que semper est super altare.« Atque ita intellexisse existimo Bernardum Cassinensem, cum dixit: »Puto ego secundum litteram intelligi debere de palla que est in altari, et ita uidi etiam de facto seruari;« et Richardus: »Credo quod pars superior altaris uocetur palla, sicut sumitur de Consecratione, dist. 1, c. Altaris palla.« At uero  Boherius in primo comment. usum monasterii sui ita explicat: »Apud nos facta receptione in capitulo, per parentes uel amicos puer offertur ad altare, et super ipsum genibus flexum, et capite inclinatum, duo fratres imponunt pallam, seu pallium quod ante altare dependet.« Sed ab his omnibus discrepat Hildemarus, qui pallam interpretatur de mappula illa cum qua puer oblationem offert: »Non enim, inquit, dicit in illo panno altaris inuolui qui sacratus est, id est qui super altare ponitur, sed de illo panno cum quo nos offerimus, quem nos mappulam uocamus, et hoc altaris pannus est, quia ipsum officium altaris per hoc agitur.«

Et sic offerant eum.] Idque ex decreto concilii Aquisgranensis, can. 36: »Tempore oblationis, et petitionem pro eo coram laicis testibus faciant, quam tempore intelligibili ipse puer confirmet.« Sed iuuat hic integrum oblationis ritum ex Hildemaro describere: »Ita faciendum est. Debet, si pater est uiuus,  dicere pater; si autem mortuus est, dicere mater; nam alius propiquus non debet. Id est: Promitto ego ille coram Deo et sanctis eius, pro filio meo, de stabilitate sua, et conuersione morum suorum, atque obedientiam habendam. Et debet habere petitionem scriptam, et promissionem in manu pro filio suo, uerbi gratia, cum lectum fuerit Euangelium, quando debent offerre, antequam incipiant offertorium, debet ponere in dextra manu filii sui oblatam cum mappula, in sinistra autem amulam uini. Deinde debet illum pater ante se tenere infantem, et debet inuoluere manum filii sui in illa mappula cum qua offert; quia de ipsa mappula dicitur palla altaris, non de altaris panno sacrato. Deinde debet tenere manu sua manum filii inuolutam in illa mappula, et petitionem qua firmat filium suum in illo monasterio; et debent adesse testes. Tunc abbas interrogare illum isto modo: Quid petis, frater? Ille debet respondere dicens: uolo tradere filium meum Deo omnipotenti, ad seruiendum sibi in hoc monasterio,  quia precepit Dominus in lege filiis Isrel, ut offerent filios suos Deo: et propterea ego uolo hunc filium meum similiter Deo offerre. Deinde debet dicere abbas testibus: Auditis, fratres, et uidetis quid iste dicit? Isti debent dicere: Audimus et uidemus. Tunc debet ille pater ante se filium suum ducere ad illum locum ubi homines offerre consueuerunt. Deinde debet presbyter tollere oblatam et amulam de manu infantis, tentam in manu patris; et abbas debet recipere infantem, et tollere petitionem, ita tamen ut pater illam petitionem super altare ponat, eo quod abbas illam petitionem desuper altare debet tollere, quia sic in capitulo quinquagesimo octauo: Desuper altare ponat; et alibi: Non reddat illam petitionem, quam desuper 787 altare tulerit. uerumtamen melius est, si potest fieri, ut abbas cantet missam, ut ille accipiat etiam illa oblata, et uinum. Ideo precepit B. Benedictus cum oblatione offerri,  ut per hoc, quod foris ostenditur, significetur hoc quod geritur: id est sicut oblatio efficitur holocaustum Domino, ita etiam ille infans holocaustum Domino efficiatur, etc.« uide Lanfranci Statuta, c. 18; Udalricum, lib. III, c. 8, et lib. u de Antiq. monach. Ritibus, cap. 5.

De rebus autem suis, aut in presenti petitione promittant sub iureiurando, quia nunquam per se, nunquam per suffectam personam, nec quolibet modo ei aliquando aliquid dent, aut tribuant occasionem habendi.] »Multis enim modis, ut ait Bernardus Cassinensis, potest aliquis inuenire occasiones, ut pote si forte rogarent aliquem ut puerum oblatum suum faceret heredem; uel si eum alicui substituerent instituto, et diuersis aliis modis, quos malitiosi homines adinuenire nouerint.« Quanam uero ratione hanc promissionem facere debeant parentes, ita exprimit Hildemarus: Pater, »quando offert filium suum, tunc debet dicere: Sancti, promitto per uiuentem in secula quia nunquam do illi heredi atem suam,  aut aliquid quidquam; sed exheredo illum ab omni mea hereditate, ut exheres sit in perpetuum, ita ut per nullum ingenium possit querere hereditatem meam pro successione sua.« Aliquid huiusmodi uidere est in formulis petitionis apud Smaragdum et alios a nobis supra citatos. Sed Boherius in primo comment., »hoc, inquit, apud nos non seruatur,« forte ex aliquo apostolice sedis priuilegio, quo monachis potestas facta fuerit parentum hereditatis participes fore: cuiusmodi legimus olim concessum ab Innocentio Iu monasterio S. Theoderici prope Remos in Hist. ms. eiusdem monasterii ad annum 1247, et ab eodem, et a Nicolao monachis S. Germani a Pratis in hunc modum: »Auctoritate uobis presentium indulgemus ut pos essiones et alia bona mobilia et immobilia, que personas fratrum qui, e seculo fugientes, in monasterio uestro habitum religionis assumunt, ibique se uinculo professionis adstringunt, contigi sent ratione successionis, uel alio  iusto titulo in eodem seculo permanendo, percipere, petere ac retinere libere, exceptis rebus feudalibus, ualeatis.«

uel certe si hoc facere noluerint, etc.] »Hoc est, inquit Hildemarus, si eum exheredare de rebus suis noluerint, sed uoluerint eius portionem offerre in monasterium, tunc offerant eius portionem cum ipso infantulo. Debet enim isto modo fieri, id est si uoluerint offerre eius portionem in monasterium, tunc debet etiam dicere, quando offert filium suum: Offero etiam eius portionem pro mercede anime mee in hoc monasterium, ut dum ego adiunxero eius portionem, usufructuarium habeam; post meum uero discessum, tunc ueniat eius hereditas in hoc monasterium, aut certe aliquid plusquam portionem suam.« Huiusce donationis mentionem faciebant in formula petitionis, 788 sub finem, quam una cum manu pueri in palla altaris inuoluebant, iuxta antiquum morem, quo nonnunquam legimus oblationes Deo factas in palla seu pallio altaris inuolutas fuisse, ut  uidere est in uita S. uirgilii episcopi Salzburgensis, n. 16 , ubi Gunterius comes »per pallium altaris uirgilio episcopo ipsam ecclesiam cum omnibus que in antea perdonauit« tradidisse dicitur. Ad hunc uero locum spectat quod scribit Regula Magistri, cap. 91, ubi parentibus primum suadet ut filii sui portionem totam erogent pauperibus iuxta preceptum Domini; aut si noluerint, eamdem saltem portionem in tres diuidant partes equales, quarum una manu abbatis egenis distribuatur, altera parentibus uel fratribus eius remaneat, tertia in commune monasterii commodum cedat.

Atque ita omnia obstruantur, ut nulla suspicio remaneat puero, per quam deceptus perire possit, quod absit, quod experimento didicimus.] In quem locum Smaragdus: »uiderat enim ille tali occasione de monasterio iuuenes foras exire, et pro terrenis rebus seruitium Dei relinquere, seculumque diligere,  et ideo ait, quod experimento didicimus; quod si hunc raro fiebat, nunc uero factum nos frequentissime esse cognoscimus.«

Porro ex hoc Regule loco recte omnino concludit noster Menardus, oblatos hoc modo in monasteriis infantes ita monachatui fuisse astrictos, ut resilire et ad seculum redire postmodum, etiam cum ad pubertatis annos peruenissent, eis integrum non foret. Utquid enim exheredare filios, idque cum solemni iuramento nunquam se aliquid eis daturos, si uenientibus ad pubertatis annos liberum fuisset excutere iugum uite monastice? Iniusta prorsus exheredatio, et irreligiosum iuramentum. Deinde si ad seculum reuerti licitum fuisset, cur ita obstruenda essent omnia, ut nulla suspicio seu occasio remaneret puero, per quam deceptus perire posset? an ideo periturus esset, quod illud uite genus repudiasset, ad quod sectandum nullo prorsus uinculo fuisset constrictus? nam ad seculum tuta conscientia regredi poterat. Hec autem ex Regula S. Benedicti illatio confirmatur  ex oblationis siue petitionis formula, in qua parentes omnem filio ad seculum redeundi libertatem tollunt, tradentes eum »regulariter permansurum, ita ut ab hac die non liceat illi collum de sub iugo excutere Regule, sed magis eiusdem Regule fideliter se cognoscat instituta debere seruare, et Domino cum ceteris gratanti animo militare,« uti habetur in formulis Smaragdi, Udalrici, et aliis; siue »ut persistat omnibus diebus uite sue, et fiat monachus usque ad mortem suam,« ut legitur in formula S. Cecilie Albiensis: unde etiam pro filio promittebant stabilitatem, conuersionem morum et obedientiam, secundum Regulam S. Benedicti. Confirmatur etiam ex Regula S. Isidori , in qua legimus: »Quicunque a parentibus propriis in monasterio fuerit delegatus, nouerit se ibi permansurum.« Quem locum reperies in excerptis Egberti Eboracensis episcopi, n. 92 .

789 Idem patet ex conciliis. Concilium Toletalum Iu : »Monachum aut paterna deuotio,  aut propria professio facit: quidquid horum fuerit alligatum, tenebit. Proin de his ad mundum reuerti intercludimus, et omnem ad seculum interdicimus ingressum.« Et infra : »Quicunque ex secularibus accipientes penitentiam totonderunt se, et rursus preuaricantes laici effecti sunt, comprehensi ab episcopo suo ad penitentiam, ex qua recesserunt, reuocentur. Quod si aliqui per penitentiam irreuocabiles sunt, nec admoniti reuertentur, uere ut apostate coram Ecclesia anathematis sententia condemnentur. Non aliter et hi qui detonsi a parentibus fuerunt, aut sponte sua amissis parentibus seipsos religioni deuouerunt, et postea habitum secularem sumpserunt, etc.« Concilium Wormatiense : »Si pater, uel mater, filium filiamque intra septa monasterii in infantie annis sub regulari tradiderit disciplina, non liceat eis postquam ad annos pubertatis peruenerint egredi, et matrimonio copulari. Hoc ergo omnibus deuitandum  est, quia nefas est ut oblati. Deo a parentibus filiis uoluptatis frena laxentur. Igitur, ut prediximus, non liceat eis susceptum habitum unquam dimittere, sed conuicti quod tonsuram aut religiosam uestem aliquando habuerint, in religionis cultu habituque, uelint, nolint, permanere cogantur.« Concilium Triburiense : »Quem progenitores ad monasterium tradiderunt, et in ecclesia cepit canere et legere, nec uxorem ducere, nec monasterium deserere poterit; sed si discesserit, reducatur; si tonsuram dimiserit, rursus tondeatur; uxorem si usurpauerit, dimittere compellatur.« His accedit Gregorii pape II ad S. Bonifacium Germanorum apostolum, qui summum pontificem hac de re consufuerat, responsum, cuius uerba expressit concilium Wormatiense a nobis supra relatum; hinc Lambertus quidam apud Gratianum, qui inuitus inter octauum et decimum annum a patre cuculla indutus  fuerat, nec multo post ab episcopo etiam inuitus habitum monachicum acceperat, postea reclamans a Nicolao I pontifice absoluitur et dispensatur, non quia minori etate ueste monastica indutus postea reclamauit, sed quia inuitum pater cuculla induisset, nec manum eius palla altaris inuoluisset, nulla ab abbate benedictione percepta.

Sed et S. Bernardus ad Robertum nepotem, qui delectionis sue a Cisterciensibus ad Cluniacenses inter alias rationes hanc afferebat, quod Cluniacensi cenobio a parentibus oblatus fuerat, scribens ita respondet : »Quanquam dubium non sit promissum illum fuisse, non donatum; nec enim petitio quam Regula precipit pro eo facta fuit a parentibus, nec manus illius cum ipsa petitione inuoluta palla altaris, ut sic offerretur coram testibus.« Si ergo ita oblatus fuisset, rata omnino exstitisset eius oblatio. Et alibi  docet Thomam in monasterio S. Bertini olim oblatum prohibendum non esse quominus a Bertinianis transiret ad Clareuallenses,  non quia non ligaret eius oblatio, sed quia »uotum parentum integrum manet, et oblatio eorum non est exinanita, sed cumulata.«

790 Atque ita Aldricus puer in Centulensi monasterio a parentibus oblatus legitur apud antiquum auctorem, lib. I Mir. S. Ricarii abbatis, num. 14 : »Ea conditione uel tenore, ne in reliquo ab hac professione retro pedem uertere uoluisset.« Ita Aldricum alterum in Ferrariensi cenobio , »Deo perpetuo seruiturum« parentes eius obtulerunt, uti testatur anonymus in ipsius uita, num. 4. Factum tamen oblationem tempore intelligibili puer ipse confirmare debebat, ex decreto 36 concilii Aquisgranensis, Statutis Lanfranci, et ex Udalrico, non ut nouam sibi induceret obligationem, sed ut inductam se ratam habere et acceptare probaretur.

Que hactenus a nobis dicta sunt adeo clara sunt et perspicua, ut uel cecus ea digito tangat, omnique  oporteat rationis lumine destitui, qui hec non aduerterit, adeo ut mirum sit aut potius stupendum, quosdam per multiplices alienarum uiolentarumque glossarum inuectiones in oppositum sensum illa detorquere: qui tamen nulla siue rationis, siue auctoritatis fundamento suam sententiam stabilire possunt. Quis enim neget potestatem filios in monasterio perpetuo mansuros offerendi penes parentes fuisse? Qui possunt dare, qui possunt uendere, seruitutis iugo subiicere, possunt utique suauissimo Christi iugo submittere, et Deo consecrare: qui propria uoluntate Christiane religioni astringere per baptismum potuerunt, potuerunt et uite monastice. At, inquient, hec praxis fons est, causa et origo damnationis plurimorum, qui inuite in monasteriis detenti, in deterius ruunt. Multo equius dixissent, Hec praxis fons exstitit, causa et origo saluationis plurimorum, et plane multo plurium, qui in seculo mundi corruptele participantes eternam damnationis penam incurrissent. Deinde quis credat eos qui  uite monastice onus leue ferre nequeunt, in seculo meliores et saluandos fore? Utquid enim exire de monasterio uolunt? ut Christi fiant discipuli, an seculi? Plane ut seculi, ut uanis eius seruiant pompis, pertruantur deliciis, gaudeant diuitiis, efferantur honoribus. Cum his uero quis saluabitur? Qui se negat in Christi schola saluari posse, saluabitur in schola diaboli?

Sed econtra non sine fundamento asserere possemus, hanc ad seculum redeundi facultatem, iis qui ad discretionis annos peruenerunt positam fuisse in ruinam multorum, quibus ipsa seculi repetendi potestas, tanquam tentationum fomes, sola reuersionis, ac consequenter perditionis exstitit occasio. Quam potestatem si non habuissent, nusquam de seculo repetendo cogitassent, sed necessitatem ipsam conuertentes in uirtutem, in Dei seruitio religiose  et humiliter perseuerassent, seculum solo nomine cognoscentes.

Nonnulla opponunt iura, sed uel falsa, uel saltem dubia, uel solos adultos tangunt non infantes, uel tandem noua sunt. Nouo enim iure infantibus a parentibus oblatis, cum ad annos discretionis peruenerint, permittitur oblationem confirmare parentum, aut ad seculum remeare: hanc eis licentiam fecit Clemens III, cap. Cum uirum, de Regularibus, 791 et Celestinus III, cap. Cum simus, eodem titulo, idque propter abusum nonnullorum qui non tam deuotionis quam subleuande familie gratia, si quos gibbosos, deformes, aut seculo ineptos habebant filios, hos in monasteria intrudebant, id quod non solum ipsis pueris, sed etiam in discipline regularis ruinam uergebat. Unde nonnulli abbates, etiam antea, pueros in monasteriis haudquaquam recipere uolebant. Qua de re S. Udalricus in prefatione ad Consuetudines Cluniacenses , quam Willelmo Hirsaugien i abbati nuncupat; eumdem  laudat quod lege lata prouidisset ne pueri in monasterio admitterentur, »ut opus sit, inquit, prefatis secularibus alium sibi nidum prouidere, ubi reponant pullos suos abortiuos uelut exheredatos.«

De qua re, addit paulo post, sentiat quisque quod uoluerit; ego certus sum illam te radicem funditus exstirpasse, ex qua sola precipue omnia sunt monasteria destructa, que destructa sunt uel in Teutonica, uel in Romana lingua.« Idem quoque animaduerterat Guigo Carthusie Maioris prior quintus, uti ipse testatur in Statutis : »Pueros siue adolescentulos non recipimus, quia per eos monasteriis multa contigisse dolemus, et magna spiritualia simul et corporalia pericula formidantes.« Unde etiam Petrus Damiani ad Cassinenses scribens : »Inter ceteros, inquit, uirtutum flores quos in illo agro pleno, cui benedixit Dominus, reperi, fateor, hoc mihi non mediocriter placuit, quod ibi scholas puerorum, qui sepe rigorem sanctitatis eneruant, non inueni; sed omnes aut senes,  cum quibus utique nobilis uir sedebat in portis ecclesie, aut iuuenili uiuendi decore letantes.« uerum longe benignius in pueros affectus fuit S. Anselmus, qui conquerenti cuidam abbati quod indociles sustineret, respondit id non tam ex praua puerorum indole, quam ex mala prepositorum institutione oriri, ut testatur Eadmerus in lib. I de eius uita . Anselmi sententiam confirmare possent ea que de mira puerorum simplicitate, pietate et sanctimonia, leguntur in uita S. Stephani abbatis Obazinensis, lib. II. Ceterum ut periculis que ex mala puerorum indole possent contingere obuiaretur, non quoslibet indifferenter in monasteriis admittebant, sed probatos  per annum non secus ac adultos; id quod probat concilii Aurelianensis u decretum, can. 19: »Quecunque puelle seu propria uoluntate monasterium appetunt, seu a parentibus offeruntur, annum in ea qua intrant ueste permaneant.« Eadem haud  dubium lex imposita erat pueris, qui in ipsa oblatione ueste induebantur monastica. Deinde non pro libito quoscunque abbas uellet recipiebat, sed quos fratres probassent; horum enim consilium et consensum  postulasse patet ex uita S. Willibaldi a sanctimoniali scripta, in cuius num. 5 Willibaldus quinquennis abbati Egbalt oblatu dicitur , »statimque ille abbas monasterii secundum regularis uite disciplinam declarabat ista sue congregationis, sicque, ut cum eorum consilio siue licentia hoc foret, ille flagitabat, cui protinus illa conuentio fratrum simulque responsum seu licentiam dabant, 792 sue uoluntatis arbitrio hec omnia fas fore dicebant, etc.«

Que hactenus de oblatione infantum dicta sunt, monent me ut motam aliquando breui resoluam questionem de uiduis pupillos habentibus, et tamen seculo renuntiare desiderantibus, quomodo filiorum educationi et saluti, que ad eos singulariter ex iure pertinet, prouiderent.

Quia solos in seculo relinquere nimis periculosum foret, et aliunde ius omne in filios olim obtinebunt parentes: qui speciali Spiritus sancti uocatione seculi uanitatem abiicere, et Christi humilitatem in  monasteriis sectari cupiebant, filios suos una secum offerebant Deo seruituros, quorum saluti et educationi hac ratione abunde sufficiebant. Cui probando presto est uita S. Rictrudis abbatisse Marcianensis, cap. 11, sec. II Bened.

Similiter autem et pauperiores.] Id est minus diuites; nam, ut notant hic commentatores, tria hominum genera distinguit hoc capite S. Benedictus: diuitum, quos nobiles uocat; mediocrium, quos pauperiores; et omnino pauperum, qui ex toto nichil habent.

Faciant.] Sicut supra dictum est de nobilibus, filium suum exheredando, aut portionem eius qualemcunque facta solemniter donatione monasterio conferendo.

Qui uero ex toto nichil habent, simpliciter petitionem faciant.] Nulla donatione aut exheredatione facta.

 Et cum oblatione offerant filium suum.] Cum oblatione, id est, cum incruento sacrificio misse, uel cum pane et uino ad illud offerendis ex dictis superius. Unde merito redarguas Caramuelem, qui in tam claro textu tenebras obiiciens, particulam cum hic stare pro particula pro asserit, ita ut hunc sensum referat: »Simpliciter petitionem faciant, et cum oblatione et pro oblatione offerant filium suum,« quasi ipse filius sit oblatio. »Et sic debere textum exponi, inquit, clarum est, quia quam oblationem possent Deo dare, qui supponuntur non modo esse pauperes, sed et nichil omnino habere?« uerum aliam oblationem ab eis S. Benedictus non exigit.

Coram testibus.] »Forte duobus uel tribus,« inquit Richardus de S. Angelo; et quidem laicis ex concilio Aquisgranensi, can. 36, ne forte suspectum sit in re propria monachorum testimonium. Ita etiam S. Basilius : »Oportet tamen infantes uoluntate et consensu parentum, imo ab ipsis parentibus oblatos, sub testimonio  plurimorum suscipi, ut omnis occasio maledicti gratia excludatur hominum pessimorum.« Quod tam de nobilibus quam de pauperibus intelligendum esse usus comprobauit.



CAPUT XL. De sacerdotibus qui forte uoluerint in monasterio habitare.


 793 Si quis de ordine sacerdotum in monasterio se suscipi rogauerit, non quidem ei citius assentiatur: tamen si omnino perstiterit in hac supplicatione, sciat se omnem regule disciplinam seruaturum, nec  aliquid ei relaxabitur, ut sit sicut scriptum est: Amice, ad quid uenisti ? Concedatur ei tamen post abbatem stare, et benedicere, aut missas tenere, si tamen iusserit ei abbas: sin alias,  nullatenus aliqua [a 1Kb] presumat, sciens se discipline regulari subditum, et magis humilitatis exempla omnibus det.

Et si forte ordinationis aut alicuius rei causa fuerit in monasterio, illum locum attendat, quando ingressus est in monasterium, non illum qui ei pro  reuerentia sacerdotii concessus est. Clericorum autem si. quis [b 1Kb] eodem desiderio monasterio sociari uoluerit, loco mediocri collocetur. Et ipse tamen si promittit de obseruatione regule uel propria stabilitate [c 1Kb] .





COMMENTARIUS.


 Si quis de ordine sacerdotum.] »Sacerdotis nomen, inquit Hildemarus, ad episcopum seu presbyterum attinet atque diaconum, sicut ipse inferius dicit.« Sed Rupertus de solis episcopis hunc locum interpretatur : quod confirmat codex mss. monasterii S. Hadriani Gerardi montis, cuius  caput presens inscribitur De episcopis qui in monasterio habitare uoluerint. Et certe sacerdos proprie de episcopo dicitur. Econtra uero S. Hildegardis non de episcopis, sed de solis presbyteris S. Benedictum intelligit; sic enim illa: »Sacerdos intelligendus est ille qui aut prepositure, aut archipresbyteratui, aut parochie preerat, qui etiam propter eamdem prelationem animam suam uix ad subiectionem cercere poterit; non autem episcopus, quia indecens 794 esset quod princeps animarum populi, qui et magister abbatis exstitit, abbati subiiceretur; sed hic si conuerti uoluerit, solus sit in penitentia absque subiectione magisterii.« At tam de episcopis quam presbyteris textum hunc intelligendum esse docet ac probat antiqua monasteriorum nostrorum praxis; nam, ut scribit Petrus uenerabilis , »solebant clerici diuersorum ordinum, canonici diuersarum professionum, et ipsa Ecclesie cacumina, episcopi dico, pontificalem dignitatem pro abiecta  monachorum uilitate commutare, et de summis ecclesiasticorum honorum gradibus, ad humilem se huius propositi ordinem inclinare.« Cui exemplo esse possunt S. Arnulfus Metensis, S. Claudius Bisuntinus, SS. Wulframnus et Amatus Senonenses, S. Hidulfus Treuirensis, Leydradus Lugdunensis, Adalbertus Bohemorum apostolus, Leo Rauennensis, Petrus Damiani Ostiensis, Brunus Signiensis, et alii quamplurimi, qui dimissis pontificalibus insignibus, humilem in claustro monachorum habitum gestare non dubitarunt.

In monasterio se suscipi rogauerit.] Acute obseruat Heftenus S. P. Benedictum non, ut superius, dixisse conuerti uoluerit, sed se suspici rogauerit; quia censentur clerici iam a seculo conuersi, cum clericalem statum arripiunt: quod probat ex concilio Cabillonensi, c. 5, quo prohibetur, »ne seculares, qui nondum sunt ad clericatum conuersi, res parochiarum debeant habere commissas.«

Non quidem ei citius assentiatur.] Quem in locum  Bernardus Cassinensis: »Istud citius potest esse comparatiuum ad illud quod in 58 cap. dictum est, uidelicet non ei facilis tribuatur ingressus: ac si diceret S. Benedictus, non assentiatur facilius quam laico, in ingressu, imo sicut ille probatur, probetur et iste.« Imo amplius. Idem habet Boherius. Quanam uero ratione probandus, explicat Grimlaicus in solitariorum Regula, cap. 18, his uerbis: »Sed ne forte quis simulata mente ad hoc propositum uenire pertentet, primitus duriter probandus est: quod ita demum facile dignoscitur, si omnem laborem corporis qui ei iniungitur equanimiter ferat, et ad austeriorem uitam libenter inclinetur; uel si delictum aliquis suum, cum interrogatus fuerit, nequaquam pronuntiare confunditur, et medelam delicti, que ei adhibita fuerit, gaudenter assumat; et si ad omnem humilitatem absque uerecundia inclinatur, ac uilioribus et abiectioribus artificiis, si ita ratio poposcerit, tradi se non erubuerit. Cum autem his atque aliis  exercitiis probatus fuerit, si stabilis et prompto animo perstiterit, tunc eum suscipi decet.« Que uerba ex S. Basilii Regula a Rufino translata, cap. 6, de omnibus generatim dicta, ille presbyteris singulatim adaptat.

Tamen si omnino perstiterit in hac petitione sua,  sciat se omnem regule disciplinam seruaturum.] »Dignum est enim ut qui similem cum aliis uitam suscipiunt, similem sentiant in legibus disciplinam,« ut ait Alexander III . Hic autem Hildemarus obseruat uocem disciplinam uarias habere acceptiones 795; sed hoc loco precipue sumi a nonnullis pro flagello, ab aliis pro Regule obseruatione, que acceptio posterior aliis quibuscunque preferenda est: »Regule disciplinam, inquit Smaragdus, dicit regularem in omnibus doctrinam, et eruditionis sancte precepta: disciplina enim a discendo nomen accepit; quidquid enim in schola regulari sancta discitur, non incongrue disciplina uocatur. Eruditio enim regularis discipline in preceptis eiusdem Regule, et in castigationibus et increpationibus, et in uariis iudiciis constat, in quibus qui perseuerauerit usque in finem, hic saluus erit.« Eodem fere modo loquuntur Bernardus Cassinensis et Boherius; et hunc esse Regule sensum uerba sequentia clare demonstrant.

 Nec aliquid ei relaxabitur.] »Quia, ut ait Hildemarus, per omnes gradus debet probari uelut laicus, et etiam plusquam laicus. Nam tres sunt gradus quibus probari debent nouitii: id est unus ad portam monasterii per quatuor aut quinque dies: deinde secundus in hospitio paucis diebus, id est duobus mensibus: tertius in cella nouitiorum per decem menses.« Similiter Bernardus Cassinensis intelligit nichil esse relaxandum de gradibus probationis, quos totidem recenset. Ita etiam Turrecremata et Mattheus Lambertus. At Menardus noster S. Benedictum interpretatur non de nouitiatu, sed de obseruatione Regule. Rectius quidem, meo iudicio, Richardus de S. Angelo, et Boherius in primo comm. de utroque, ut nichil relaxandum sit de obseruatione regule, uel de gradibus probationis. Atque ita »cum clericus aliquis ad S. Pachomium, ut monachis ascriberetur, accedebat, ordini quidem eius deferebatur reuerentia, quemadmodum diuina lex prescribit nobis:  quantum uero ad obseruationem canonis fratres obligantis, prestabat illam eque ac ceteri,« ut habent acta S. Pachemii, n. 18.

Ut sit sicut scriptum est: Amice, ad quid uenisti?] Subaudiendum est, hoc age, quibus uerbis se ipse excitare solebat S. Bernardus, qui, referente Guillelmo abbate , »hoc semper in corde, frequenter etiam in ore habebat: Bernarde, Bernarde, ad quid uenisti?« Et S. Arsenius: »Arseni, propter quid existi?« Obseruat autem hic Hildemarus hec Christi Domini ad proditorem discipulum uerba duobus modis sumi posse; nam »alii dicunt quia dolentis uox est, quasi dolenter dixisset Dominus: Amice, ad quid uenisti? id est ad quod scelus dillapsus es? uenisti discipulus tradere magistrum, seruus Dominum, creatura Creatorem, et dum esses apostolus, effectus es traditor. Sunt iterum alii qui intelligunt Amice, ad quid uenisti? subaudiendum est fac, id est non uenisti osculum dare  sed tradere, quasi diceret: Ad quod uenisti fac, id est trade, et imple quod spondisti. Et secundum hunc sensum S. Benedictus in hoc loco illud intellexit: Amice, ad quod uenisti fac, id est, non uenisti imperare, sed imperari; seruire, non seruiri; subesse, non preesse.« Ita etiam Bernardus Cassinensis et Boherius.

Concedatur ei tamen post abbatem stare.] »Ac proinde 796 ante prepositum, et decanos, si non sint sacerdotes,« inquit Menardus, quanquam Bernardus Cassinensis post abbatem stare exponat, stare tantum »in aliquo superiori loco cum senioribus, ut apud Cassinum, inquit, in tertia uigilia;« idque ob honorem sacerdotii. Si tamen talis fuerit eius uita, que talem mereatur prelationem; nam si propter crimen aliquod penitentie causa confugerit ad monasterium, non ita preponendus est aliis, sed ordinis sui loco humiliter debet esse contentus, ut loquitur Smaragdus. Communis autem monasteriorum  praxis apud nos est, ut sacerdotes nouitii omnes etiam professos non sacerdotes precedant, quoad illi sacerdotii gradum adipiscantur: sed apud Cassinenses et Fulienses sacerdotes nouitii reliquis tantum nouitiis non sacerdotibus preponuntur. uide locum supracitatum ex uita S. Pachomii.

Benedicere,] scilicet cibum et potum in refectorio, uel ad lectiones in ecclesia, ut exponunt commentatores.

Aut missas tenere.] Obseruauimus supra missam plures habere acceptiones. Hic uero sumitur pro incruento Christi sacrificio: et sic missas tenere ex commentatoribus et Gallicis uersionibus idem est ac missas celebrare, idque ordine suo, ut exponit Theobaldus Artaldus. Est etiam qui Gallice reddit, faire dire des messes. Insuper missas tenere est eis interesse, easque audire, ut clarum est ex concilio Agathensi, can. 47: »Missas die dominico secularibus totas tenere speciali ordine precipimus.«

Si tamen ei iusserit abbas.] Ubi Hildemarus: »In eo quod dicit, si iusserit abbas, manifestatur quia per probationem uite debet iubere.«

 Sin alias, nullatenus aliqua presumat.] Ex predictis, »scilicet de stando inter seniores post abbatem, de benedictionibus dandis, de missis celebrandis: ab istis enim abstinebit, et humiliorem locum tenebit,« inquit Bernardus Cassinensis. Et certe hec olim apud Cluniacenses consuetudo uigebat, ut sacerdotibus nouitiis non statim concederetur sacrificium offerre, imo nec statim post professionem, testante Udalrico, l. II, c. 28, ubi agens de nouitiorum habitatione triduo post uota emissa, inter alia hec habet: Abbas »de his tamen qui sunt sacerdotes et leuite, diligenter examinat quomodo sint ordinati, qualis sit eorum scientia, qualis conscientia, et per aliquod tempus probat eorum conuersationem, antequam eis huius ministerii licentiam permittat: precipue qui sacerdos erat antequam ueniret, omnino ab officio prohibetur, usque dum sepius prospiciens addiscat quam multiplici studio tale sacramentum tractetur a nobis.« Idem habent Diuionenses S.  Benigni Consuetudines mss., c. 31. Idem etiam obtinuisse apud Cistercienses colligimus ex lib. Antiq. definit. , in quo sic lego: »Si uero doctores in theologia, uel alie reuerende persone ad ordinem se transtulerint, et fuerint sacerdotes, de consilio abbatis loci illius tempore probationis poterunt celebrare.« Unde 797 merito licet inferre alios, qui doctores non erant, haudquaquam celebrasse, Cassinenses etiam inhibent  »plerumque prefatis sacerdotibus celebrationem missarum ad tempus, ut ex hoc eorum humilitas comprobetur, et ut eam etiam melius addiscant. Et tunc, inquiunt, ipsi communicent cum clericis.« Neque uero id mirum uideri debet, cum nec sacerdotes professi missas quotidie cantarent, ut demonstrauimus in lib. II de Antiquis monach. Rit., c. 6. Sane Clemens ex regali Anglorum prosapia, Fiscanensis primum, deinde Diuionensis monachus, »in  tantum se abiectum et uilem asserebat, ut cum sacerdotii gradu fungeretur, nunquam in omni uita sua nisi semel ad hoc ministerium accedere presumpsit,« ut docet chronographus S. Benigni.

Sciens se discipline regulari subditum.] »Hic omnem ei materiam aufert presumptionis, cum ei ad memoriam reducit statum sue subiectionis,« inquit Bernardus Cassinensis.

Et magis exempla humilitatis omnibus det.] In quem locum Richardus de S. Angelo: »Littera ista potest exponi duobus modis: 1o ut sit sensus, ut iste plus ostendatur humilis quam alius monachus; 2o ut sit sensus, si abbas iusserit ei ut celebret, uel ut sedeat post ipsum, ipse magis ostendatur humilis.«

Si forte ordinationis, aut alicuius rei causa fuerit in monasterio, illum locum attendat quando ingressus est monasterium, etc.] Hunc locum uarie exponunt commentatores: 1o Hildemarus S. Benedictum ita intelligit: »Si forte fuerit dignus ut decanus, aut prepositus fiat, aut consiliator, aut certe alicuius  utilitatis, cum tali humilitate et subiectione debet abbati consilium dare, aut certe agere hoc quod illi iniunctum fuerit, cum quali humilitate et reuerentia seu subiectione locutus fuerat, quando in monasterium ingressus est.« Ita etiam Turrecremata. 2o Smaragdus, et Petrus Diaconus seipso, ita explicant: »Quod uero dicit: Si forte ordinationis, aut quia sacerdos est ordinatus, aut quia ordinationis ministerium, id est ut aliquid ordinaret potestatem accepit ab abbate in monasterio. Aut alicuius rei causa, subauditur, fuerit exaltatus in monasterio; illum locum attendat, etc. 3o Boherius, relata utraque expositione, tertiam addit in primo commentario his uerbis: »uel intendit quod, preterquam in premissis, debet semper seruare ordines suos, ut tempus conuersionis discernit, ut si aliqua ardua sunt in monasterio ordinanda, et abbas petat consilium fratribus, non primus respondeat, non primus loquatur;« et in secundo commentario: »Hoc etiam est dicere, quod licet sacerdos  honoretur in sedibus, benedictionibus et missis, in aliis tamen tractatibus et officiis tenere debet locum sui ingressus.« 4o S. Hildegardis illud si uero ordinationis, etc., ita exponit: »Si aut in obedientiis, aut in officiis magisteriorum, seu in negotiis exteriorum, aliqua ibi per consilia tractanda sunt, illum locum attendat quando ingressus est in monasterium, uidelicet locum, id est propositum conuersationis, humilitatis et subiectionis, que bonum et 798 altum gradum sibi acquirit, etc. Denique Theobaldus Artaldus locum illum attendat, etc., sic interpretatur, ut attenta meditatione consideret quem locum obtinere deberet, si ingressus sui in monasterium ratio haberetur, ut inde humilietur; non illum qui pro sacerdotii reuerentia concessus, ut non extollatur.

Clericorum etiam si quis eodem desiderio monasterio sociari uoluerit.] Etsi Regula SS. Serapionis, Macarii, Paphnutii, et alterius Macarii prescribat ut »Nulli permittatur clerico in monasterio habitare, nisi ei tantummodo quem lapsus peccati ad humilitatem  deduxit, et est uulneratus, ut in monasterio humilitatis medicina sanetur;« eos tamen in monasteriis admittendos et admissos fuisse ex hoc Regule testimonio euidenter probat Lupus Ferrariensis epist. 129, eosque non solum criminosos, sed etiam pios ac probos, ut pote quibus prelationis gradum, et altaris ministerium criminosis indebitum permittit. Idem constat ex Regula S. Pachomii supra citata. Eadem quoque exstitit mens concilii Toletani Iu, cum hoc edidit statutum : »Clericis qui monachorum propositum appetunt, quia meliorem uitam sequi cupiunt, liberos ab episcopo in monasterio largiri oportet ingressus.« Simile reperitur decretum in concilio Augustano, anno 952. Eodem etiam respexit Paschalis papa II ad Ioannem priorem de ualeriis scribens in hec uerba : »Laicos sane siue clericos seculariter uiuentes ad conuersionem suscipere, nullius episcopi uel prepositi  contradictio uos inhibeat;« et Innocentius Iu in litteris ad abbatem et monachos manosterii S. Theoderici anno 1244 datis : »Liceat quoque uobis clericos, et laicos liberos, et absolutos, e seculo fugientes ad conuersionem recipere, ac eos absque contradictione aliqua retinere.« In concilio quoque Aquisgranensi constituitur , »ut nullus plebeius, seu clericus secularis, in monasterio ad habitandum recipiatur, nisi uoluerit fieri monachus.« uide S. Gregorium, lib. X, epist. 39, ad Desiderium in Gallia episcopum, qui cum Pancratium clericum olim suum, postea monachum factum, in ecclesiam, cui mancipatus fuerat, reuocare uellet, ut ne id tentaret, admonitus a Gregorio est. uide etiam Petri uenerabilis lib. II, epist. 50, ad Attonem Trecensem episcopum, quem ad implendum uite monastice uotum exhortatur; et  S. Anselmi lib. II, epist. 12, et lib. III, epist. 13.

Loco mediocri collocetur.] »Si mediocrem eius uitam cognouerint; nam si talis fuerit ut etiam iuxta abbatem stet, aut debet collocari, collocetur. Similiter si talis fuerit, in ultimo stet,« inquit Hildemarus.

Et ipse tamen si promittit de obseruatione regule, uel propria stabilitate.] »Id est postquam probati fuerint, et professionis emiserint uotum; nec enim antea sunt nisi cum nouitiis et sub magistro nouitiorum,« inquit Bernardus Cassinensis. Huiusmodi autem promissio fieri debet et uerbo et scripto, sicut ab aliis. Atque ita S. Ursmarus  in Laubiensi monasterio Erminonem 799 presbyterum recipiens, »secundum morem ibidem degentium fecit spondere obseruare regulam, et obedientiam exhibere maioribus,« quemadmodum auctor est Anso in uita S. Erminonis, n. 4.



CAPUT LXI. De monachis peregrinis, qualiter suscipiantur.


 Si quis monachus peregrinus de longinquis prouinciis superuenerit, si pro hospite uoluerit habitare in monasterio, et contentus fuerit consuetudine loci quam inuenerit, et non forte superfluitate sua perturbat monasterium, sed simpliciter contentus est quod inuenerit, suscipiatur quanto tempore cupit. Si qua sane rationabiliter et cum humilitate caritatis reprehendit aut ostendit, tractet abbas prudenter; ne forte eum pro hoc ipso Dominus direxerit.

Si uero postea uoluerit stabilitatem suam firmare, non renuatur talis uoluntas: et maxime, quia tempore hospitalitatis potuit eius uita dignosci. Quod si superfluus aut uitiosus [a 1Kb] inuentus fuerit tempore hospitalitatis, non solum non debet sociari corpori monasterii, uerum etiam dicatur ei honeste ut discedat,  ne eius miseria etiam [b 1Kb] alii uitientur. Quod si  non fuerit talis qui mereatur proiici, non solum si petierit, suscipiatur congregationi sociandus, uerum etiam suadeatur ut stet, ut eius exemplo alii erudiantur: quia in omni loco uni Domino seruitur et uni Regi militatur.

Quem etiam si talem esse perspexerit abbas, liceat eum in superiore aliquantulum [c 1Kb] constituere loco. Non solum autem monachum, sed etiam de suprascriptis gradibus sacerdotum uel clericorum stabilire potest abbas in maiori quam ingreditur [d 1Kb] loco, si eorum talem perspexerit esse uitam. Caueat autem abbas ne aliquando de alio noto monasterio monachum ad habitandum suscipiat, sine consensu abbatis eius, aut litteris commendatitiis: quia scriptum est: Quod tibi non uis fieri, alteri [e 1Kb] ne feceris .





COMMENTARIUS.


 800 Si quis monachus peregrinus de longinquis prouinciis superuenerit, si pro hospite uoluerit in monasterio habitare, et contentus fuerit consuetudine loci quam inuenerit.] Solebant enim ueteres monachi hospitem monachum post duos tresue dies ad communem congregationis uiuendi rationem redigere. Nitrienses permittebant , »una hebdomada manere in otio; aliis autem diebus deinceps occupabant eum in operibus, aut in pistrino, aut in coquina. Quod si quispiam fuisset cuius habenda esset ratio, dabant ei librum legendum, non permittentes ei ut cum ullo colloqueretur usque ad  horam sextam.« In Regula tamen S. Pachomio ab angelo tradita prescriptum lego , ut »peregrinus alterius monasterii, si ueniret habens habitum diuersum, nullus cum eo comederet, excepto eo qui iter agens id obseruare non posset.«

Et non forte superfluitate sua perturbat monasterium.] Hildemarus superfluitatem intelligit in cibo, aut potu, uel in aliquo opere; Bernardus Cassinensis in cibo potu, somno, lecto et labore; »dicunt enim, inquit, isti superflui: Ego non possum comedere istas fabas, ista cicera, istas lenticulas, istud antiquum oleum, istud mucidum caseum, ista oua putrida, istos pisces corruptos. Istud uinum desipit mihi; iste est panis canum, non hominum. Tales superfluitates monasterium perturbant, quia inde scandalizantur fratres, et nonnulli  minus perfecti horum uerborum corrumpuntur exemplis.« Bernardum suo more exscribit Boherius.

Suscipiatur quanto tempore cupit.] »Id est uno uel duobus annis,« inquit Hildemarus. Atque ita in monte Nitrie , »prope ecclesiam positum erat xenodochium in quo uenientem hospitem toto tempore accipiebant, etiamsi biennium aut triennium uoluisset manere, donec uellet sua sponte discedere.« Et S. Basilius interrogatus : »Si dicat quis, uolo apud uos parum aliquid temporis facere ut proficiam ex uobis, si oportet eum suscipi,« respondet: »Concedi quidem  ei conuenit ingressum, propter incertos exitus rerum. Interdum enim potest fieri ut per tempus proficiat, et delectetur sanctitate uite, et permaneat in ceptis, sicut et frequenter factum scimus. Sed et ut manifesta fiat ueritas institutionum nostrarum, de quibus fortassis homines aliter opinantur. Oportet tamen circa eum cautius agi et diligentius, ut siue in ueritate permaneat, uel proficiat, siue institutionum nostrarum ueritas exploretur, probabilis inueniatur et pura. Ita namque Deo placebimus, et ille aut proficiet, si uerax est; aut, si simulator est, erubescet.« Ea de causa scribit Anonymus 801 in uita S. Philiberti , quod »alii abbates sua propria monasteria relinquerent, uel monachos probatissimos ad eum dirigerent, ut cum eo longo tempore demorantes, discerent eius uitam, uel conuersationem,  ut in suis propriis recte prodesse deberent.« Cassinenses quoque monachi in epist. ad Alemannos hec testantur : »Plerique nostre consuetudinis nostreque conuersationis cupidi, de suis, quem cognoscunt ingenii, unum huc transmittunt, quo non solum auditu, uerum etiam ipso uisu, pro quibus mittitur, perspiciat; eoque modo quasi unus ex nobis hic quidam per integrum annum, quidam etiam diutius manent. Tandem omnibus perspectis ad sua certus cum gaudio redit.« Ne tamen inde monasteria grauarentur nimis, in litteris G. Mosomensis et A. Marchianensis abbatum ad abbates S. Theoderici  et S. Crispini Suessionensis, quibus eos sue prouincie uisitatores constituunt, inter alia generalis capituli statuta, quorum eis maxime commendant obseruationem, istud est: »Ut nullus hospes detineatur ultra annum, nisi de abbatis et conuentus ad quos missus fuerit, processerit uoluntate, uel uisitatoribus uisum fuerit ex edire.«

 Si qua sane rationabiliter, et cum humilitate caritatis reprehendit aut ostendit.] Idque uerbo aut exemplo, siue de seruitio Dei, siue de Regule obseruationibus, siue de preceptis Domini custodiendis. Ubi notat Boherius triplicem esse reprehensionem: imperiosam, que fit imperio potestatis, que solum maioribus conceditur; temerariam, que malo fit animo, et socialem, que minoribus conceditur, que sine acerbitate, deuoto et reuerenti animo fieri debet, de qua hic S. Benedictus.

Tractet prudenter abbas.] »Apud se, et cum aliis qui hospitis conuersationem nouerunt et uerba,« inquit Bernardus Cassinensis.

Ne forte cum propter hoc ipsum Dominus direxerit.] Ad huius Regule praxim referri debent ea que scribit Hildemarus in cap. 63, sub finem: »De hospitibus monachis ita in Francia agitur. Si est familiaris monachus, in dormitorio monachorum dormit, et in claustra cum aliis monachis legit, et in refectorio  manducat, et mane et ad seram ad capitulum uenit fratrum. Si iste talis uidet negligentiam, debet admonere ut emendetur. Si uero nouus hospes fuerit, tantum ad capitulum uenit fratrum, causa edificationis ex lectionis traditione, et ducitur in refectorium fratrum ad manducandum: dormire uero foris debet in dormitorio hospitum monachorum. Nam prima uice cum uenit iste nouus, ducit eum prior per tota officina [* 1Kb] monasterii dicens: Frater, ubi negligentiam forte uidisti, caritatis amore deprecamur ut dicas, quatenus emendemus.«

Si uero postea uoluerit stabilitatem suam firmare, non renuatur talis uoluntas.] Ad quem locum Smaragdus: »Quomodo firmet stabilitatem suam, siue in corde tantum, siue in corde simul et uerbo, hic aperte non dicit; sed 802 ut datur intelligi, sicut ille nouitius promittit de stabilitate sua coram Deo et sanctis eius, ut si aliquando aliter fecerit, ab eo se damnandum sciat quem irridet: ita et iste, quamuis  non promittat, quia iam promissum habet, firmet tamen stabilitatem suam corde, similiter et uerbo coram Deo, et sanctis eius, et idoneis testibus, ne mereatur accipere damnationem pro multa sua et illicita uagatione.« Formulam autem confirmande stabilitatis habemus apud Hildemarum his uerbis conceptam: »Ego N. ueniens de longinquis prouinciis in hoc monasterium, quia placuit mihi conuersatio fratrum istius loci, et illis placuit mea conuersatio; ideo stabilitatem meam in hoc monasterio per hanc scripturam manu mea scriptam perpetuum confirmo.« Addit Hildemarus: »Si autem nescierit litteras, debet rogare alium qui scribat, et debet dicere inferius: Manu mea pro maiore firmitate subscriptam. Hoc uero notandum, quia non debet nominare monasterium unde fuit.« Sed Bernardus  Cassinensis ad hunc locum scribens: »Puto ego, inquit, quod promittendo obedientiam abbati loci istius, maxime si in alio monasterio fuit professus, satis potest eius stabilitas esse firmata; nec est apud nos consuetudo aliter stabilitatem firmare.« Idem habet Nicolaus de Fractura.

Maxime quia tempore hospitalitatis potuit eius uita dignosci.] Ad probationem monachorum peregrinorum, aliud a tempore hospitalitatis spatium, quod Boherius uult esse annuale, non indicit S. P. Benedictus. Ex quo datur intelligi, statim ut stabilitatem in monasterio firmare rogauerint, congregationis corpori esse sociandos. Et certe Regula Magistri  duorum duntaxat mensium inducias huiusmodi monachis iam conuersis ad tractandum instituit, quibus expletis, stabilitatem firmare permittit. De Cisterciensibus hec reperio in libro Institutionum : »Monachus alterius ordinis professus secundum Regulam S. Benedicti in aliquo ordinis nostri monasterio receptus, si benedictus non est, in  cella nouitiorum sit per annum, et eodem ordine quo nouitius benedicatur. Si autem benedictus fuerit, statim detur ei cuculla, et completis ad minus antea quatuor mensibus, postea ad nutum abbatis in capitulo petitionem faciat de professione facienda, et in ecclesia sicut nouitius monachus professionem suam legens, super altare offerat, nichil amplius faciens.«

Dicatur ei honeste ut discedat.] Admiranda prorsus S. legislatoris indulgentia, qui etiam superfluum et uitiosum, non cum dedecore, ut meretur, sed honeste uult dimitti: id quod hoc modo fieri debere tradit Hildemarus: Debet illi dici: »Optabamus, frater, te meliorem esse, sed nunc quia tui mores cum nostris non conueniunt, nec nostri cum tuis, ideo tolle quod tibi in uia sufficiat, et uade.« Alioquin: »Si isti admitterentur in congregatione, illam retributionem redderent quam iuxta uulgare prouerbium, mus in pera, serpens in gremio, ignis in sinu, suis consueuerunt hospitibus exhibere,« ut loquitur Richardus  de S. Angelo.

803 uerum etiam suadeatur ut stet.] Dicendo ei, iuxta Smaragdum: »Sta, frater, nobiscum immobilis in hoc monasterio, ut tuo bono alii erudiantur exemplo; non enim opus est Deum in alio querere loco, qui ubique est et totus. Ipsi enim Domino et nos in hoc loco seruimus, et ipsi Regi militamus; unus enim Dominus est in omni loco, cui a seruis suis quotidie seruitur, et unus Rex regum, cui a militibus suis semper et in omni loco militatur; et ideo non est tibi opus alium querere locum, ubi melius seruias Domino, quia hic bene laborando, Dominoque bene seruiendo, celorum poteris conquirere regnum.« Neque hoc uacat exemplis apud antiquos; nam Zosimam monachum Dei monitu monasterium quod iuxta Iordanem erat ingressum, abbas ut ibidem remaneret hortatus est his uerbis : »Quia Christi caritas te uidere nostram paupertatem inuitauit, commane nobiscum,  si pro hoc ad nos te adiungere festinasti. Simul omnes nos satiabit Christi Dei gratia, idemque pastor bonus, qui tradidit animam suam pro nostra redemptione, uocauitque oues suas nominatim.« Que cum ille perorasset, Zosimas faciem humi inclinauit, orantesque pariter. celebrata oratione, dixerunt, Amen; sicque remansit.

Ut eius exemplo alii erudiantur: quia in omni loco uni Domino seruitur, etc.] Duplicem S. Pater subiungit rationem cur peregrinus monachus sit retinendus: unam, que monasterium respicit, ut eius exemplo alii erudiantur; alteram, que peregrinum monachum, quia in omni loco Domino seruitur, et uni Regi militatur; »ne forte enim prioris sui monasterii memor, remordente, ut assolet, conscientia, incipiat denuo de rupta stabilitate causari, inquit  S. Bernardus , generalem super huiuscemodi scrupulo consolatoriam profert sententiam, dicens: Ubique enim uni Deo seruitur, et uni Regi militatur.«

Quem etiam si talem esse perspexerit abbas, liceat eum in superiore aliquantulum constituere loco.] Atque ita Guillelmum Luciacensem monachum in Cluniacensi monasterio S. Maiolus  »promouit honorifice cum consilio fratrum,« teste Glabro Rodulfo in uita S. Guillelmi. Ita in uirdunensi S. uitoni monasterio S. Popponem  »in sublimiori quam fuerat loco« promouit Richardus abbas. Ita Petrum Abelardum in Cluniacensi stabilitate firmata, ad altiorem gradum Petrus uenerabilis extulit, ut ipse docet ad Eloysam scribens. Ex hoc tamen loco Heftenus recte infert  communi iure peregrinum hunc monachum ultimo collocandum loco. Et certe in Regula SS. Serapionis, Macarii, Paphnutii, et alterius Macarii, hec lego : »Ille uero  monachus quantos fratres in alio monasterio inuenerit, tantos se nouerit habere priores; nec attendendum est qui fuit antea, sed probandum est qualis esse ceperit.«

Caueat autem abbas ne aliquando de alio noto monasterio monachum ad habitandum suscipiat 804 sine consensu abbatis eius, etc.] Hec fuit antiqua et constans priscorum monachorum praxis, conciliorum, summorum pontificum, monasticarumque regularum decretis confirmata. Concilium Agathense, cui prefuit S. Cesarius Arelatensis episcopus, ita habet : »Monachum nisi abbatis sui aut permissu, aut uoluntate, ad alterum monasterium commigrantem, nullus abbas aut suscipere aut retinere presumat.« Que uerba desumpta sunt ex Regula tertia SS. Patrum, cap. 14. Concilium Augustodunense, sub S. Leodegario : »Statuimus ut nullus monachum alterius absque permissu sui abbatis presumat retinere.« Concilium Anglicanum a Theodoro  Cantuariensi episcopo anno 673 congregatum, can. 4: »Ut ipsi monachi non migrent de loco ad locum, hoc est de monasterio ad monasterium, nisi per dimissionem proprii abbatis, sed in ea permaneant obedientia quam tempore sue conuersionis promiserunt.« Hic locus citatur in excerptis Egberti Eboracensis episcopi, cap. 66, circa quem notandum in quibusdam Bede exemplaribus legi: Ut episcopi monachi, etc.; unde si episcopis monachis non licuit, multo minus aliis. Septima synodus: »Non oportet monachum uel monacham proprium relinquere monasterium, et ad aliud se conferre. Si autem hoc contigerit, ipsum ut hospitem accipi est necessarium; sed eum recipere sine mente monasterii perfecti non conuenit.« S. Gregorius papa ad Anthemium Subdiaconum scribens : »Neque monacho ulterius de monasterio in monasterium liceat migrare, neque eorum aliquando peculiare quidquam habere permittas. Sed si quilibet hoc presumpserit,  in monasterio in quo ab initio conuersatus est, et sub abbatis sui regula de qua fugerat, cum competenti cercitione reddatur.« Capitula selecta ex antiqua canonum collectione seculo circiter uIII in Hibernia facta : Illos uero monachos quorum abbatem de mensa sanctorum propter infamiam non arcemus, non debemus illo nolente suscipere; quanto magis uenientes de sanctis abbatibus et nullo alio modo suspectis!« S. Basilius : »Oportet autem spiritualium congregationum preceptores, mutuam inter se beneuolentiam colentes, et curam sui uicissim gerentes, non alios aliorum conatus ac studia demoliri, neque temere et sine iudicio deficientes alterius congregationis fratres suscipere; hoc enim ad omnimodam spiritalis edificii confusionem, dissolutionem, imo et destructionem uergit.«

Neque uero hoc sine causa a SS. Patribus tam pie et salubriter institutum est. Una ex precipuis fuit,  ut pax et concordia in monasteriis salua et integra permaneret; unde S. Benedictus ait: Quia scriptum est, Quod tibi fieri non uis, alteri non feceris. Hanc rationem affert Regula SS. Serapionis, Macarii, Paphnutii et alterius Macarii, in qua sic lego : »Nec tacendum est qualiter inter se monasteria pacem firmam obtineant. Non licebit de alio monasterio, sine uoluntate eius qui preest Patris, fratres recipere; sed nec uidere oportet, dicente Apostolo, Quia qui primam fidem irritam fecit, est infideli 805 deterior. Quod si precatus fuerit ab eo qui preest patre ut in alio monasterio ingrediatur, commendetur ab eo ei qui preest, ubi esse desiderat, et sic suscipiatur. Nam sine uoluntate, qui preesse debet in monasterio, Patris, nullatenus alibi recipiatur frater. Quod si presumpserit talia facere, nouerit se in synodo episcoporum, aut in conuentu fratrum suorum in audientiam uenire, et tunc recedet tanquam iunior suus, donec ab eo cui iniuriam fecit ueniam petat, ut non per ipsius uitium  alii despiciantur Patres.« Eamdem rationem etiam adducit Regula S. Ferreoli : »Hinc enim, inquit, plerumque non tantum inter abbates, sed etiam inter monasteria lites insanabiles oriuntur, dum unus nititur defendere quem suscepit, alter reuocare quem perdidit: et ad extremum nisi reddatur illi petitori petitus, et isti restauratio recepti placauerit iniuriam acceptam, fit ut non secundum B. Apostolum uincant in bono malum, sed utrique mali uincantur uno malo. Attamen nec illud pretereundum censuimus, ut si forte alterius loci, ut supra dixi, monachus siue clericus scripta abbatis uel episcopi sui deferat, in queis manifeste probetur non propter uitia cauendus, sed propter caritatem Dei missus, ipse tantum socius fieri congregationis obtineat.« Et S. Bernardus : B. Benedictus »de uicino prohibet, quod iubet de peregrino, ne uicinitas inter monasteria fomes scandali, rixe materia sit, si alterutrum recipere  monachos acquieuerint absque mutuo duntaxat assensu.« Eadem denique de causa Cistercienses in libro Institutionum hoc ediderunt statutum : »Pacis caritatisque gratia statuimus ut nullum de ordine Carthusiensium sine eorum licentia recipiamus, nec ipsi de nostris sine nostro assensu ullum recipiant. Si uero aliqui de nostris ad ordinem Predicatorum, uel Fratrum Minorum, uel ad aliam quamcunque religionem transierint, pro fugitiuis habeantur.« Quamuis hoc Cisterciensium statutum uideatur de solis intelligendum fugitiuis aut eiectis, quibus postea penitentibus ex Guigonis Statutis, cap. 77, datur licentia ad aliquam aliam religiosam eundi domum, in qua suam possint animam saluam facere; neque enim uerosimile est ut in tam sanctis ordinibus fratres, proprio derelicto professionis proposito, in quo omnia ad salutem eternam secure sibi procurandam abunde sufficiebant, pro libitu ad alias religionis transiisse; saltem aliquod  ea de re desideraremus exemplum.

Alteram rationem profert S. Basilius his uerbis : »Si ignauior uiderit sibi liberum esse ut semel electe congregationis labores fugiat, et ad aliam fratrum mansionem diuertat, uiuatque absque ulla custodia, pro ingenii sui licentia facile auellitur a contubernio fratrum, et perditionis ipsius reus erit, qui illum prompte suscipit; et malum hoc si progrediatur, plerumque et recte ambulantes a recta et iusta uia seducit, atque ita omnium perditio in eum cumulate recidit, qui huiusmodi lapsibus causas dedit. Proinde ne hoc accidat, deficientes fratres uel admoneamus, et ad eos a quibus defecerunt reducamus; aut si 806 nolint obtemperare, caueamus et auersemur, recusemusque conuictum illorum, idemque fratribus omnibus denuntiemus, ut tali auersione castigati, ad suam ipsorum causam redeant, et sub eo grege in quem primum collecti sunt pascantur, aut si ipsi spiritalem societatem  pertinaciter contempserint, reliqui saltem animaduertentes quam isti habeantur abominabiles, ipsorum exemplo admoniti, nolint imitari, quorum turpitudinem abhorrent.«

Tertiam addere possumus rationem, ut nimirum ex dimissoriis litteris seu commendatitiis ueri a fugitiuis apostatisque monachis discernantur, de quibus Regula monastica communis S. Fructuosi : »Cum aliquis per uitium dilapsus fuerit a monasterio, in aliud non recipiatur cenobium, neque in humanitatis caritatem, neque in pacis osculum; sed continuo uinctis post tergum manibus abbati reducatur proprio.«

Porro commendatitie ille littere quas etiam dimissorias appellare placuit, duplicis erant generis: alie speciales, que speciali ac singulari alicui abbati mittebantur; generales altere, que cunctis et uniuersis abbatibus aut episcopis inscribebantur. Utrarumque formulas, quas nonnulli desiderare possent, accipe.


Ex Hildemaro, et ex Farfensis, et Romani S. Pauli monasteriorum Consuetudinibus mss.


Ego humilis abbas. Nouerit dilectio tua quia suggessit iste frater nomine Ioannes, uel Paulus, nobis, ut illi licentiam daremus uobiscum habitandi. Nos autem quia te cognouimus regularem ordinem tenere, assensum illi prebuimus uobiscum habitandi. Nunc autem illum tibi commendo, ut illum ita tractes sicuti ego, et pro illo Deo rationem reddas sicut ego.


Ex Bernardo Cassinensi et Boherio.

uenerabili Patri talis monasterii abbati N. talis monasterii abbas salutem in osculo sancto.

Cum monasterium nostrum sit diuersis oppressionibus et paupertate grauatum, paternitatem uestram rogamus, quatenus fratrem nostrum in monasterio uestro ad habitandum suscipiatis, quem nos per has commendatitias seu dimissorias litteras uestre iurisdictioni  et obedientie commendamus. uel sic. Eum dimittimus ab obedientie nostra sub obedientia uestra Domino seruiturum.


Ex Richardo de S. Angelo.

Reuerendo in Christo Patri. uel, Religioso et honeste uiro. Aut, uenerabili uiro tali abbati talis abbas in Domino salutem.

Noscat sancta fraternitas uestra, uel benignitas uestra, aut sanctitas, quod religiosus uir frater talis a nobis cum instantia petiit ut ei commendatitias litteras conscribere dignaremur, quibus uestre fraternitati, uel sanctitati, aut benignitati commendatus sub tuitione uestri regiminis ualeret in monasterio uestro Domino deseruire. Cuius uoluntati 807 consentientes, secundum canonicam auctoritatem ei has litteras commendatitias concedimus, per quas uobis licentiam elargimur in monasterio uestro ipsum recipere infra unius mensis spatium, alias ex tunc decernimus ipsas litteras non ualere; reddentes  ipsum postquam in monasterio uestro receptus fuerit a nostra obedientia absolutum, et ipsi fratri tali ad uestrum monasterium licentiam transeundi, scientes ipsum non pro sua nequitia expulsum fuisse de monasterio nostro, sed quia affectabat non modicum in uestro monasterio Domino famulari, unde ad futuram rei memoriam, etc.


Littere generales ex Hildemaro.

Omnibus episcopis, seu cunctis ordinibus sancte Ecclesie, nec non cuncto populo fideli.

Notum sit uobis quia ego dedi licentiam isti fratri nostro nomine Ioanni, uel Paulo, ut ubi inuenerit sibi commodum habitare regularem ordinem ducendo, habeat licentiam habitandi, ad utilitatem suam et monasterii.


Ex Bernardo Cassinensi.

Cum talis frater desideret in alio monasterio morari,  ubi, secundum quod sibi uidetur, animam suam saluare possit, et Domino famulari; noueritis nos sibi licentiam dedisse per has dimissorias litteras ad aliud monasterium transeundi.

Preter has generales specialesque litterarum formulas quibus monachis indultum erat ad aliud transire monasterium, erant et alie pro abbatibus seu monachis ad fundandum nouum monasterium missis, a quibus absoluti ab obedientia sui abbatis futuro monasterii, ad quod mittebantur, abbatii subiiciebantur, ut patet ex uita S. Germani abbatis Grandiuallensis, n. 10 . Harum litterarum formulam ex Hildemaro habes in tomo II Analectorum, p. 81.

Porro quod S. Benedictus commendatitias exigit litteras, hoc tantum uenientes ex noto monasterio respicit, non peregrinos, qui, ut obseruant commentatores, in aliud monasterium stabilitatem sine dimissoriis litteris licite poterant firmare.

Sed quia de monasterii mutatione hic agit S. Benedictus,  quam etiam peregrinis monachis suadet, uicinis cum licentia abbatis permittit; celebris est questio an expediat monacho transire ab uno ad aliud monasterium: quam ut clarius resoluam, tribus modis eam proponi posse suppono. Primo enim fieri potest ut ex inordinato aliquo monasterio in quo penitus collapsa ruit disciplina, nec ulla restaurande obseruantie spes affulgeat, ad aliud in quo integra atque illibata permaneat, aliquis transeat. Secundo ex ordinato monasterio, in quo tuta conscientia sine ullo salutis periculo uersari potest, ad aliud strictioris obseruantie, idque maioris perfectionis intuitu. Tertio ex ordinata et stricta ad laxiorem obseruantiam, et hoc cum summi pontificis licentia.

808 In primo casu dico non modo licitam, sed et aliquo modo necessariam esse transmigrationem ad aliud monasterium, in quo religiose et secure uiuatur; nam »si hec ibidem pro improbitate nimirum atque irreligiositate cohabitantium obtineri forte nequiuerint,  inquit S. Bernardus , duce spiritu libertatis transire indubitanter suadeo ad locum alium, ubi non impediatur homo reddere Deo uota sua, que distinxerunt labia sua. Et quidem cum sancto sanctus eris, et cum peruerso peruerteris.« Et alibi  reddens rationem cur ex aliis monasteriis ad suum transeuntes reciperet: »Hac ergo illos ratione suscipimus, quoniam non putamus esse malum si uota labiorum suorum, que in locis suis potuerunt quidem promittere, sed nequaquam persoluere Deo, qui ubique est, ubicunque poterunt reddant, et solius stabilitatis damna reliquorum regularium preceptorum integra obseruatione compensent.« Et infra, aduersus eos qui inde in se murmurarent: »Quid molestus es fratri tuo, quoniam satagit quemadmodum que processerunt de labiis suis non faciat irrita? Si querit homo ubi et quomodo persoluat quod pollicitus est Deo, quid tu perdis? Fortassis si aliquante pecunie tu eum debitorem teneres, circuire cogeres mare et  aridam, donec usque ad nouissimum quadrantem debitum redderet uniuersum. Quid igitur meruit de te Deus, quoniam non uis ut et ipse a suo quod suum est debitore recipiat?« Idem docet Petrus uenerabilis ad S. Bernardum sic scribens : »Scimus non debere aliquem alicuius monachum absque eius permissione suscipere, quandiu ut uerus pater filio, ut bonus pastor oui proprie cuncta tam corporis quam anime necessaria, ea scilicet sine quibus nec anima saluari, nec corpus potest sustentari prouiderit. Quod si horum aliquid defuerit, licet fratri, etiam inuito abbate, locum sibi tam inutilem, imo tam noxium et perniciosum deserere, atque sue anime interitum modis omnibus declinare, locumque alium, in quo hoc, quod prius non poterat, implere possit, querere . . . . Neque enim uoti uel professionis transgressor potest dici monachus, si, loco qui uotum implere non sinebat dimisso, ad eum  quo uotum persoluere queat, transmigrat, ut cum propheta dicere ualeat: Reddam tibi uota mea, que distinxerunt labia mea. Arguendus potius esset, et dignus morte iudicandus, si tante rei dispendium parui pendens, mortem suam stulta patientia sustineret. Hinc ecclesia Cluniacensis ab apostolica sede concessionem retinet, taliter ad se uenientes recipere, quod tamen non ut priuatum aut singulare, sed uelut omnibus commune et licitum obtinet. Ita quippe uenientes non solum illa ecclesia, sed et uniuersa Christi cenobia suscipere, retinere, atque fouere debent.« Hactenus Petrus uenerabilis, ubi quod dicit indultum suo monasterio a sede apostolica alios monachos ad se uenientes recipere, Andreas Quercetanus in notis ad hanc epistolam duplex citat diploma pontificium, unum Alexandri II ad S. Hugonem, et alterum Urbani II. Eodem respexit Gregorius Iu in epist. ad episcopos, etc. , de dignitate et priuilegiis monasterii Floriacensis, anno 834 scripta. His omnibus 809 accedit  S. Lanfranci suffragium ad Rodulfum abbatem sic scribentis : »Si ego Lanfrancus manu propria me de aliquo monasterio non recessurum iurassem, uiderem autem quod ibi animam meam saluare non possem, exirem, nec periurii crimen incurrerem. Qui enim Deo propter Deum alligatur, non soluitur ab ipso, nisi contra ipsum soluatur: porro ab ipso contra ipsum minime soluitur, qui propter amorem eius, et ut bene sibi complaceat, a filiis discordie, superbie, diffidentie, et, ut aptius dicam, a filiis diaboli migrat ad filios pacis, humilitatis, spei, imo ad filios Dei: qui enim sic transit, nonne plane fugit a sede diaboli ad sedem Dei? etc.« Eadem est doctrina S. Anselmi, l. I, epist. 29.

Secundo, dico maioris perfectionis intuitu posse quidem monachum transire ex ordinato et regulari monasterio ad aliud obseruantie strictioris; sed tamen communiter non expedire, nec temere id aggrediendum, cum huiusmodi desiderium fere semper sit  purum cacodemonis tentamentum. Hec est sana et constans sanctiorum uite monastice Patrum doctrina, quam perspicuis et infinitis prope eorum testimoniis licet comprobare. Ita S. Euthymius, cuius hec ad suos uerba refert Cyrillus in eius uita : »Si quis autem hic forte non possit uirtutem exercere, ne existimet, si alio transiuerit, id cuius studio tenetur, alibi posse facilius et rectius gerere; non enim ex loci natura, sed ex libero animi nostri instituto boni fit operatio. Contra autem hoc est et periculosum monachis, et quod eos potest reddere imbecilles, et uirtutum carentes fructibus; nam nec planta quidem potest ferre fructus que assidue transplantatur.« Ita apud Cassianum abbas Nesteros : »Unicuique utile atque conueniens est, ut secundum propositum quod elegit, siue gratiam quam accepit, summo studio ac diligentia ad operis arrepti perfectionem peruenire festinet, et aliorum quidem laudans, admiransque uirtutes, nequaquam a sua, quam elegit, professione discedat.«  Ita S. Anselmus ad Larzonem monachum, qui talia forte meditabatur, scribens, fuse et eleganter hoc prosequitur argumentum, respondetque omnibus que aduersus hanc sententiam proferri possent.

At nullum hanc in rem S. Bernardi testimonio luculentius proferri potest: »Sane de religiosis, inquit , ac bene ordinatis monasteriis nullus professorum, meo consilio, ne arctioris quidem uite desiderio, sine licentia sui senioris egredietur . . . . Et accipite manifestius in exemplis huius sententie rationem: Forte uult aliquis de Cluniacensibus institutis ad Cisterciensium sese stringere paupertatem, eligens pre illis nimirum consuetudinibus magis regule puritatem. Si me consulit, non consulo, si non sane id abbatis sui usurpauerit assensu. Quamobrem? Primo propter scandalum ipsorum quos deserit. Deinde quia certa pro dubiis relinquere certum non est: forsitan enim hoc tenere  potest, illud non poterit. Tertio suspectam habeo leuitatem qua sepe id quod facile uolumus antequam probemus, experti iam nolumus, uno prope momento idipsum et cupientes et respuentes, tam leuiter quam et irrationabiliter. Quales utique non paucos frequenter experimur qui 810 una uix hora in una uoluntate durantes, aura leuitatis impulsi, uagi et instabiles hac et illac uelut ebrii nutant, mutantque pro experimento iudicium, imo sine iudicio fluctuantes et tumultuantes tot de se consilia presumunt quot loca reuisunt, semper quod non habent cupientes, et quod habent fastidientes.« Et alibi ad abbatem S. Nicasii scribens : »Fratrem Hugonem de Lausanna ore tuo et nostro spiritu commonemus, non omni spiritui credere, et ne cito moueatur certa pro incertis deserere; sciens diabolum soli semper perseuerantie insidiari, quam solam nouit coronari, tutiusque esse in ea uocatione qua uocatus est simpliciter perseuerare, quam sub specie quasi melioris boni, id quidem, quod iam  cepit dimittere, nec ad id quod presumit, fortassis sufficere.« Item alibi  ad Guillelmum abbatem S. Theoderici, qui ardentissimo flagrabat desiderio abiiciendi onus pastorale, priuatamque in Clareuallensi monasterio uitam agendi: »Tene itaque, meo consilio, quod tenes, mane in quo es, et stude prodesse quibus prees: nec preesse refuge, dum prodesse potes; quia ue quidem tibi, si prees, et non prodes; sed ue grauius si quia preesse metuis, prodesse refugis.« Denique ad abbatem Premonstratensem : »Inueni ego in claustris uestris, qui ad uerbum predicationis nostre compuncti et conuersi, ad nos uenire disposuerant, cum ecce sollicitantibus uestris, retrahentes pedem recepti et retenti sunt in ordine et habitu uestro. Postmodum uero remordente eos conscientia exire uoluerunt, et, ni fallor, exissent, nisi nostro firmarentur, non assensu tantum, sed et hortatu.« Et certe solebat S. doctor ex alienis monasteriis ad se  uenire cupientes monachos repellere, uenientes remittere, ut ex hac epistola, et ex 67 et 293 patet. Unde si quosdam aliquando admisit, aut ex non noto monasterio, aut de consensu sui abbatis admisit, aut sane hi pauci sunt recepti, et contra communem agendi sancti uiri consuetudinem, et singularibus de causis, quorum admissionem nullus potest in exemplum adducere. Eadem fuit Guillelmi abbatis sententia, licet ipse singulari Dei uocatione ad Cistercienses tandem transmigrarit: nam inter alia ad fratres de Monte Dei hec scribit : »Impossibile est hominem fideliter figere in uno animum suum, qui non prius aliquo loco perseueranter affixerit corpus suum. Nam qui per egritudinem animi migrando de loco ad locum fugere nititur, sic est sicut qui fugit umbram corporis sui: seipsum fugit, seipsum circumfert, locum mutat, non animum: eumdem ubique se inuenit, nisi quod deteriorem facit ipsa mobilitas, sicut ledere solet egrum, qui circumferendo concutit eum.« Eodem modo loquitur Petrus  Blesensis in epist. 102. Tandem Petrus abbas Cellensis uariis comparationibus idem demonstrat : »Ranas et muscas inquietantes penetralia cordis uestri utinam uos abiicere uel potius exterminare breui admonitione possem! Non ignoro apud Aristotelem dubitare de singulis non esse inutile. Teneo autem apud Hippocratem quod mutationes maxime generant morbos. Dicit Gregorius quod plante que sepe transponuntur radices non mittunt . . . . . In parabola 811 quoque Euangelii dum fatue uirgines irent emere oleum, clausa est ianua. Harum auctoritatum sensus hic est, ne instabiles simus, ne fluctuemus, ne omni uento circumferamur, ne dicamus, Ecce hic Christus, ecce illic. uidete itaque uocationem uestram, et bases, et plantas uestras statuite supra petram; et cum Iob dicite: In nidulo isto moriar, et tanquam palma multiplicabo dies meos.« Denique in Reguli S. Stephani Grandimontensis exstat  integrum caput 40, De uiris alterius religionis non recipiendis, quod ita incipit: »Alterius religionis uiros in hac religione recipi omnino prohibemus.« Scio equidem aliquos cum laude ad strictiora monasteria transfugisse: sed ne quis de eorum sibi blandiatur exemplo, scio etiam multo plures ad suam et aliorum confusionem id tentasse. Querebatur olim ea de re S. Bernardus ad Guillelmum abbatem scribens hoc modo : »Scio nonnullos de aliis congregationibus et institutionibus ad nostrum ordinem peruolasse, pulsasse, intrasse; qui hoc quidem agendo suis scandala reliquerunt, et nobis nichilominus attulerunt, dum quantum illos sua temeraria discessione, tantum nos turbauerunt sua misera conuersatione, quoniam superbe spreuerunt quod tenebant, et temere presumpserunt quod non ualebant. »uide Heft. l. Iu, tr. 2, disq. 6, et Goffrid. uindoc. l. Iu, epist. 2.

Tertio, his qui ex regulari et ordinata congregatione cum summi pontificis licentia transeunt ad laxiora,  responderi forte merito posset quod S. Bernardus Roberto nepoti, qui ex Cisterciensi familia ad Cluniacenses se transtulerat : »O insensate puer! quis te fascinauit non soluere uota tua, que distinxerunt labia tua? Annon ex ore tuo iustificaberis, uel ex ore tuo condemnaberis? . . . . Quid tibi frustra quispiam blanditur de absolutione apostolica, cuius conscientiam diuina ligatam tenet sententia? Nemo, inquit, mittens manum ad aratrum et respiciens retro aptus est regno Dei . . . . Tolle occasiones, respue blandimenta, adulationibus claude aures, te interroga de te, quia tu te melius nosti quam alius: attende cor tuum, discute intentionem, consule ueritatem, tua tibi conscientia respondeat, cur abieris, cur ordinem tuum, cur fratres, cur locum, cur me, qui et propinquus carne, et propinquior spiritu sum, deserueris. Si ut arctius, si ut rectius, si ut perfectius uiueres; securus esto, quia et non retro aspexisti; sed et gloriare cum Apostolo  dicens: Que retro oblitus, et ad ea que ante sunt, extentus, sequor ad palmam glorie: sin alias, noli altum sapere, sed time; quoniam  quidquid tibi amplius indulgens in uictu uestituque superfluo, in uerbis otiosis, in uagatione  licentiosa et curiosa, quam uidelicet promisisti, quam apud nos tenuisti: hoc procul dubio retro aspicere est, preuaricari est, APOSTATARE EST.« Illis etiam posset et istud eiusdem S. Doctoris ad Adam monachum aptari : »Quod et uos quoque non immerito timentes, nec satis de propria causa confidentes, remorsas ac remordentes conscientias apostolica conati estis delinire licentia. O friuolum satis remedium! quod non est aliud, nisi more protoplastorum cauteriatis 812 conscientiis texere perizomata, uidelicet ad uelamentum, non ad medicamentum, etc.« Et alibi mentem suam auctoritate S. Gregorii pape ita explicat : »Quisquis bonum maius subire, inquit, proposuit, bonum minus, quod potuit, sibi illicitum fecit: ad quod probandum subiicit testimonium de Euangelio dicens: Nemo mittens manum ad aratrum, et respiciens retro, aptus est regno celorum. Et infert: Qui igitur fortiori studio intenderat, retrospicere conuincitur, si relictis bonis amplioribus, ad minima retorquetur . Item ipse in homilia tertia super Ezechielem: Sunt nonnulli qui bona quidem que nouerunt operantur; atque hec operantes, meliora deliberant; sed retractantes, meliora que deliberauerant, immutant. Et quidem bona agunt, que ceperant, sed a melioribus, que deliberauerant, succumbunt. Hi nimirum ante humana iudicia stare uidentur in opera, sed ante omnipotentis Dei oculos ceciderunt in deliberatione.« Denique alibi  loquens de his qui, cum a laxioribus ad strictiora transierint, postmodum ad priorem uiuendi rationem redeunt: »Ego, inquit, de me dicam quod sentio. Ego Bernardus, si de bonis ad meliora, uel de periculosis ad securiora uoto et opere libere pertransissem; et illicita uoluntate ad ea que mutaui denuo recurrere presumpsissem, non solum APOSTATA, uerum etiam regno Dei non idoneus fieri pertimescerem. Hoc et B. Gregorius ait: Quisquis, inquit, maius bonum subire proposuit, minus bonum,  quod licuit, illicitum fecit: scriptum quippe est: Nemo mittens manum ad aratrum, et respiciens retro, aptus est regno Dei. Qui ergo fortiori studio intenderat, retrospicere conuincitur, si relictis amplioribus bonis ad minora retorquetur.«



CAPUT LXII. De sacerdotibus monasterii.


 Si quis abbas sibi presbyterum uel diaconum [a 1Kb] ordinari petierit, de suis eligat qui dignus sit sacerdotio fungi. Ordinatus autem, caueat elationem aut superbiam. Nec quidquam presumat, nisi quod ei ab abbate precipitur, sciens se multo magis discipline regulari subditum [b 1Kb] . Nec occasione sacerdotii obliuiscatur regule obedientiam et disciplinam, sed magis ac magis in Deum proficiat.

Locum uero illum semper attendat, quo ingressus  est in monasterio [c 1Kb] , preter officium altaris [d 1Kb] , et  si forte electio congregationis et uoluntas abbatis pro uite merito eum 813 promouere uoluerit. Qui tamen regulam a decanis uel prepositis constitutam sibi seruare [e 1Kb] sciat: quod si aliter presumpserit, non sacerdos, sed rebellio [f 1Kb] iudicetur: et sepe [g 1Kb] admonitus si non correxerit, etiam episcopus adhibeatur in testimonium. Quod si nec sic emendauerit, clarescentibus culpis proiiciatur de monasterio; si tamen talis fuerit eius contumacia, ut subdi aut  obedire regule nolit.





COMMENTARIUS.


 Si quis abbas sibi.] Sibi, hoc est suo monasterio. Ubi obseruat Menardus duplici olim nomine sacerdotes ordinatos fuisse: uel pro monasteriis suis, ut ex hoc capite constat; uel pro secularibus ecclesiis seu parochiis, ut habetur 16, quest. 1, cap. Si quis, cap. In parochia tua, cap. Cum pro utilitate Ecclesie, cap. Monachi, et cap. Ne pro cuiuslibet. Ad primos spectat  nostri Mabillonii obseruatio, qua docet , »Monachos olim, non  sub titulo paupertatis, sed sub monasterii sui fuisse ordinatos. Id quod patet ex concilio Londoniensi anni 971, in quo Eadgarus rex Glastoniensi monasterio certas leges ac prerogatiuas concedit, atque inter alia: Sanxit etiam ut quoties abbas loci uel  monachi aliquos suorum sacris ordinibus initiari decernerent, a quocunque presulum canon ce ordinato, aut in illius sede, aut in eodem Sancte Marie Glastigensi monasterio, tam monachos quam clericos, quos idoneos iudicarent, ad titulum S. Marie ordinari facerent. Et ita quidem sancitum fuerat in concilio Chalcedonensi; sed postmodum hec disciplina mutata est. Concilii hec uerba sunt in can. 6: Nullum absolute, id est sine titulo, ordinari debere presbyterum aut diaconum, nec quemlibet in gradu ecclesiastico, nisi specialiter in ecclesia ciuitatis aut pagi, aut in martyrio, aut in monasterio qui ordinandus est pronuntietur. Contrarium morem induxit Mendicantium  exemplum, et instabilitas monachorum. Huius loci occasione obseruandum uenit id quod in Actis S. Dunstani ad num. 29 notamus, eum primo ordinatum fuisse episcopum sine titulo, ea maxime ratione ut regali presentie, propter sua prouida consilia iugiter adesset.« uide eiusdem S. Dunstani uitam auctore Osberno, num. 12, sec. u Benedictino. Secundos respicit  id quod scribit sanctus Gregorius papa Mariniano Rauennati episcopo in gratiam monasterii SS. Ioannis et Stephani : »Ad ecclesiasticum officium nullus exinde producatur, nisi quem abbas loci admonitus propria uoluntate obtulerit. Quisquis autem ex predicto monasterio ad ecclesiasticum ordinem peruenerit, ulterius illic nec aliquam 814 potestatem, nec licentiam habeat habitandi.« Econtra uero qui sub titulo monasterii ordinabantur, ei ita alligabantur, ut in eo perpetuo manere cogerentur, ut patet ex eodem S. Gregorio scribente  uictori Panormitano episcopo, ut unum in Precoritano monasterio monachum ordinare debeat sacerdotem, »atque eum nec in ecclesia, nec in loco alio obseruare, sed illic iugiter permanere ex nostra quoque auctoritate constituat: quatenus et ille dum alibi non fuerit occupatus, in officio suo assiduus possit et utilis inueniri, et congregatio que sibi eum postulat ordinari, quoties necesse  fuerit, ipso sacrificii solemnitatem ueneratione debita celebrante, ualeat refoueri.« Hinc S. Fulgentium monasterii sui abbatem, et delitescere cupientem, Felix presbyterum ordinari curauit, »ut abbatis et presbyteri decoratus officio, nec monasterium relinquere, nec in alia posset ecclesia ordinari fortuito.« An uero huc respiciat concilium Londoniense anni 1075, decernens: »Ne aliquis alienum clericum uel monachum, sine commendatoriis litteris ordinet uel retineat?«

Presbyterum uel diaconum ordinari potierit.] Olim monachi non solebant sacris ordinibus initiari, nisi ad petitionem, aut saltem de licentia proprii abbatis, ut patet ex S. Gregorii epistola supra citata ad Marinianum, et insuper ex concilio Agathensi : »Si necesse fuerit clericum de monachis ordinari, cum consensu et uoluntate abbatis presumat episcopus.« Oblatus autem ab abbate, nisi obstaret aliud, ab episcopo ordinabatur, ex decreto Gelasii pape, quod refert Gratianus his uerbis : »Si quis monachus fuerit qui uenerabilis uite merito sacerdotio dignus uideatur, et abbas, sub cuius imperio Regi Christo militat, illum fieri presbyterum petierit, ab episcopo debet eligi, et in loco quo iudicauerit ordinari.« Quid autem ab ordinando exigerent episcopi, discimus ex hoc concilii Cloueshouiensis canone : »Episcopi nullum de clericis seu monachis ad sacrum presbyterii gradum ordinent, nisi prius eius uitam qualis exstiterit, uel tunc morum probitas ac scientia fidei existat, manifeste perquirant.«

De suis eligat.] Non de externis, ut semper presto sit ad sacramenta fratribus administranda, nec necesse sit foras egredi ad extraneum sacerdotem perquirendum: neque enim expedit omnino monachis  foras prodire; eoque respexit S. Gregorius cum ad petitionem Urbici, abbatis monasterii S. Herme, uictori Panormitano episcopo scribit , ut electum a congregatione, »cuius uita, mors [* 1Kb] , et actio, tanto possint ministerio conuenire, sine mora auxiliante Domino ualeat consecrari: quatenus nec ille de monasterio suo hac pro causa egredi, nec extraneum sibi ad peragendum sacrum opus cogatur adducere.« Et certe huiusmodi extraneus deesse posset, et reuera aliquando deerat, ut patet ex Rufino, lib. II de uita Patrum, cap. 11, ubi de sancto Heleno loquens hec habet: »Alio rursus tempore dominica die uenit ad monasterium quoddam fratrum, et cum uidisset eos non agentes 815 solemnitatem diei, causam requirit: cum autem dixissent, pro eo quod presbyter non adesset, qui trans flumen maneret, etc.« Ex his manifestum est quam longe a uero aberrent qui monachos olim in ecclesiis parechialibus diuinis interfuisse mysteriis incunctanter asserunt: quod utut uerum sit de eremitis, et forte de  aliquibus uirginibus Deo sacratis, de cenobitis nusquam demonstrari poterit. Sane primus eorum Pater S. Pachomius, si quando inter suos sacerdotem monachum non habebat, »ubi ad peragenda sacra mysteria erat necesse, presbyterum e uicinarum ecclesiarum una aliqua euocabat, atque ita ipsis absoluebatur solemnitas,« quemadmodum legimus in eius uita, num. 18 . Dixi exceptis forte uirginibus, quia reuera moniales in ciuitate Antinoi sub Talida abbatissa uiuentes die dominico gratia communionis progrediebantur in ecclesiam, testante Palladio in Lausiaca, cap. 138.

De suis ergo eligat, non proprio duntaxat motu, sed totius congregationis assensu et consilio: nam talem fuisse monasteriorum praxim colligitur ex S. Gregorii epistola ad uictorem episcopum Panormitanum de ordinando sacerdote in monasterio Precoritano, in qua sic loquitur : »Quia monachorum congregatio que in monasterio  Precoritano consistit, pro sacris missarum solemnibus peragendis presbyteri indigere probatur officio, atque de sua sibi congregatione in hoc ordine postulant consecrandum; fraternitatem uestram presentibus scriptis adhortamur ut quem sibi de congregatione sua unanimes duxerint eligendum, in predicto monasterio, sine mora uel excusatione aliqua, presbyterum debeat ordinare.« Idem patet ex uita S. Germani abbatis Grandiuallensis, num. 7 , quem »cum cerneret B. Waldebertus uirum esse industrium, eum presbyterum fieri iussit; omnisque chorus fratrum in eius ueneratione clamauerunt, dicentes Germanum dignum esse presbyterio.« Item ex uita S. Siuardi, abbatis Anisolensis , qui »factus est non solum monachus, sed et per electionem fratrum sacerdos.« Et ex uita u. Benedicti abbatis Clusani, auctore Guillelmo eius discipulo , qui »fratribus annuentibus et abbate iubente ad sacerdotium« promotus est: unde et Boherius in primo commentario: »Quanquam abbas  scire presumatur conscientias monachorum, et ei competat iussio in huiusmodi ordinum receptione, consulo tamen quod seniorum utatur consilio; multa enim oculos latent prelati.« Et in secundo: »Hanc autem electionem puto debere fieri ad testimonia fratrum: nam et antiquitus presbyter monasterii Pater monasterii dicebatur, ut hec electio inter precipua numeretur.« uide uitam S. Hugonis Aeduensis monachi, num. 6, sec. u, et uitam S. Gerardi abbatis Broniensis, num. 9, sec. etiam u.

Porro ex hoc loco constat, nec S. Benedicti mentem fuisse, nec consuetudinem, ut omnes passim in monasteriis, quemadmodum iam usus inualuit, sacerdotio initiarentur. Si enim omnes promiscue ad sacros ordines fuissent admissi, non necessaria uisa esset electio. Et certe 816 in pluribus monasterii,  aut nulli, aut pauci olim erant sacerdotes. S. Pachomius non patiebatur quemquam ex suis ad clericalem gradum ascendere, ut testatur eius uite scriptor, cap. 24 . In pluribus aliis monasteriis nonnisi missi ab episcopo presbyteri sacra mysteria celebrabant. In aliis quibusdam pro magno reputabatur unum aut alterum in monasterio esse sacerdotem: hinc S. Epiphanius ad Ioannem Hierosolymitanum se excusans quod Paulinianum S. Hieronymi fratrem in monasterio Bethleemitano sacerdotem ordinasset : »Cum uidissem, inquit, quia multitudo sanctorum fratrum in monasterio consisteret, et sancti presbyteri Hieronymus et uincentius propter uerecundiam et humilitatem nollent debita nomini suo exercere sacrificia, et laborare in hac parte ministerii que Christianorum precipua salus est: inuenire autem et comprehendere seruum Dei non posses, qui te, eo quod graue onus sacerdotii nollet suscipere, sepe fugiebat; sed nec alius quis episcoporum facile eum reperiret,  etc.« In monte Nitrie erant quidem octo presbyteri pro omnibus ibi constructis monasteriis; sed tamen ita ut quandiu primus illis ecclesie presbyter uixisset, nullus alius offerret, nec iudicaret, nec haberet sermonem. Neque id ante S. Benedicti tempora tantum, sed etiam multo post eius mortem, ut patet ex S. Gregorii pape epistolis, in quibus discimus defuisse aliquando in monasteriis sacerdotes: id quod nec miramur, cum etiam in ipsis parechiis aliquando defuisse constet ex l. I, epist. 45 et 51; l. u, epist. 2; l. uII, epist. 77, secunde indictionis. Denique S. Aurelianus in Regula sua decernit , ut »nullus honorem presbyterii aut diaconatus accipiat, preter abbatem, si uoluerit ordinari presbyterum, et unum diaconem et subdiaconem, quos ipse uoluerit, et quando uoluerit ordinandi habeat potestatem.«

Postea uero sensim et sine sensu ita accreuit in cenobiis sacerdotum numerus, ut ineunte seculo IX iam plures sacris essent initiati. In Centulensi monasterio  sub S. Angilberto abbate, qui anno 814 uiuere desiit, ex trecentis monachis triginta duo, ut minimum, erant presbyteri, sicuti constat ex eiusdem scripto ab Hariulfo in Chronico Centulensi relato , quo mandat »ut nulla dies pretereat absque sacrarum missarum decantatione: uidelicet ut, si non plus, uel triginta a fratribus diuersorum chororum per diuersa altaria misse quotidie agantur, exceptis illis duabus de conuentu, que mane et meridie solemnissime celebrantur.« Non multo post sub Salomone abbate S. Galli: »Fuerunt simul in nostro monasterio presbyteri 42, diaconi 24, subdiaconi 15, pueri 20,« inquit Ekkehardus Iunior in libro de Casibus S. Galli, cap. 1 . In litteris monachorum S. Remigii Rhemensis, quibus circa annum 838 societatem ineunt cum Dionysianis, exstat fratrum monasterii S. Dionysii in Francia catalogus in quo ex monachis centum uiginti tribus recensetur unus episcopus, presbyteri triginta tres, diaconi septemdecim, subdiaconi uiginti quatuor,  acolyti septem. Ex triginta monachis monasterii Croylandensis quos anno 870 817. Normannorum rabiem fugisse scribit Ingulfus , decem erant sacerdotes. In Chronico Piscariensi anno 1047 electioni abbatis Dominici ex triginta duobus undeuiginti sacerdotes, unus diaconus, reliqui monachi subscribunt . Denique in subscriptionibus uenditionis cuiusdam terre a monachis Laudunensibus S. Ioannis monasterio S. Theoderici facte anno 1184  ex quatuordecim monachis octo presbyteri, tres diaconi et tres subdiaconi recitantur. Tandem Clemens u in concilio uiennensi ad ampliationem cultus diuini statuit »quod monachi quilibet ad monitionem sui abbatis se faciant ad omnes ordines sacros, excusatione cessante legitima, promoueri.«

Qui dignus sit sacerdotio fungi.] Hanc dignitatem sed sacerdotii meritum in tribus potissimum constituit  Alexander III in concilio Lateranensi, cap. 3, ubi sic loquitur: »In cunctis sacris ordinibus et ecclesiasticis ministeriis etatis maturitas, grauitas morum, et litterarum scientia inquirenda est.« Id quod summo studio obseruari rogabant monachi Fuldenses in libello supplici ad Carolum Magnum, postulantes  ut »illi ad sacrum ordinem eligantur qui eruditi sunt uerbo et sancta conuersatione probati, et nec fures, nec scelerati, et qui sacerdotii iuris penitus sunt ignari.« Ad etatem uero quod spectat, exstat Petri uenerabilis statutum , »ut nullus nostrorum ad sacerdotium promoueatur, usque ad triginta uel saltem uiginti quinque annos.«

Optobit fortean aliquis antiquum rescire ordinem quo maiores nostri suos ad sacerdotii gradum promouerent. Rem ex antiquissimo Regule commentatore discere est opere pretium. Ut ergo abbas aliquis unum ex suis sacerdotali honore uolebat insignire, eum cui frater ille peccata confiteri soleret conueniens,  suam ei de promouendo illo monacho ad sacerdotium uoluntatem aperiebat, consiliumque eius rogabat: poterat enim latens aliquod in illo existere impedimentum abbati ipsi ignotum. Cumque ab eo abbas responsum accepisset, aliquam pretendebat occasionem qua solus ordinandus in capitulum non ueniret: »Et tunc, inquit Hildemarus, debet abbas pro illo fratre dicere sermonem ad fratres: Ego uolo cum Dei adiutorio facere talem fratrem presbyterum; unde rogo dilectionem uestram ut tam pro amore Dei, et saluatione nostra, et anime sue, qui sapit aliquid de isto fratre, per auctoritatem nostram dicat. Et hoc quidem iam de illo fratre nuntiatum est; sed nolo dicere et manifestare, sed per uos scire: nam in processu temporis maiori coniuratione uos constringam, si hoc non manifestaueritis. Hoc dicto, debet dare inducias per octo dies. Deinde debet uenire in capitulum, si aliquis non dixerit, et indicauerit de illo fratre, et coniurare omnes isto  modo: Adiuro et coniuro per communionem corporis et sanguinis Domini nostri Iesu Christi, et per sanctum baptismum, et remunerationem celestis gaudii, et professionem nostram, quam professi sumus, ut quicunque cognouit illum in tali peccato detentum, quod illum prohibet accedere ad oblationem 818 sacrificii, nuntiet mihi atque manifestet, quatenus ego preuaricator huius precepti non existam. Deinde si aliquis cognouerit, ueniat et nuntiet. Si autem non uenerit, tunc debet specialiter uocare unumquemque, et illum interrogare de motu, de incessu illius. Deinde si non poterit cognoscere indignum, tunc offerre debet ad ordinandum.« Hanc disciplinam aliqua ex parte imitantur Fulienses monachi, in quorum Constitutionibus hec lego : »Quoties quis erit in aliquo monasterio ordinandus, denuntietur id palam in monasterii cuius est capitulo; ut si quis labem aut uitium eius aliquod sciat propter quod ordinari debere non uideatur, indicet non publice quidem, sed priuatim superiori,  aut uni alicui seniorum.« Et hec ex parte abbatis ordinandum eligentis: quid uero ex parte ipsius ordinandi? Saluberrimum omnino sequatur S. Ioannis abbatis consilium : »Sic ergo, filioli mei, neque fugiendum omnimodis dicimus clericatum uel sacerdotium, neque rursus omnimodis expetendum: Dei autem iudicio relinquendum est quem uelit, et si uelit, assumere sibi ad ministerium uel ad sacerdotium.« Ea fuisse uidetur Fromundi Tegernsensis monachi animi dispositio, quam Peringero abbati suo scribens aperit his uerbis : »Hunc gradum nec multum renuo, nec multum desidero; sed uobis ceterisque senioribus in hoc obedio.«

Caueat ergo imprimis ne sacerdotii honorem ambiens abbatem proprio motu conueniat, ab eo sacrum ordinem extorqueat, aut etiam eo inuito ad tantum gradum ascendat: nam »Clericatum aut presidentiam  fratrum desiderare religioso haudquaquam competit: est enim morbus diabolicus, et uitium ambitionis, iudicium habens extreme diaboli malitie,« ut cum S. Basilio loquar : unde et illud cuiusdam imperatoris: Profecto indignus est sacerdotio nisi fuerit ordinatus inuitus; et Lucius papa III ad archiepiscopum Turonensem rescribens: »Honestius et tutius est subiectis, debitam prepositis obedientiam impendendo, in inferiori ministerio deseruire, quam cum prepositorum scandalo graduum appetere dignitatem; nec est in hac parte subiectorum desiderium confouendum.« Quapropter recte omnino Cistercienses olim decreuerunt, ut »qui abbates suos per se uel per alios inquietant, ut promoueantur ad ordines; a die qua hoc fecerint, usque ad biennium, non ordinentur, nisi promoti fuerint in abbates.«

Ceterum cum S. Benedictus presbyterum et diaconum simul prius nominauerit, mouerit fortassis aliquem, quod solius postea sacerdotii meminerit,  dicens, de suis eligat qui dignus sit sacerdotio fungi. Sed cum Menardo »notandum est sacerdotii nomen aliquando diaconis attribui. Nam diaconatus est quidam ordo sacerdotii, qui tertius appellatur, et presbyteratus secundus, ut patet ex Optato Mileuitano, l. I cont. Parmenianum: Quid  diacones in tertio, quid presbyteros in secundo sacerdotio constitutos? ac proinde recte dici potest diaconus dignus sacerdotio fungi, quia sacerdotium non modo de episcopatu et presbyteratu, sed etiam de diaconatu dicitur.« Addi etiam cum Bernardo 819 Cassinensi potest, istud sacerdotio fungi referri ad omnes sacros ordines, quorum sacerdotium, tanquam dignius nominauerit.

Ordinatus autem caueat elationem aut superbiam.] Quoniam, ut ait S. Bernardus, »in alto posito non altum sapere, difficile est, et omnino, inusitatum;« et, ut loquitur S. Gregorius , »plerumque rector eo ipso quo ceteris preeminet,  elatione cogitationis intumescit.« Et item : »Humana mens plerumque extollitur, etiam cum nulla potestate fulcitur; quanto magis in altum se erigit cum se etiam potestas adiungit!« Sapienter proinde sanctus legislator ordinatum ab electione et superbia deterret, dicens: Ordinatus autem caueat elationem aut superbiam; que duo, licet idem prorsus significare uideantur, »in eo tamen differunt, inquit Bernardus Cassinensis, quod elatio pertineat ad interiorem hominem, superbia uero ad illa signa per que perpenditur et cognoscitur superbire de gradu.« Utramque autem summo studio cauere debet ordinatus, quia quanto prelatus est aliis, tanto debet esse humilior: ut dignitatis altitudo mensura sit humilitatis. Recte enim Basilius Magnus : »Non te gradus cleri extollat, sed potius humiliet: progressus enim anime progressum humilitatis facere debet; econtra in postremis relinqui, et inhonoratum esse, ab elatione gignitur. Quanto magis ad sacros gradus te  accedere contigerit, tanto magis humilia teipsum.« Hec erat ipsissima mens S. Romani abbatis Iurensis, qui, ut scribit auctor antiquissimus in eius uita, n. 6 , ordinatus sacerdos »professionis pristine memor, auctoritatem clericalis officii monachali humilitate calcabat; ita ut cum solemnitas aduenisset, uix a fratribus sacrificii causa cogeretur stare superior; reliquis uero diebus monachum monachis exhibens, nichil in se eminentie sacerdotalis prestabat.« S. quoque Ioannes Damascenus, teste Ioanne Hierosolymitano, ex monacho presbyter factus, et lauram S. Sabe ingressus , »illud, quod duplici honore presbyteri digni sunt haudquaquam in mentem suam iniecit; sed uelut hoc dictum commutans, illud secum uoluebat, presbyteris duplici humilitati studendum esse, presbyteros religiose uite exercitationem duplo quam prius maiorem sibi uindicare.«

 Sciens se multo magis discipline regulari subditum. etc.] Quem in locum Hildemarus: »In hoc loco in quo dicit, sciens se multo magis discipline regulari subditum, intelligunt alii, ut debeat duci per septem gradus, id est ut etiam flagelletur. Et hoc comprobatur per hoc quod inferius dicit, nec occasione sacerdotii obliuiscatur regule obedientiam et disciplinam: obedientia ad operis exercitium; disciplina uero ad septem gradus.« Similiter Bernardus Cassinensis: »Hec clausula exercitium respicit operis; disciplina uero ad deductionem per gradus septem referri potest.« Boherius addit: »uel dic disciplinam, id est regule rigorem, uel id est cercitionem ac correctionem.«

Sed magis ac magis in Deum proficiat.] Tanto 820 enim perfectiorem esse oportet sacerdotem monachum, quanto perfectius sacerdos ad altare non tam imitari tenetur, quam referat Christum, et Christum quidem ad mortem usque obedientem, agniculum, factum pro nobis omnibus holocaustum  et sacrificium,« inquit Gerardus Belga monachus.

Locum uero illum semper attendat quo ingressus est, monasterium, preter officium altaris.] »Hoc est preter quando officium altaris agit,« inquit Hildemarus. Et Smaragdus: »Humilitatem semper intendens, locum suum in omnibus regulariter obseruans custodiat; et sic accedat ad pacem, ad communionem, ad psalmum imponendum, in choro standum, et in omnibus omnino locis, preter officium altaris, id est quando altario ministrat: altario enim assistens, primus stat, sacrificat, et primus pro omnibus orat, etiamsi ultimus inueniatur in ordine: et ideo nec locus ibi constituendus est, nec ordo tenendus.« Et Bernardus Cassinensis: Perinde est »ac si diceret: Non sedebit sacerdos superior seniore suo acolyto, preterquam quando exercet officium altaris: quia tunc, quando indutus est sacris, sedet post abbatem, uel prepositum, uel decanum super omnes alios; et quando celebrat, est super  omnes, et pro omnibus sacrificium reddit Deo.« Et certe in catalogo monachorum S. Dionysii in Francia supra citato  sacerdotes et alii sacris ordinibus initiati, imo ipse etiam episcopus cum aliis inserti monachis inscribuntur.

Et si forte.] »Expone nisi forte,« inquit Richardus de S. Angelo.

Electio congregationis.] Boherio hic in secundo comm. electio est »uotum, uel postulatio, aut approbatio.« At ex Bernardo Cassinensi electio hic pro sola approbatione sumitur.

Et uoluntas abbatis.] uoluntatem Bernardus Cassinensis mandatum interpretatur; Boherius mandatum, uel licentiam.

Promouere uoluerit.] Altiori gradu, aut officio donando.

Qui tamen regulam a decanis uel prepositis constitutam sibi seruandam sciat.] Id est »quod a decanis et prepositis sibi imperatum fuerit custodiat,« inquit Hildemarus. Regula enim pro precepto hoc loco  sumitur, quemadmodum docet Bernardus Cassinensis: nam nec decani, nec prepositi regulam edere possunt, ut scribit Boherius: quamuis Richardus de S. Angelo ex hoc textu inferat, »quod decani, siue prepositi possunt aliquid ordinare, siue statuere in monasterio,« citatque argum. extra de constitut. Cum accessissent.

Quod si aliter presumpserit, non sacerdos, sed rebellio iudicetur.] Quod duobus modis intelligi potest: uel ut estimetur rebellis, uel ut puniatur tanquam rebellis. Duplicem hunc sensum aperit Hildemarus sic scribens: »Istud iudicetur duobus modis intelligitur, id est pro condemnetur uno modo, et altero modo pro estimetur. Et ideo uarie intelligunt sapientes illum locum 821: sed illi qui intelligunt pro estimetur, ut sacerdos non flagelletur aut excommunicetur, sed credatur, pro reuerentia canonica, hoc intelligunt; et pro hoc quod S. Benedictus  dicit: Et sepe admonitus si non correxerit, adhibeatur episcopus in testimonium. Si uero depositus fuerit, tunc postea potest flagellari aut excommunicari . . . . . Tamen in monasteriis Francorum ita flagellatur presbyter ueluti alius monachus.« Ipse uero infra suam sententiam ita exponit: »Sanior est sensus, ut sicut diximus de monachis, si talis est persona cui non competat flagellum, nullo modo debet illi adhiberi; si talis est quem adiuuet flagellum, et non noceat, adhibeatur flagellum.« Ita quoque sentit Bernardus Cassinensis: »Licet nonnulli aliter hoc assumant, mihi tamen sic uidetur intelligendum, quod ex quo est inobediens et contumax, non iam debet iudicari sacerdos, id est non debet sibi deferri sicut sacerdoti, sed iudicari rebellio, id est sicut contumax et rebellis.« Similiter Richardus de S. Angelo: »Melius dicas, scilicet, quod potest et debet iudicari, seu puniri tanquam contradictor.« Priorem nichilominus sententiam sequitur Menardus noster: »Ob dignitatem et reuerentiam sacerdotii . . . neque  illos flagellis aut excommunicationi subiicit; sed statuit ut iudicentur ut rebelles; deinde si non emendauerint sepius admoneantur; si nec sic correxerint, episcopus adhibeatur in testimonium: tandem clarescentibus culpis, id est patentibus et manifestis, ita ut propter dignitatem presbyteratus sint aliis scandalo, proiiciantur.«

Et sepe admonitus.] »Ac si diceret, inquit Hildemarus, non per gradus ducatur, sed admoneatur.« Illud autem sepe Boherius in secundo comment. exponit tertio, ut supra de decanis, uel quater, ut infra de preposito monasterii.

Etiam episcopus adhibeatur in testimonium.] Hunc locum uarie uarii exponunt. Hildemarus mentem suam ita explicat: »Notandum est quia pro illis sacerdotibus qui sacerdotes ueniunt in monasterium, non dicit regula adhiberi episcopum in testimonium, sed solummodo pro illis sacerdotibus qui in monasterio  consecrantur. Ideo non pro illis qui sacerdotes ueniunt in monasterium, eo quod illi in alio titulo fuerunt consecrati, non est opus episcopum adhiberi in testimonium. Illi autem sacerdotes, quia in illo titulo fuerunt consecrati, ideo necesse est ut adhibeatur  episcopus in testimonium.« Bernardus Cassinensis, quod episcopus adhibeatur in testimonium, non necessitatis esse existimat, sed honestatis duntaxat: »Dictum hoc, inquit, in monasteriis non exemptis de diecesano locum habere potest; quia ductus per septem gradus per diecesanum habebit deponi secundum quosdam. Ego uero a littera non recedens, quando dicit adhibeatur in testimonium, puto quod solummodo exponenda est contumacia et inobedientia episcopo, ut sit quasi testis, ad iustificandam correctionem et disciplinam. Et propterea hoc non credo esse necessarium, sed honestum: manifestum est enim per sequentia quod adhuc remanet 822 in foro abbatis, iudicandus ab eo; nam sequitur: Qui si nec sic emendauerit, clarescentibus culpis, etc.« Nicolaus de Fractura hec intelligit »in monasteriis non exemptis, ubi ad episcopos in defectum abbatum non corrigentium subditorum excessus spectat correptio.« Similiter Boherius sentit hoc locum habere in monasterio non exempto; ut  deductus per septem gradus a diecesano episcopo deponatur. Et certe olim monachi sacerdotes non minus episcopo quam abbati subiecti erant, ut probat Menardus, quod tamen improbasse uidetur Glaber Radulfus in uita S. Guillelmi, Luciacensis primum monasterii monachi, ac postea abbatis S. Benigni Diuionensis, ubi hec scribit: »Insoleuerat etiam male arrepte consuetudinis usus, ut nullus fratrum loci illius  leuitici ordinis gradum prius susciperet, quam sese assertione iurandi promitteret seruaturum fidelitatem episcopo.

Quod si nec sic emendauerit, etc.] Ubi Hildemarus: »Quod uero dicit: quod si nec sic emendauerit, etc, manifestatur quia iste sacerdos per octo gradus duci debet, non per septem, sicut alius monachus uel sacerdos. Id est, primus gradus est secreta admonitio, secundus publica correptio, tertius gradus est excommunicatio simplex, quartus gradus est nimiis ieiuniis, quintus gradus si dignus est flagellis, sextus  gradus est oratio, septimus gradus episcopus, deinde expulsio.« Atque ex hoc loco non obscure colligitur monachos sacerdotes olim ex monasteriis inconsulto episcopo haud expulsos fuisse. uide concil. Meldense can. 59.



CAPUT LXIII. De ordine congregationis.


 Ordines suos in monasterio ita conseruent, ut conuersionis tempus et uite meritum discernit, utque abbas constituerit. Qui abbas non conturbet gregem sibi commissum, nec quasi [a 1Kb] libera utens potestate, iniuste disponat aliquid; sed cogitet semper quia de omnibus iudiciis et operibus suis redditurus est Deo rationem. Ergo secundum ordines quos constituerit, uel quos habuerint ipsi fratres, sic accedant  ad pacem, ad communionem [b 1Kb] , ad psalmum imponendum, in choro standum. Et in omnibus omnino locis etas non discernat ordines [c 1Kb] , nec preiudicet, quia Samuel et Daniel pueri presbyteros iudicauerunt.

Ergo exceptis his quos, ut diximus, altiori consilio abbas 823 pretulerit, uel degradauerit certis ex  causis, reliqui omnes ut conuertuntur, ita sunt: ut, uerbi gratia, qui secunda hora diei uenerit in monasterio, iuniorem se nouerit illo [d 1Kb] esse qui prima hora uenit diei, cuiuslibet etatis aut dignitatis sit: pueris per omnia ab omnibus disciplina conseruata [e 1Kb] .

Iuniores igitur priores suos honorent, priores iuniores suos diligant. In ipsa appellatione nominum, nulli liceat alium puro nomine appellare: sed  priores iuniores suos fratrum nomine. Iuniores autem priores suos nonnos uocent: quod intelligitur paterna reuerentia. Abbas autem, quia uices Christi agere [f 1Kb] creditur, Domnus et Abbas uocetur; non sua assumptione, sed honore et amore Christi. Ipse autem cogitet, et sic se exhibeat, ut dignus sit tali honore.

 Ubicunque autem sibi obuiant fratres, iunior a priore benedictionem petat. Transeunte maiore, minor surgat, et det ei locum sedendi. Nec presumat iunior consedere, nisi ei precipiat senior suus, ut fiat quod scriptum est: Honore inuicem preuenientes  . Pueri, parui, uel adolescentes, in oratorio, uel ad mensas, cum disciplina ordines suos consequantur. Foris autem, uel ubi ubi [a 1Kb] , custodiam habeant et disciplinam, usque dum ad intelligibilem etatem perueniant.





COMMENTARIUS.


 Ordines suos in monasterio ita conseruent, ut conuersionis tempus, et uite meritum decernit, utque constituerit abbas.] Tria in statuendis ordinibus attendi uoluit: 1o conuersionis tempus, 2o uite meritum, 5o que constituerit abbas: quanquam nonnulli, ut asserit Hildemarus, secundum cum tertio confundant, eo quod abbatis sit discernere uite meritum, nullusque existat qui pro uite sue merito superiorem sibi gradum petere presumat; et eum qui talia auderet,  sane pro uite merito, non superiorem, sed omnino inferiorem locum consequi mereretur. Non sine causa tamen utrumque distinguitur ab aliis: sunt enim nonnulli qui ex uite merito nullo sunt digni superiori loco, quos tamen 824 necessitatis, aut etiam utilitatis ergo ad altiorem locum promouere sola abbatis uoluntas solet. uerbi gratia, est aliquis qui nulla uite sanctitate discernitur ab aliis, qui nichilominus, eo quod egregie cantat, aliis in choro sola abbatis uoluntate prefertur. Sed qui sunt huiusmodi, in iis tantummodo artibus quibus preceliunt aliis, eos precedere oportet: uerbi gratia, cantor in choro, non in capitulo, non in refectorio, etc., ut recte obseruauit Hildemarus. Unde quamuis sit abbatis discernere singulorum merita, et quosque, ut uoluerit, ad altiorem quam ingrediuntur gradum promouere possit, sobrie tamen hac uti debet potestate. Hinc S. Pater subdit.

Qui abbas non conturbet gregem sibi commissum,  etc.] Hic, ut scribit Bernardus Cassinensis, »triplici freno considerationem constringit abbatis. Primo quod paci subditorum intendat, gregem non conturbando. Secundo quod omnia iuste disponat, potestatis libertate non abutendo. Tertio quod tam opera quam iudicia Deo sunt cognita, et semper timeat discussionem extremi iudicii cogitando.«

Sic accedant ad pacem.] Scilicet que datur in missa, ut docent Bernardus Cassinensis, Nicolaus de Fractura, Richardus de S. Angelo, Boherius in secundo commentario, Theobaldus Artaldus, et Nicolaus Brauus; uel que datur aduenientibus hospitibus aut in missa, ut Menardus; uel tandem que datur in missa, aut accedentibus hospitibus, aut professis post missam, aut in missa Euangelio dicto a textu Euangelii sine cruce in quibusdam monasteriis, ut exponit in primo commentario Boherius. De modo dandi et accipiendi in missa pacem ante communionem, de qua hunc locum interpretor, uide que diximus in l. II de Antiq. monach. Ritibus, c. 3

 Ad communionem.] Hunc locum de communione corporis et sanguinis Christi exponunt omnes commentatores, nullo, quem sciam, refragante, ad quam cuncti suo quique ordine accedebant, ita tamen ut ministri altaris alios precederent. Ubi obseruandum uenit quod scribit Udalricus , scilicet quod si abbas iustis ex causis aliquem conuersum in capitulo, aut in refectorio, eleuare uoluerit, tamen »ad pacem, et ad communionem, sicut et ad aquam benedictam, secundum ordinem sue conuersionis« accedere debet. Porro qui iustis ex causis aberant a missa, communicaturi tamen properabant circa tempus orationis dominice, ut discimus ex Regula SS. Pauli et Stephani : »In hora qua sanctum corpus et sanguinem communicaturi sumus, presentes esse festinemus ad dicendum: Libera nos a malo.« Ex quo loco patet non omnes olum monachos diebus dominicis, quibus presertim communicabant,  integro misse sacrificio interfuisse, id quod maxime coquine hebdomadariis contingere poterat.

Ad psalmum imponendum.] Id est ad antiphonam psalmi  imponendam, uti exponunt Hildemarus, Bernardus Cassinensis, Nicolaus de Fractura, Boherius, Turrecremata, 825 Heftenus. Additque Bernardus Cassinensis: »Et hic est supplendum, quod illi secundum ordines suos legant, aut cantent, qui possunt officium implere, ut  illud cum 38 capitulo concordare possit, ubi dicutur: Fratres autem non per ordinem legant aut cantent.«

Quia Samuel et Daniel pueri presbyteros iudicauerunt.] Samuel quidem Heli et eius filios iudicauit; Daniel uero duos iniquos presbyteros Susannam opprimere uolentes. Sic S. Ignatius Magnesianos monet, ne Demam episcopum ob iuniorem etatem contemnant, cum Daniel duodecennis senes calumniatores conuicerit; et Samuel paruulus Heli nonagenarium redarguerit; Salomon annum etatis duodecimum adeptus mulieres pro filiis iudicauerit; Iosias rerum potitus etatis anno octauo aras et templa subuerterit, lucosque succiderit.

Reliqui omnes, ut conuertuntur, ita sint.] Id est iuxta tempus et diem conuersionis ordines suos obseruent. Hanc disciplinam S. Benedictus ex S. Pachomio eiusque discipulis accepit, de quibus S. Hieronymus ait : »Quisquis monasterium primus ingreditur, primus sedet, primus  ambulat, primus psalmum dicit, primus in mensa manum extendit, prior in ecclesia communicat; nec etas inter eos queritur, sed professio.« Idem postea decreuit S. Isidorus in Regula : »Qui in monasterio prior ingreditur, primus erit in cunctis gradu uel ordine; nec querendum est si diues sit aut pauper, seruus an liber, iuuenis an senex, rusticus an eruditus: in monachis enim nec etas nec conditio queritur, quia inter serui et liberi animam nulla est apud Deum differentia.« Et S. Fructuosus : »Qui primus in monasterio conuersus fuerit, primus ambulet, primus sedeat, primus eulogiam accipiat, primus communicet in ecclesia, prior loquatur cum interrogantur fratres pro aliqua questione, prior psalmum dicat, in choro primus consistat, hebdomadam primus faciat, manum in mensam primus extendat; nec etas sola inter fratres requirenda, sed conuersatio est, et laboris studiique propositum. Unde et hec discretio senioris est prestolanda, ut quem quomodo erga  Dei amorem cultumque feruentem uiderit, sic honoret: non enim generis dignitas, aut rerum opulentia quam quisque habuit in seculo, uel etatis grandeuitas exquirenda, sed uite rectitudo, et ardentissime fidei merita debent esse pensata: ille enim potior, qui Deo proximior, iudicandus est.« S. Donatus in Regula ad uirgines, c. 66, S. Benedictum pene ad uerbum exscribit, eique concinit Regula Cuiusdam item ad uirgines, c. 22. Unus est Magister, qui ab aliis discrepans, nulla conuersionis habita ratione, ordines ab abbate uult quotidie confundi, ut nullus inter fratres uideatur primus, nullus appareat nouissimus: Abbas, inquit , »semper eorum confundat gradus, uicibusque ad mensam secus se sedere faciat, uicibusque in oratorio iubeat secus se uniuersos stare, uniuersos uicibus post se psalmos imponere, ut nullus de secundo honore iam reddatur elatus, siue de ultimo gradu aliquis se faciat  desperatum.« Sed ad S. Benedicti textum reuertor.

826 Cum omnes, ut conuertuntur, ita esse S. Pater instituerit, querunt an ab ingressu in monasterium, an uero ab emissa professione conuersionis tempus intelligendum sit. Posterius asserit Boherius, prius Heftenus. Fundamentum Boherii est maxime, quia fratres perfecte non conuertuntur, nisi per professionem monasticam, per quam tunc primum duntaxat in congregatione suscipi et reputari incipiunt. Contrarium elicit Heftenus  ex ipso S. Regule textu, quem ipse S. Benedictus quasi exponens, dicit, ut qui secunda hora diei uenerit in monasterium, iuniorem se nouerit illius esse qui prima diei hora accesserit. Quem locum non de professione, sed de ingressu in monasterium intelligendum esse contendit; cum uix fieri possit ut unus prima hora, alter secunda professionem emittat; sed si plures una hora profiteri necesse sit, eadem hora, non diuersis, uota pronuntiare experientia docuerit: quod confirmat auctoritate Petri Walnen, et Walloncapellii,  qui idem sentiunt. Et certe ita obseruatum fuisse olim apud nostros Dionysianos a maioribus accepi. In Institutionibus etiam ordinis Cisterciensis hec lego : »Nouitiorum autem qui primus ingreditur capitulum, si perseuerauerit, prior habeatur, etiamsi benedicatur posterior ante ipsum.« Et in Statutis Guigonis : »Ordinem autem siue in refectorio, siue ubicunque, eum cuncti tenemus, quem singulis suus dedit aduentus:« a quo derogant antiqua Statuta Carthusiensium dum scribunt , ut »quando nouitii duo ad aliquam domum ueniunt, qui posterior uenit, si prius professionem lecerit, primus deinceps remaneat.« Sed in his omnibus laudabili cuiusque congregationis consuetudini insistendum existimo: neque uero ita ad litteram accipiendum esse exemplum a S. Benedicto propositum, quod forte duntaxat proposuit, ut clarius doceret eum qui primus per professionem monasticam  congregationi insertus est, alios debere precedere.

Sed cum B. Benedictus aliquos certis de causis aliis preponi permittat, optabit fortean aliquis rescire quinam illi esse debeant. uerum id cuiusque monasterii et congregationis constitutiones satis declarant. Hildemarus sui temporis morem ita exponit: »Sciendum est quia decani minores uel circatores, pro hoc quia decani sunt uel circatores, non debent preesse aliis, hoc est non debent preponi in choro, aut in capitulo, aut in alio uero loco, excepto si deesset abbas, aut prepositus, aut decanus maior. Tunc unus illorum debet preponi, qui teneat locum abbatis. Nam ideo dixi non debere preponi, quia non est ratio ut in isto uno anno, cum habent ministerium, supponantur: in altero anno, cum non habent ministerium, iterum sedeant inferius loco quo intrauerunt. Decanus uero maior aut prepositus debent preponi, pro eo quod illi seruant locum abbatis si non est. Quando non est, seruat prepositus locum abbatis; quando uero non est prepositus, seruat decanus  maior locum abbatis in excommunicando et in omnibus.« Apud Cluniacenses ad abbatis dexteram sedebat maior prior ex Udalrico, lib. III, c. 4; sed non item prior claustralis, de 827 quo idem Udalricus eiusdem libri cap. 6: »Prior claustralis uicarius est maioris prioris per omnia. Hic est, quocunque D. abbas proficiscatur, quocunque prior, qui in claustro iugiter moratur, et qui precipue pondus totius ordinis portat: propter quod tamen in choro non est aliquantulum promotus, excepto quod, absente priore, primus offert, primus procedit ad pacem, et primus ad aquam benedictam.« Apud Cistercienses prior, ex libro Usuum cap. 111, primum post abbatem locum ubique tenebat; at subprior presente abbate, neque in choro, neque in capitulo, neque ad collationem proprium locum mutabat, ex cap. 112. Eadem erat Bursfeldensium disciplina, ex Ceremoniali, dist. 2, cap. 2 et 3

 Querit insuper Boherius, »an quoad loca et subscriptiones in abbatibus ad concilia congregatis considerari debeat tempus conuersionis, an tempus sue promotionis;« respondetque: »Dico quod tempus promotionis. Generale enim est ut qui prius dignitatem assequuntur aliis preferantur, et ille gradus ceteros antecedet, quem labor prolixior et stipendia longiora fecerint anteire. Exemptos tamen abbates puto aliis preferendos; ceteris enim concurrentibus, ratio priuilegii est habenda.«

Pueris uero per omnia ab omnibus disciplina teneatur.] Ergo que hactenus a S. Benedicto dicta sunt solos in adulta etate conuersos spectant, non pueros, qui separatim ab aliis una cum pulsantibus, seu nouitiis, instituebantur, ut patet ex antiquissima monasterii S. Galli delineatione, in qua celle nouitiorum inscriptus legitur hic uersus:

Oblati hoc claustro pulsantibus associantur,
 et qui proinde ab aliis ordines suos inter se seruare debent donec ad annum etatis decimum quintum perueniant: quo tempore, aut circiter, exeuntes de custodia, eum accipiebant locum quo monasterium ingressi erant, ut auctor est Hildemarus in Regule cap. 70. Unde et Petrus Boherius hunc locum exponens: »Hoc, inquit, dicit, ne credat aliquis quod puer uel adolescens decrepito uel presbytero ultimo conuerso preponatur.«

In ipsa autem appellatione nominum, nulli liceat alium puro nomine appellare.] Laudatur ea de re S. Fulgentius, quod »circa singulos ita mansuetus fuit, ut neminem fratrum puro nomine clamitaret.« Puro autem nomine appellari est appellari solo nomine, ut dicit Hildemarus, siue, ut loquuntur Bernardus Cassinensis, Nicolaus de Fractura, et Boherius, sine adiectione, id quod tribus quatuorue modis fieri potest: uel solum baptismi nomen enuntiando, uerbi gratia, Petre, Paule; uel solum familie nomen, uerbi gratia, le Blanc, le Noir, la Perche; uel solum nationis, ut Germane,  Hispane; uel officii aut dignitatis, ut, Sacrista, Cantor, Decane, Preposite, quod aut seculum sapit, aut contemptum, imo etiam aliquando prebet occasionem superbiendi, dum ei suggeritur a cogitationibus suis se non 828 esse ut ceteri hominum, ut pote tali prepositum officio, ex tali oriundum familia, tam clara, tam illustri.

Sed priores iuniores suos fratres nominent.] Iuniores hic uocat, non quidem infantes, siue, ut aiunt, simpliciter etate iuniores; sed comparatiue ad antiquiores et priores in ordine professionis, ut indicat pronomen suos: non enim dicit priores iuniores fratres nominent, sed iuniores suos, id est sibi inferiores in ordine professionis: unde contingere potest ut unus et idem monachus frater et nonnus uocetur, frater ab antiquiore, nonnus ab inferiore. Certe seculo XII Ioannes sacerdos et monachus frater Ioannes appellatus legitur in uita S. Aiberti num. 7 . Alius tamen usus uiguit apud Cluniacenses, in quorum antiquis Consuetudinibus reperio : »Si  quem fratrem appellat, nunquam puro nomine appellat, nisi domnus adiungat; et pueros fratres nominat. Item proprium nomen dicturus, semper frater premittit.« Quare autem iuniores S. Benedictus appellari uoluerit fratres, ita explicat Hildemarus: »Bene fratres iussit appellari, quia uno sacro fonte baptismatis sunt renati, et uno Spiritu sanctificati, et unam professionem professi sunt, et unam remunerationem adipisci desiderant, et una matre, id est sancta Ecclesia editi sunt.« Aliquid simile habet Bernardus Cassinensis. uide Heftenum, lib. III, tract. 4, disq. 2.

Iuniores autem priores suos nonnos uocent, quod intelligitur paterna reuerentia.] »Idem ergo significat nonnus quod Pater reuerendus. uox antiqua, et apud monachos honoris ac reuerentie causa usurpari solita, ut patet tum ex hoc loco, tum ex concilio Aquisgranensi, decernente , »ut qui preponuntur nonni uocentur, id est paterna reuerentia.«  Ita etiam Papias: »Nonnos uocamus maiores ob reuerentiam: nam intelligitur paterna reuerentia.« Ea uoce S. Columbanus Petrum apostolum nuncupat; »Priuilegium dedit clauiculario, communi omnium nonno.«

Porro cum synodus Aquisgranensis decernat ut prepositi nonni uocentur, suspicabitur forte non nemo prepositos, nonni nomine spreto, domni, quod soli abbati competit, siue honoris aut ambitionis, siue cuiuscunque alterius rationis gratia, sibi assumpsisse, quod corrigere uoluerit. Aut forte prepositos intelligit quoscunque professione antiquiores, qui suis iunioribus ubique ex Regula preponuntur, quique iam nonni nomen in domni mutauerant, ut colligitur ex Smaragdo illius temporis auctore, qui hunc locum exponens sic scribit: »Sicut tunc apud illos paterna exhibebatur reuerentia, ut priores uocarentur nonni: ita nunc apud nos exigitur hodie ut ipsa paterna reuerentia priores nostri a nobis uocentur domni.« Id quod uiguit etiam apud Cluniacenses,  teste Udalrico lib. II, cap. 20. Perseuerabat tamen apud nostros Corbeienses nonni appellatio seculo IX, ut patet ex uita Anscarii Corbeiensis primum monachi , postea episcopi Bremensis, in qua lego: »Socium illi ex uestra fraternitate uenerabilis abbas inuenit nonnum Witmarum.« Perseuerauit 829 et apud Cistercienses, ex libro Usuum cap. 98 et ex uita Caroli abbatis uillariensis , cuius hec uerba: »Cum uideritis nonnum Conradum nouitium uillariensem.« Et item: »Una cum nonno Walterio simplici monacho.« Perseuerauit et apud Cassinenses usque ad tempora Bernardi Cassinensis, ut constat ex ceremonia pronuntiandi officiales ab eo instituta, que est hoc modo: »uicarius ordo postulat ut in hac futura hebdomada canat nonnus Amicus missam; coquine seruitium nonnus Remigius faciat; ad seruitium ecclesie nonnus Iacobus, etc.« Sed de hac uoce uidesis Menardum, Heftenum, et Cangii Glossarium.

Abbas autem quia uices Christi agere creditur, domnus  et abbas uocetur.] Ubi Bernardus Cassinensis: »Littera ultramontana non habet dominus, sicut littera Cassinensis, sed habet domnus; et sine dubio domnus uidetur plus habere reuerende maturitatis, et dominus plus metuende potestatis.« Bernardum sequitur Nicolaus de Fractura: dominus etiam legit Richardus de S. Angelo. Item Concordia Regularum, codices uictorini, editio Guidonis Iuuenalis, Louaniensis, et Ioannes Bertelius; eamque lectionem, quam in omnibus Cassinensis bibliothece mss. reperiri asserit, pluribus tueri conatur Paulus Augustinus a Ianua. uerum antiquis non uidetur fuisse nisi unus Dominus Deus: unde etiam Augustus imperator domini nomen recusasse legitur apud Orosium, lib. uI, cap. 22. Quanquam postea a scriptoribus, ut humiliori uocabulo uterentur, ex uerbo dominus factum sit per syncopen domnus. Qua uoce sanctos uiros, episcopos, reges, aliasque honorabiles nobilesque personas appellarunt: unde in antiquis litaniis  summus pontifex domnus apostolicus appellatur. Ita apud Seuerum Sulpicium, epist. 2, Domnum Martinum obiisse nuntiant; uita B. Alcuini, num. 22, sec. Iu Bened., uade ad sepulcrum domni Martini; S. Gregorius, lib. I Regist., cap. 6, Domnum Alexandrum, domnum Theodorum, filium meum Marinum, domnam Eusiciam, domnam Eudochiam, domnam Dominicam mea peto uice salutari; Statuta S. Adalardi, Missa domne Balthilde; Aimonius, lib. Iu de Gestis Francorum, c. 68, Domnus Carolus rex habuit conuentum generalem in Wormatia ciuitate. Hinc tritus ille uersiculus:

Celestem Dominum, mortalem dicito domnum.

Sed quod soli tunc abbati competebat domni nomen, nunc omnibus fere monachis promiscue tribuitur; id quod iam tempore Smaragdi abbatis usu receptum fuisse constat ex eiusdem loco supra citato, et apud Cluniacenses ex Udalrico etiam laudato.  Etsi credamus non defuisse etiam olim qui utrumque domini et domni titulum respuerint, patres simpliciter appellati. Ita Hilboldus Heriensis abbas ab Ermentario in Translatione S. Filiberti, cap. 1, uocatur pater Hilboldus. Ita Geilo abbas Heriensis in Chronico Trenorchiensi pater Geilo appellatur. Ita Usuardus monachus S. Germani a Pratis ab Aimoino in Histor. Translat. SS. Georgii et Aurelii, num. 6, Usuardus pater 830 dicitur. Denique in uita S. Anscarii, quem primo nonnum Witmarum appellatum legimus, postea pater Witmarus nuncupatur. Ceterum in subscriptione nominum non solum simplices monachi, sed ipsi etiam abbates proprii nomini frater premittere solebant. In Chronico Centulensi, lib. Iu, Geruinus chartam quamdam ita incipit: Ego frater Geruinus abbas monasterii S. Ricarii. Seculo XI  Bouo abbas Sithiensis Widoni Rhemensi archiepiscopo scribens, epistolam ita inscribit : Domino prestantissimo archiepiscopo Widoni frater Bouo indignus  abbas Sithiensis cenobii. In subscriptionibus monachorum Piscariensium in electione Dominici abbatis omnes, etiam prepositus et alii sacerdotes, nomini proprio premittunt frater. Anno 1313, Adam abbas S. Faronis Meldensis chartam ita incipit : Frater Adam diuina permissione monasterii S. Faronis ordinis S. Benedicti abbas humilis. Denique anno 1493, in Instrumento Reformationis ordinis Cisterciensis articulis Parisiensibus premisso omnes abbates inscribuntur fratres .

Ubicunque autem sibi obuiant fratres, iunior a priore benedictionem petat.] Scilicet »in his locis et horis ubi licet loqui; uerum si aliis locis et horis fuerint, in corde suo petet benedictionem inclinato capite,« inquit Hildemarus. Similiter et Bernardus Cassinensis: »Ubi et quando licet loqui, tunc modeste potest dicere benedicite; ubi et quando non licet loqui, sola capitis inclinatio erit benedictionis postulatio.« Concinunt Nicolaus de Eractura, Boherius, et Turrecremata,  ut merito ad Cisterciensium obiecta Petrus uenerabilis responderit : »Ubicunque sibi obuiant fratres, iunior a priore benedictionem petit, benedicite dicendo, si extra regularia loca fuerit, et humiliter inclinando; sed nichil ore proferendo, si intra officinas regulares sibi occurrerit. Quod si semper loquendo hanc peti debere dicitis, uideant discreti utrum superflue locutioni utile silentium imponi an supponi debeat: superfluam idcirco dicimus, quia ad id quod eque bene silentio potest fieri, linguam non esse necessariam, et ideo superfluum existimamus, maxime cum nullius sermonis propter hanc salutationem proferendi in regula facta fuerit mentio; sed et si hoc, prout uultis, indifferenter concederetur, forte ab aliquibus, non plane maturitate fundatis, inania pro utilibus, ludicra pro seriis, maledictiones pro benedictionibus proferrentur; hoc ne contingat, censura silentii prohibemus.« Que hactenus a Petro uenerabili dicta sunt  mouent nos ad querendum amplius quomodo quibusue uerbis peteretur ac daretur hec de qua hic agit S. Pater benedictio. Regula Cuiusdam ad uirgines decernit , ut »quando sibi mutuatim in uia uel in quocunque loco occurrerint, cum omni humilitate ab inuicem flectentes benedictionem rogent; et si una ex eis senior fuerit, prius iunior benedictionem postulet, tunc demum senior prosequatur.« Capitulum 29 monachorum Sangallensium, »ut ubicunque sibi obuiauerint fratres, iunior benedictionem petens, in uno loco inclinatus, usque dum tribuens benedictionem prior transeat.« S. Hildegardis 831 hanc benedictionis petitionem constituit in simplici »salutatione, qua seniori suo se subiectum esse in omni humilitate demonstrabit.« At Boherius benedictionem uult peti »inclinatione et uerbo pariter, si locutionis tempus sit; sin autem, inclinatione tantum. Et pari utique modo, inquit, fit responsio per  priorem.« Quenam uero sint illa uerba quibus petitur benedictio, ex Ordine conuersationis monastice didicimus: »Ubicunque exinde sibi obuiant fratres, iunior priori inclinato capite dicat benedicite.« Cui concinunt ea que supra scribebant Petrus uenerabilis et Bernardus Cassinensis. Addere possumus Boherium in secundo commentario ita scribentem: »In monasteriis quidem Specus Sublacensis et montis Cauensis hoc optime practicatur: nam in obuiatione, ut ipse uidi, semper iunior ait priori benedic, pater. Sed quod prior quidquam respondeat non audiui, nec etiam ex regula capio quidquam de prioris responsione, nisi Deo gratias respondeat.« Sed quod Boherium preteriit, Regula Magistri declarat, prescribens  ut excommunicato »petenti benedictionem nullus respondeat Deus.« Bernardus Cassinensis ad caput 25 de excommunicato loquens: »Si forte ille benedicite diceret, nullus Deus uel Dominus respondere deberet.« Et uallisoletanorum Constitutiones: »Hanc benedictionem petimus dicendo benedicite,  et inclinando uersus illum qui preterit; qui si sit decanus, uel multi temporis professus, dicat Dominus. uel si malit, ob maiorem humilitatem, petat eius iunioris benedictionem dicendo benedicite.« Nunc uero Cassinenses hanc benedictionis petitionem intelligunt signo magis quam uerbo, ideoque per solam capitis inclinationem faciendam esse prescribunt.

Hanc porro petende benedictionis consuetudinem non solum ab antiquis monachis, apud quos occurrens S. Apollinari Macarius ei dixit, Benedic, pater , hausit S. Benedictus; sed etiam a primis Christianis, qui inter se conuersantes, sibi inuicem occurrentes, se salutantes benedicebant, ut ex Tertultiano manifestum est : »Et quod penes Deum bonitatis et benignitatis omnis benedictio inter nos summum sit discipline et conuersationis sacramentum, benedicat te Deus tam facile pronuntias quam Christiano necesse est.«

Transeunte maiore, minor surgat, etc.] Ita etiam  S. Basilius : »Ne festines sedere coram maiore: si uero tibi precipiat, ne sedeas in eadem cum illo seda; sed respiciens hinc inde, festina inferiorem inuenire cathedram, ut te Deus ob hanc humilitatem honoret.« S. Fructuosus : »Coram senioribus suis prior nullus ambulet, neque non iussus sedeat uel loquatur, sed honorem fratri seniori et reuerentiam ut condecet competenter exhibeat.« Regula Cuiusdam ad uirgines : »In consessu sororum si alia superuenerit, que iuniores sunt ordine consurgant, et seniori locum prebeant,« si nimirum ibidem remanere debeat: nam si pertranseat tantummodo, »debet parum surgere et caput inclinare, petens benedictionem,« inquit Hildemarus.

832 Quod uero S. Benedictus ait: Nec presumat consedere, nisi ei precipiat senior suus, maiorem informat, ut loquitur Bernardus Cassinensis, »ut sicut iunior assurgit, benedictionem petit, et locum sedendi  reuerenter ostendit: ita et prior quasi eodem momento, ut salutando benedicat, et ut iuxta eum sedeat, uel alibi prope, debet quodammodo preuenire; et sic impletur quod sequitur, honore inuicem  preuenientes.« Unde etiam Hildemarus ad hunc locum: »Sciendum est quia debet in capitulo abbas docere, ut sicut iunior surgere debet ante suum seniorem, ita et ipse prior statim innuat iuniori sedere. Quod si non dixerit statim sedere prior iuniori suo surgenti, admoneatur regulari disciplina, sicut diximus, per septem gradus. Si autem non se emendauerit, debet in ultimo gradu illum priorem constituere, et discat qualiter prior debeat iuniori suo sedere dicere.« In ipsa uero sessione illud S. Basilii obseruandum: »Cum sedes, crus cruri ne superponas; hoc est enim elate et non attente mentis.«

Porro non solum monachis, sed ipsis etiam ethnicis sacratus fuit seniori assurgendi usus: »Omni seniori, inquit Aristoteles , honor pro etate reddendus est assurgendo, et sessione cedendo, atque huiusmodi ceteris.« Et Cicero : »Lacedemonii uenientibus senibus omnes in theatro assurgere solebant, et eos sessum  recipere.« Et Iuuenalis de Romanis :

Credebant hoc grande nefas, et morte piandum,
Si iuuenis uetulo non assurrexerit, et si
Barbato cuicunque puer.

Pueri paruuli.] Recte S. Benedictus cum additione dicit, »pueri siue paruuli ad differentiam famulorum et filiorum,« inquit Boherius; »nam puer, ut docet S. Hieronymus , secundum Grecos et famulum significare potest et filium.«

Cum disciplina ordines suos consequantur.] »Iuxta tempus ingressionis sue in monasterium, inquit Menardus, non solum inter se, sed etiam inter alios monachos; quia etas non debet discerni, nec preiudicare in ordine, ut supra dixit, nisi forte abbas rationabili causa uelit aliquem eis preferre.« Contrarium tamen supra docuerunt Boherius, et Heftenus, l. Iu, tr. 1, disq. 6, ubi ex hoc Regule textu recte omnino intulit pueros olim in ordine nostro seorsim ab aliis monachis institutos fuisse, quia, infit,  »dum ait ordines suos, aperte significat eos non commiscendos ordinibus seniorum, sed habere particularem inter se ordinem. Unde Bernardus Cassinensis ait: Hic fit mentio de pueris qui sua loca specialia, suosque specialis habent magistros, nec sedent nec stant cum aliis maioris etatis.« Atque hanc fuisse communem ordinis consuetudinem probant ea que diximus in lib. u de Antiquis monachorum Ritibus, cap. 5. Eamque S. Benedictus potuit accipere a S. Basilio in Regul. fus., c. 15, ubi pueros a senioribus ita separandos constituit, ut tamen communes sint omnibus preces.

Foris autem uel ubi ubi.] »Hoc est in omni loco: nam cum 833 dicit ubi, nullum locum pretermittit,« inquit Hildemarus.

Custodiam habeant, et disciplinam, usque dum ad intelligibilem etatem perueniant.] Hildemarus, quem sub nomine Pauli Diaconi hic citant Bernardus Cassinensis et Boherius, etatem intelligibilem sic intelligit  usque ad annos 15 in bene morigeratis, ut alios etiam usque ad uiginti, imo triginta annos ferule magistrali subdendos existimet, si desit eis necessaria maturitas.



CAPUT LXIu. De ordinando abbate.

 In abbatis ordinatione illa semper consideretur ratio, ut hic constituatur quem sibi omnis concors congregatio [a 1Kb] secundum timorem Dei, siue etiam pars quamuis parua congregationis saniori [b 1Kb] consilio elegerit. uite autem merito et sapientie doctrina eligatur  qui ordinandus est, etiamsi ultimus fuerit in ordine congregationis. Quod si etiam omnis congregatio uitiis suis, quod quidem absit, consentientem personam pari consilio elegerit [c 1Kb] , et uitia ipsa aliquatenus in notitia episcopi ad cuius diecesim pertinet  locus ipse, uel abbatibus [a 1Kb] , aut uicinis Christianis claruerint, prohibeant prauorum preualere consensum, sed domui Dei dignum constituant dispensatorem; scientes pro hoc se recepturos mercedem bonam, si illud caste et zelo Dei faciant, sicut e diuerso peccatum, si negligant.

Ordinatus autem abbas cogitet semper quale onus suscepit, et cui redditurus est rationem uillicationis sue. Sciatque sibi oportere prodesse magis quam preesse. Oportet ergo eum esse doctum lege diuina, ut sciat et sit unde [b 1Kb] proferat noua et uetera, castum, sobrium, misericordem, semper superexaltet misericordiam iudicio [c 1Kb] , ut idem ipse consequatur. Oderit uitia, diligat fratres.

In ipsa autem correptione prudenter agat, et ne  quid nimis, ne dum nimis cupit eradere eruginem, frangatur uas: suamque fragilitatem semper suspectus sit, memineritque 834 calamum quassatum non conterendum. In quibus non dicimus ut permittat  nutriri uitia, sed prudenter et cum caritate ea amputet, ut uiderit cuique expedire, sicut iam diximus; et studeat plus amari quam timeri. Non sit turbulentus et anxius [d 1Kb] , non sit nimius [e 1Kb] et obstinatus, non sit zelotypus et nimis suspiciosus, quia nunquam requescet [f 1Kb] .

In ipsis imperiis suis sit prouidus et consideratus, siue secundum Deum, siue secundum seculum sint. Opera que iniungit discernat et temperet, cogitans discretionem sancti Iacob, dicentis: Si greges meos plus in ambulando fecero laborare, morientur cuncti una die . Hec ergo aliaque [g 1Kb] testimonia discretionis matris uirtutum sumens, sic omnia temperet, ut sit quod et fortes cupiant [h 1Kb] , et infirmi non refugiant. Et precipue, ut presentem regulam in omnibus conseruet [i 1Kb] ; ut dum bene ministrauerit,  audiat a Domino, quod seruus bonus qui erogauit triticum conseruis suis in tempore suo: Amen dico uobis, ait, super omnia bona sua constituet eum .





COMMENTARIUS.


 In abbatis ordinatione.] Id est electione; sic enim antiqua iura loquuntur, inquit Boherius. De ea pluribus egimus in libro u de Antiquis monachorum Ritibus, c. 1.

Illa semper consideretur ratio, ut hic constituatur quem sibi omnis concors congregatio, etc.] Ad ipsam ergo congregationem pertinebat abbatis electio. Hec fuit antiqua ordinis monastici disciplina, priscorum monachorum regulis, ecclesiasticis ciuilibusque sanctionibus confirmata, ut probat hic Menardus, patetque ex antiqua formula charte faciende cum aliquis monasterium in proprio edificat, ex formula condendi beneficii, quas uidere est in Sec. Iu Bened., part. I, p. 743; ex uita S. Benedicti Anianensis, n. 27; ex plurimis imperatorum, regum ac principum diplomatibus, quorum nonnulla exhibet ueterum Analectorum tomus Iu. Quamuis in abbatis ordinatione aliam inierit rationem Regula Magistri: ut nimirum is ordinetur quem moriturus abbas ante obitum elegerit. 835 Aut si improuisa morte abbatem defungi  contingat, ab episcopo et clero unus ex proximis abbatibus eligatur, qui triginta diebus in congregatione maneat; quibus expletis, quem hic designauerit ex congregatione, ille abbas sit. uerum nom solum a congregatione, sed etiam ex ipsa abbas ordinandus eligi debebat: aut si idoneus in illa non esset repertus, alius ex alio monasterio, ut patet ex formulis citatis et diplomatibus hac de re innumeris: inauditi enim antiquis monachis abbates seculares, qui seculo presertim uIII sinente Carolo Martello prodierunt, de quibus uide prefat. ad Sec. III Bened., part. I, p. 89.

At uero quod S. Benedictus ait: Siue etiam pars quamuis parua congregationis saniori consilio elegerit, non parum torquet aliquorum ingenia. Hildemarus non satis clare mentem suam explicat, hunc in locum hec scribens: »Hoc notandum est, quia in hoc loco, hoc quod dicit, quamuis parua, subintelligitur si media pars congregationis saniore consilio, siue etiam pars maior congregationis saniore consilio elegerit, illis consentiendum est qui saniore, id est meliore  consilio eligunt. Quid est parua congregatio? uerbi gratia, si quinquaginta monachi sunt qui malum abbatem eligunt, et sunt duo boni fratres qui meliorem abbatem eligunt, istis duobus consentiendum est, et non illis quinquaginta, etc.« Nam, si nichil desit in textu eius, primo minorem congregationis partem intelligere uidetur mediam fratrum partem; deinde contrarium docere, asserens duorum melius consilium quinquaginta malis esse preferendum, id quod aliis huiusmodi exemplis confirmat. Huic sententie omnino opponitur Ioannis Caramuelis opinio, qui in suo super Regulam S. Benedicti commentario, n. 1479, ad hunc locum sic scribit: »uerba sunt difficilia, et ni bene examinentur, uere schismatica apparent. Si pauci saniori consilio quempiam eligant, ille sit abbas. Sed quis resoluat utra pars nitatur saniore consilio? Fere omnes existimant D. Benedictum asseruisse illum debere esse monasterii antistitem qui saniori etiam minoris partis consilio electus fuerit. uerum non ita exponenda est littera, nisi forte quis uelit menti legislatoris  contraire. Non comparat diuus Pater partem minorem maiori, sed partem toti: dicit illum esse declarandum abbatem quem uel tota communitas elegerit, uel saltem pars sanioris consilii, licet parua, hoc est pars cui plures subscripserunt, licet pauci. Exemplo res clarior euadet: Dantur uiginti actiue uoces; si omnes Petro faueant, nulli est questioni locus. Si ipsi faueant quatuor, Ioanni septem, Paulo sex, et Ambrosio relique: uult institutor sanctissimus preponi Ioannem: quamuis enim sit parua congregationis pars que illum elegit, numerosior tamen est aliis, et propterea sanior presumitur.« Econtra Paulus Augustinus a Ianua monachus Cassinas, quam Caramuel fere omnium esse dicit interpretationem, et tamen reprobat, propius ad S. legislatoris mentem accedere sibi persuadet ex antiqua sui cenobii, ut ait, intelligentia, et ex praxi: quod probat ex codice abbatis Ioannis, is est Hildemari commentarius, qui, ut uidimus, ad hec uerba sic habet: »Si quinquaginta 836 monachi sunt qui malum abbatem eligunt, et sunt duo boni fratres qui meliorem eligunt abbatem,  istis duobus consentiendum est, et non illis quinquaginta. Similiter si centum, similiter si ducenti, quinginti, etc.; alii uero tres, uel quatuor, uel quinque, etc.« Et ex Richardo: »Pars parua numero prefertur maiori consilio. Et scias quod tunc prefertur maiori parti, quando maior pars eligit scienter indignum, secundum quosdam: secus, si ignoranter; tunc enim utraque cassaretur.« Paulo aliter tamen legit, qui penes nos est codex ms. Richardi de S. Angelo: nam ad uerbum parua, »Supple, inquit, numero tamen maiori, et saniori consilio, ut infra sequitur:« que est ipsissima Caramuelis sententia. Addit tamen: »Et scias quia tunc prefertur minor maiori, quando maior pars eligit scienter indignum; secus, si ignoranter, quia tunc utraque electio cassaretur, ut extra. de electione Scriptum est; et iterum in simile celebrarent aliam electionem, ut c. t. uictoum. Aliqui dicunt quod si electiones facte sunt uno contextu, et minor pars eligat dignum, et maior pars indignum etiam ignoranter, quod ualet electio facta  a maiore parte. Hoc audiui a magistro Richardo de Senis doctore meo, cum legebat cap. Congregato, extra de electione. Si uero omnes elegerunt ignoranter indignum, tunc non sunt priuati potestate eligendi, sed debent iterum eligere, ut legitur et nota c. t. Innotuit.« Ad interrogationem uero Caramuelis, quis nimirum resoluet utra pars saniore nitatur consilio? respondet Paulus Augustinus a Ianua ex mente Regule hoc pertinere ad abbates, et uicinos Christianos, uel episcopum loci: tandemque suam sententiam confirmat exemplo Innocentii pape II, qui, defuncto Honorio II, sexdecim tantum cardinalium suffragiis summus pontifex renuntiatus, Anacleto, quem paulo post unus supra uiginti cardinales elegerant, prelatus est. Eadem uidetur fuisse Menardi sententia, qui paruam partem interpretatur minorem, sentitque hic esse hellenismum, quo positiuus pro comparatiuo ponitur, quod docte suo more probat.

uite autem merito et sapientie doctrina eligatur  qui ordinandus est.] Declarat hic S. Pater qualem uelit in abbatem eligi, nimirum aliquem uite merito et sapientie doctrina inclytum; nam, etsi »cenobite sufficiat uite meritum, ut loquitur Boherius, sapientie tamen habere doctrinam conuenit abbatem.« Hic enim locum habere potest illud S. Hieronymi: »Sancta rusticitas quantum ex uite merito edificat Ecclesiam Christi, tantum nocet, si destruentibus non resistat.« Resistere autem non potest, nisi fuerit sapientie doctrina instructus. Quantum ergo fieri possibile est, et uite sanctitate, et scientia fulgeat, qui in abbatem ordinandus est. Quod si talis reperiri nequeat, ex Hildemaro prestat sanctum ac pium doctrina carentem ordinare, quam doctum, qui alioqui malis sit moribus: quanquam si non sit multum malus, sed magis fragilis, potius eligendus sit uir doctus, alioqui discipline zelum habens, quam pius et sanctus, sed discretione carens. Porro, ut ait Bernardus Cassinensis, »uite meritum 837 ad conscientie sanitatem et ad sanctorum refertur ueritatem.  Sapientie uero doctrina ad prudentiam, et ad sanam intelligentiam, et ad facundam eloquentiam, et ad eminentem, uel minus competentem scientiam, et ad temporalium prudentiam potest congrue aptari.«

Etiamsi ultimus fuerit in ordine congregationis.] Hec uerba duplicem sortiri possunt intellectum. 1o Ut etiam ex fratribus ultimus genere, si mereatur, eligatur; neque enim ulla in his generis aut prosapie habenda est ratio; unde et S. Benedictus Biscopus abbas, inter alia ad fratres monita, teste Beda : »Hoc sedulus eisdem solebat iterare mandatum, ne quis in electione abbatis generis prosapiam, et non magis uiuendi docendique probitatem putaret esse querendam. Et uere, inquiebat, dico uobis, quia in comparatione duorum malorum, tolerabilius mihi multo est, totum hunc locum in quo monasterium feci  in  solitudinem sempiternam redigi, quam ut frater meus carnalis, quem nouimus uiam ueritatis non ingredi, in eo regendo, post me abbatis nomine succedat, etc.« 2o Ut etiam ultimus professione, si tante sit maturitatis et prudentie, defuncto abbati succedat: neque enim etas in his preiudicare debet, aut gradus, ut docet Iustinianus imperator in nouellis 5 et 123; unde etiam Ingelardum Corbeiensem monachum, cum adhuc esset in scholis, et solum subdiaconus, Centulensi monasterio prefectum legimus circa medium seculum X in Chronico Centulensi, lib. III, cap. 23; Wlfetrudem Niuialensi, Austrudem Laudunensi annos duntaxat uiginti natas, in utriusque uita; Rusticulam, siue Marciam anno etatis sue duodeuigesimo Arelatensi. Quid quod Gertrudi abbatisse Hamaticensi mortue suffecta est Eusebia duodennis, ut habetur in uita S. Rictrudis, cap. 16? Hec tamen exempla que proferimus, caute accipi uolumus: neque enim in electionibus exhonorandum est omnino tempus, et ex eo ordo, ut dicebat Iustinianus  , nec decet omnino artis spiritalis tirunculos discipulosque statim euadere in magistros. Id uetant tam monastice quam ecclesiastice leges: »Nullus congregationi fratrum prefuturus eligitur, inquit Cassianus de antiquis monachis loquens , priusquam idem qui preficiendus est quid obtemperaturis oporteat imperari obediendo didicerit, et quid iunioribus tradere debeat institutis seniorum fuerit assecutus; bene enim regere, uel regi sapientis esse pronuntiant, summumque donum et gratiam S. Spiritus esse definiunt: nam neque salutaria precepta quempiam posse obtemperantibus prestituere, nisi eum qui prius uniuersis uirtutum disciplinis fuerit instructus; nec obedire quemquam seniori posse, nisi eum qui consummatus timore Dei et humilitatis fuerit uirtute perfectus.« Et S. Fructuosus in Regula monastica communi : »Primum preuidendus est abbas, uite sancte institutione duratus, non conuersatione nouellus, sed qui  per diuturnum tempus in monasterio sub abbate desudans inter multos est comprobatus.« Similiter S. Gregorius papa : »Iuuenculas abbatissas fieri uehementissime 838 prohibemus.« In Iure etiam canonico legitur: »In magistrum assumi non debet qui formam discipuli non assumpsit; neque preficiendus est qui subesse non didicit.« Idem docet Zosimus papa ad Hesychium, cap. 1; Celestinus item papa ad episcopos Gallie scribens, cap. 3, et Ruricius lib. II, epist. 25, ac tandem concilium Tridentinum decernit , ut »abbatissa et priorissa et quocunque alio nomine prefecta, uel preposita appelletur, eligatur non minor annis quadraginta, et que octo annis post expressam professionem laudabiliter uixerit. Quod si his qualitatibus non reperiatur in eodem monasterio, ex alio eiusdem ordinis eligi possit. Si hoc etiam incommodum superiori, qui electioni preest, uideatur, ex iis que in eodem monasterio annum trigesimum excesserint, et quinque saltem  annis post professionem recte uixerint, episcopo uel superiore consentiente, eligatur.« Et hec quoad feminas. uiros autem quod spectat, ex iure nunc debent esse sacerdotes, ac proinde annum attigisse etatis uigesimum quintum. Id primum decretum est anno 826 ab Eugenio II, in concilio Romano, his uerbis : »Abbates per monasteriales ordinentur, qui sibi subiectos bene regere possint, sacerdotalem quoque gradum adepti.« Et postea in concilio Pictauiensi anno 1078 : »Abbates diaconi qui presbyteri non sunt, presbyteri fiant, aut prelationes amittant.« Longe tamen antea id quasi pro lege usus obtinuerat, ut patet ex Actis sancti Maximini abbatis, cap. 5 , ubi unum ei defuisse dicitur, quo insigniri debet, SECUNDUM REGULAREM SANCTIONEM, qui monachis preest, sacerdotale scilicet ministerium: quod rogante S. Euspicio ab Eusebio episcopo accepit,  qui insuper et benedictionem, qua Patres abbatesque monachorum confirmari solent, superaddidit; et ex Actis S. Leobini abbatis primum, deinde episcopi Carnotensis , cuius sanctitatem cum Aetherius episcopus perspiciens, eum ad diaconatus proueheret officium, et fratribus Braiacensis monasterii preponeret, dignum duxit ut prefecture officium commodius ageret, ad presbyterii onus eum ordinabiliter sublimaret.

In Occidente tamen haud ita generalis usus ille euaserat; nam et multos reperimus abbates diaconos duntaxat, et S. Eugendus abbas Iurensis  dicebat »utilius multo esse abbati propter iuniorum ambitionem, liberum a sacerdotio preesse fratribus, et non illigari dignitate quam abrenuntiantes ac remotos minime conuenit affectare.« At longe alia erat mens Orientalium monachorum , ex quibus qui S. Sabe abbati rebelles exstitere, eo inter alia nomine eum ad Salustium episcopum accusarunt,  quod »neque ipse ordinem sacrum haberet, neque alium clericum fieri permisisset.« Et certe ante S. Sabam omnes communiter abbates sacerdotio fungebantur, ut probat imprimis epistola Martini, Petri, et aliorum numero decem et octo archimandritarum ad Marcianum imperatorem contra Eutychetem, qui omnes erant sacerdotes ; Acta depositionis Eutychetis heresiarche facte in concilio Chalcedonensi, act. 7, , cui ex uiginti tribus abbatibus octodecim sacerdotes subscribunt; denique libellus monachorum ad concilium 839 Constantinopolitanum tempore Iustiniani imperatoris pro condemnatione Seueri , in quo abbates sexaginta quatuor subscribunt, sacerdotes omnes, uno excepto diacono; tandem alter libellus monachorum Apamee ad proprios episcopos de sceleribus Petri , in quo ex decem et octo abbatibus sexdecim leguntur  sacerdotes, duo diaconi. Quid quod ipse abbatisse prius ordinarentur diaconisse? ut docet Henschenius in notis ad uitam S. Eupraxie, probatque ex uita sancte Irenes .

Ceterum ex hoc S. Regule textu manifestum est ex ipso congregationis corpore, et non aliunde, maxime si alterius ordinis existant, abbates eligendos esse, nec nisi per summum abusum clericos, ut uocant, seculares monachorum cenobiis prefici, contra expressam S. Gregorii pape prohibitionem : »Presbyteros, diaconos, ceterosque cuiuslibet ordinis clericos, qui ecclesiis quoquomodo militant, abbates fieri per monasteria non permittas; sed aut admissa clericatus militia monasticis non promoueantur ordinibus; aut si in abbatis loco permanere decreuerint, clericatus nullatenus permittantur habere militiam. Satis enim incongruum est, si cum unum ex his pro sui magnitudine diligenter quis non possit explere, ad utrumque iudicetur idoneus; sicque inuicem et ecclesiasticus  ordo uite monachice et ecclesiasticis utilitatibus regula monachatus impediatur.« Recte alibi idem S. doctor : »Usus quidem recte conuersationis est, ut preesse non audeat, qui subesse non didicerit; nec obedientiam subiectis imperet, quam prelatis non nouit exhibere.«

Quod si etiam omnis congregatio, etc. Prohibeant prauorum preualere consensum.] Et quidem episcopus, cercendo prauos sua auctoritate; abbates, fratres dirigendo consilii sanitate; uicini Christiani, manuali, si necesse sit, adiuuando exsecutione, ut cum Bernardo Cassinensi loquar.

Scientes pro hoc se recepturos mercedem bonam, si illud caste et zelo Dei faciant.] Caste, id est sine corruptione uane glorie aut premiorum; et zelo Dei, id est amore perficiendi Dei precepta, ut exponit Hildemarus.

Sicut e diuerso peccatum si negligant.] Ex hoc loco  patet olim abbates eorumque monasteria, sub episcoporum iurisdictione fuisse; licet postea, ad consulendum monasteriorum quieti, et compescendas quorumdam episcoporum exactiones, prudenter sit prouisum ut ab huiuscemodi episcoporum subiectione eximerentur monachi. uerumtamen huius exemptiones ualde improbauit Richardus archiepiscopus Cantuariensis ad Alexandrum III summum pontificem ita scribens : »Monasteria que hoc beneficium damnatissime libertatis, siue apostolica auctoritate, siue, quod frequentius est, bullis adulterinis adepta sunt, plus inquietudinis, plus inobedientie, plus inopie incurrerunt; ideoque et multe domus que nominatissime sunt in sanctitate et religione, has immunitates aut nunquam 840 habere uoluerunt, aut habitas continuo reiecerunt.« Et antea: »Que est hec forma iustitie, aut potius iuris deformitas, prohibere ne discipuli magistro consentiant, ne filii obediant patri, ne milites sequantur principem, ne  serui domino sint subiecti? Quid est eximere ab episcoporum iurisdictione abbates, nisi contumaciam et rebellionem precipere, et armare filios in parentes?« Eadem erat mens Petri Blesensis, qui Richardi nomine predictam epistolam scripsit; quique ad Guillelmum abbatem fratrem suum scribens eum ab inducenda huiusmodi exemptione ita dehortatur : »Si Romanus pontifex a iurisdictione uestri episcopi uos exemit, nolite, queso, uti priuilegio quod materiam rebellionis inducit.«

uerum longe alia erat mens S. Gregorii pape, qui necessarias huiusmodi exemptiones propria didicerat experientia, uti ipse testatur his uerbis: »Quam sit necessarium monasteriorum quieti prospicere, et de eorum perpetua securitate tractare, anteactum nos officium, quod in cenobii regimine exhibuimus, informat. Et quia in plurimis monasteriis multa a presulibus preiudicia atque grauamina monachos pertulisse cognoscimus, oportet ut nostre fraternitatis  prouisio de futura quiete eorum salubri disponat ordinatione, quatenus conuersantes in illis, in Dei seruitio, gratia illius suffragante, mente libera perseuerent.« Eamdem necessitatem agnouerat S. Theodorus Siceota, cenobiorum in Galatia archimandrita, qui a Mauritio imperatore et Cyriaco patriarcha C. P. priuilegium obtinuit, ut sua monasteria »nulli alii episcopatui subiecta essent, sed sanctissime tantum et magne Ecclesie apostolice regie ipsius ciuitatis,« quemadmodum scribit Georgius illius discipulus in eius uita, num. 72. Et Gregorius uII : »An ignoras quod SS. Patres plerumque et religiosa monasteria de subiectione episcoporum, et episcopatus de parochia metropolitane sedis, propter infestationem presidentium diuiserunt, et perpetua libertate donantes, Apostolice sedi uelut principali capiti suo membra adherere sanxerunt?« uide Petri uenerabilis epist. ad S. Bernardum, et Notas ad Petri Blesensis epistolam 68.

 Ordinatus autem.] Et quidem ab episcopo, ut diximus in lib. u de Antiq. monachorum Ritibus.

Cogitet semper quale onus suscepit.] In quem locum Hildemarus: »Sciendum est enim quia non dicit honor, sed onus, id est pondus, et bene pondus dicit illum suscepisse, et non honorem, quia qui hoc pondus suscipit, non ut honoretur suscipere illud debet, sed ut laboret, et aliis proficiat.«

Sciatque sibi oportere prodesse magis quam preesse. Ita quoque S. Bernardus : »Puritatem quidem cordis in eo prelatus habeat, ut prodesse desideret, non preesse, ut scilicet proprium commodum, uel honorem seculi, seu aliud quidpiam in prelatione non querat, preter solum beneplacitum Dei, et animarum salutem.« Et alibi: »Improbe satis preesse affectas, quibus prodesse non curas; et 841 quorum non zelas salutem, subiectionem nimis ambitiose uindicas tibi.« Et  iterum ad Eugenium papam : »Ita et tu presis, ut prouideas, ut consulas, ut procures, ut serues; presis, ut prosis; presis ut fidelis seruus et prudens, quem constituit Dominus super familiam suam: ad quid? ut des illis escam in tempore, hoc est ut dispenses, non imperes. Hoc fac, et dominari ne affectes hominum homo, ut non dominetur tui omnis iniustitia.«

Oportet ergo eum esse doctum lege diuina.] Etsi »constet neminem prorsus ob imperitiam litterarum a perfectione cordis excludi, nec rusticitatem obesse ad capessendam cordis atque anime puritatem,« ut loquitur Cassianus ; imo cum sepe »scientia secularis, teste S. Bernardo , inebriet curiositate, non caritate, impleus, non nutriens, inflans, non edificans, ingurgitans, non confortans;« necessariam esse nichilominus abbati, et omni animarum pastori, si non secularem, saltem diuine legis scientiam nemo iure dubitauerit: quin et secularem, si ea recte utatur,  omnino perutilem. Diuine uero legis scientiam Hildemarus interpretatur ueteris et Noui Testamenti cognitionem: ego autem preterea sanctiones tam ecclesiasticas quam monasticas, sanctorumque Patrum scripta.

Ut sciat et sit unde proferat noua et uetera.] Quod Richardus de S. Angelo exponit dicta Noui et ueteris Testamenti. uerum Hildemaro »ille scit noua et uetera proferre, qui cognoscit dicere penam perpetuam, et gaudium patrie celestis. Quid enim, inquit, per noua nisi gaudium, et quid per uetus nisi pena intelligitur? quia, sicut B. Gregorius dicit, ille in sancta Ecclesia doctus predicator est, qui et noua scit proferre de suauitate regni, et uetusta dicere de terrore supplicii.«

Misericordem, semper superexaltet misericordiam iudicio.] Apposite hic Hildemarus: »Notandum est quia misericordem oportet illam esse in cibo, et potu, et uestitu. Si autem in uitiis uentum fuerit, et  ibi dubium fuerit utrum penam exerceat an misericordiam, tolerabilius est flectere ad misericordiam quam ad penam.« Simili fere modo loquitur Bernardus Cassinensis: »Sit in abbate iustitia, sed non crudelis: sit misericordia, sed non multum remissa. Sed ubi dubium est de aliquo iudicio, nunquam utendum est per se iustitie seueritate: ubi uero clarum est iudicium, ultra condignum nunquam, sed circa condignum exercendum erit. Et hoc modo misericordia iudicio preponitur et exaltatur.« Eximium huiusce misericordie habes exemplum in Petro uenerabili Cluniacensi abbate , cuius ipse testis auctorque est ab omni fuco alienus: »Assuetus sum pati, inquit, assuetus et indulgere. Declarat hoc  de Pontiano schismate, in quod cum innumeri declinauerint, ac nefanda et in ordine monastico inaudita fecerint, nunquam gladium meum, nunquam mucronem, nunquam frameam experti sunt, uix unquam asperum uerbum de ore meo audierunt. Feci hoc 842 tunc,  feci et postea sepe, etiamsi non de tam grauibus, tamen de grauibus, et iuste forsan, nisi tolerantia intercessisset, grauiter puniendis excessibus: facio et adhuc frequenter, nec, ut sic dicam, facere assidue cesso.« Sed et S. Odilo eiusdem decessor  etiam eo nomine reprehensus respondebat, quod si damnandus foret, se malle ob clementiam quam ob seueritatem damnari. Et certe tales decet esse pastores, qualem se supremus omnium et bonus pastor exhibuit, qui nusquam delictum aliquod ex condigno puniuit. Plus enim aliquando obsunt prelati nimia seueritate, quam si impunitum omnino peccatum reliquissent: exasperant animos, non corrigunt; et quos emendare debuerant, in peius ruere faciunt. Quemadmodum enim qui debili dorso grauiorem sarcinam imponit, aut sarcinam abiicere, aut sub eius pondere infirmum succumbere cogit, haud secus abbates qui grauiorem  delinquentibus penitentiam iniungunt, aut detrectare iudicium, aut illud subeundo grauius delinquere faciunt. Unde et Mabillonius noster  inter alias collapse discipline regularis causas, primo loco quorumdam abbatum nimiam rigiditatem ponit; cum nonnulli errata monachorum suorum punirent orbatione oculorum, ac membrorum mutilatione: id quod prohibent Carolus Magnus in capitulari anni 789, c. 16, et Patres concilii Francofurtensis anno 794, c. 18.

Oderit uitia, diligat fratres.] Idem monet S. Gregorius : »In correctione hunc esse ordinem noueris, ut personas diligas, uitia persequaris.« Et in alio loco : »Summus itaque locus bene regitur, cum is qui preest, uitiis potius quam fratribus dominatur: bene acceptam potestatem regit, qui et tenere illam nouit et impugnare; bene hanc regit, qui scit per illum super culpas erigi, scit cum illa ceteris in equalitate componi.«  Eamdem ipse S. pontifex seruabat regulam: unde et ad uenantium Italie cancellarium scribens , »sic, inquit, culpam tuam insequor, ut te diligam: sic personam diligo, ut culpe uitium non amplectar.« Eamdem et S. Fulgentius , qui »odiens uitia, diligens homines, tandiu seuerus apparebat quandiu discipline spiritualis utilitas exigebat: alias autem circa singulos ita mansuetus fuit, et communis, et facilis, ut neminem fratrum puro nomine clamitaret, neque cum typho secularis dominationis aliquibus quamuis paruulis imperaret.«

In ipsa autem correptione prudenter agat.] Qualiter fieri debeat correptio, alio iuuat ex ore audire: »In his, qui plerumque contingere solent, lapsibus et erroribus, inquit S. Dorotheus monasteriorum prefectos alloquens , ne nimium indigneris; sed absque animi perturbatione illius erroris aut delicti deformitatem et damnum ostende. Increpa quidem, si opus fuerit, seruata tamen utriusque persone  qualitate, et dignitate, et tempore opportuno. Noli uero in paruis erratis minimisque delictis nimius exactor et seuerus indagator existere, tanquam et tu nimium fueris iustus, et perfectus iuris interpres. Noli etiam frequenter et assidue increpare et arguere; 843 hoc enim graue admodum est, et durum, et ex assiduitate uilescit, minimeque sentitur. Neque superbe et cum imperio presis et imperes; sed cum animi humilitate et mansuetudine consulta cum fratre tuo.« Ex quibus uides ad prudentem utilemque correptionem necessarium esse: 1o ut fiat absque indignatione et animi perturbatione; 2o obseruando persone qualitatem, dignitatemque, ac tempus opportunum; 3o ut pro minimis erratis non sit nimia; 4o ut non sit frequens et assidua; 5o ut cum humilitate et mansuetudine fiat.

Et ne quid nimis.] Solemne effatum, ab antiquis ualde celebratum, et tanquam pro certa discretionis et prudentie regula positum, cuius auctorem Solonem  sapientem facit Diogenes Lertius in lib. I de eius uita, quodque hic merito a S. Benedicto positum existimat Boherius »propter duo extrema iustitie siue equitatis, scilicet seueritatem et remissionem; quia utrumque in corrigendo et puniendo uitium habet.« Hinc Regula Cuiusdam ad uirgines : »In utroque abbatisse cauendum est, ne aut nimia bonitate in subiectarum cordibus uitia nutriat, aut nimia discipline auctoritate ea que leni increpatione sananda fuerant, rigida correptione diripiantur.« Id precipue in Urbico abbate redarguit S. Gregorius papa : »uehementer ingemisco, inquit, quia aliter esse monasterium uestrum, quam putabam, inuenio: quod ex nulla re alia euenire ualuit, nisi quia tua dilectio in regimine suo inordinata est, nec cum grauitate aliquid ualet disponere, sed modo studet precantibus leniter blandiri, modo inordinate extra modum nimie irasci.«  Porro licet S. legislator ad utrumque respexerit, et nimiam seueritatem cum indiscreta remissione ex equo damnauerit, primam tamen presertim intendisse sequentia uerba demonstrant

Nedum nimis cupit eradere eruginem, frangatur uas.] Alia similitudine utitur S. Gregorius Bononi abbati Lerinensi ita scribens : »Sic enim uulnus debes abscindere, ut non possis ulcerare quod sanum est, ne si plus quam res exigit ferrum impresseris, noceas cui prodesse festinas.« uide S. Dorothei doctrinam 6.

Suamque fragilitatem semper suspectus sit.] Egregie in hanc rem S. Gregorius papa : »Consideremus quia aut tales sumus, quales nonnullos corrigimus, aut tales aliquando fuimus, etsi diuina gratia operante non sumus, ut tanto temperatius corde humili corrigamus, quanto nosmetipsos uerius in his quos emendamus agnoscimus. Si autem tales nec sumus, nec fuimus, quales adhuc illi sunt quos emendare curamus, ne cor nostrum  forte superbiat, et de ipsa innocentia peius ruat, quorum mala corrigimus, alia eorum bona nobis ante oculos reuocemus: que si omnino nulla sunt, ad occulta Dei iudicia recurramus, quia sicut nos meritis nullis hoc ipsum bonum quod habemus accepimus, ita illos quoque potest gratia superne uirtutis infundere, ut excitati posterius, etiam ipsa possint bona que nos ante accepimus preuenire.«

Memineritque calamum quassatum non conterendum.] 844 »Id est monachum, inquit Smaragdus, maculis peccatorum confectum, uariisque uitiis conquassatum, ad desperationis foueam, uel fuge lapsum non impellendum. Calamum enim quassatum sine dubio conterit, qui peccatori non salutis, sed perditionis prebet occasionem. Hinc B. Hieronymus ait : Qui peccatori non porrigit, nec portat onus fratris sui, iste quassatum calamum confringit.« Id quod duobus fieri docet Richardus de S. Angelo: »1o Si per superfluam remissionem seu  immoderatam dimittitur peccatum, et sic incurrit laqueum perpetue mortis; 2o si immoderate corripitur, et per desperationem simili modo in laqueum mortis cadit: ad quod euitandum precipitur calamum quassatum non conterendum.

In quibus non dicimus ut permittat nutriri uitia, sed prudenter et cum caritate ea amputet.] »Nihil enim fedius preceptore furioso, qui cum deberet esse mansuetus et eruditus, econtra toruo uultu, trementibus labiis, rugata fronte, effrenatis conuiciis, facie inter pallorem ruboremque uariata, clamore perstrepit, et errantes non tam ad bonum retrahit, quam ad malum seuitia sua precipitat,« inquit citatus hic a Boherio S. Hieronymus in epistolam ad Titum.

Sicut iam diximus.[ Nimirum supra ubi dixit: oderit uitia, diligat fratres: in ipsa autem correptione prudenter agat, ut exponunt Bernardus Cassin. et Boherius in secundo comm., uel capite 2 Regul., ut uolunt idem Boherius in primo comm. et Richardus  de S. Angelo.

Et studeat plus amari quam timeri.] Preclare ad hunc locum S. Bernardus : »Audiant hoc prelati, qui sibi commissis semper uolunt esse formidini, utilitati raro. Erudimini qui iudicatis terram; discite subditorum matres uos esse debere, non dominos: studere magis amati, quam metui. Et si interdum seueritate opus est, paterna sit, non tyrannica. Matres fouendo, patres uos corrigendo exhibeatis: mansuescite, ponite feritatem, suspendite uerbera, producite ubera: pectora lacte pinguescant, non typho turgeant. Quid iugum uestrum super eos aggrauatis, quorum potius ubera portare deberetis?« At his in omnibus sequenda est regula S. Gregorii ad Bononem Lerinensem abbatem ita scribentis : »Ipsa in te dulcedo cauta, non remissa sit: correctio uero diligens sit, non seuera: sed sic alterum condiatur ex altero, ut  et boni habeant amando quod caueant, et praui metuendo quod diligant.«

Non sit turbulentus et anxius.] »Turbulentus Smaragdo dicitur, commotionis ira turbatus, mestus, molestus, uel atrox. Anxius uero dicitur acedia uel anxietate plenus.« Hildemaro turbulentus, »qui in uultu suo hilaritatem non ostendit: anxius est superfluus, sicut nos dicimus. Siue anxius est ille, qui uno in tempore diuersa cupit agere sine aliqua interpositione.« Denique Bernardo Cassinensi »turbulentus est qui semper incedit quasi iratus, uel ira turbatus aut commotus: anxius dicitur commotus.«

845 Non sit nimius et obstinatus.] Secundum Hildemarum »nimius et obstinatus unum significat. Obstinatus autem est qui aliquid precipitanter et sine reuocatione facere festinat.« At Smaragdus utrumque sic distinguit, ut nimius sit »dilargus, prodigus, uel rerum monasterii nimius et superfluus dispensator. Obstinatus uero insuperabilis, obfirmatus, pertinax et obduratus.« Similiter, iuxta Bernardum  Cassinensem, »nimietas ad prodigalitatem pertinet: obstinatio uero ad proprii sensus obdurationem; ne per unum res monasterii indiscrete dissipet, et per aliud de proprio sensu confidens, uel non requirat consilia, uel sequi contemnat fatue requisita.« Sed hec omnia preclare explicant Fuldenses monachi in libello supplici ad Carolum Magnum postulantes , ut abbas »fieret non turbulentus uultu, non anxius animo, non nimius in iudicio, non obstinatus in consilio; sed hilaris facie, letus in mente, discretus in opere, consentiens in utilitate.«

Non zelotypus et nimis suspiciosus.] Quid sit zelotypus, siue suspiciosus  explicat Smaragdus his uerbis: »Zelotypus dicitur zelo sollicitudinis plenus, et suspicionis typo repletus, qui etiam ea que non fiunt fieri in absentia suspicatur, et ea que nemo committit, committi in abscondito pertimescit, et ideo spiritus eius nunquam requiescit.« Hoc uitium sollicite  uitabat u. Eigil abbas Fuldensis , qui, ut scribit Candidus in eius uita, n. 8 »accusatorum nugas et friuola uaniloquia audire non consensit, sciens se inde magis turbari quam iucundari. Suspicionem prorsus menti sue quietis amator non permisit dominari, neque angulosis uir simplex delectabatur insidiis.«

In ipsis autem imperiis sit prouidus et consideratus.] Et quantum ad personas quibus committuntur et quantum ad res ipsas que fieri imperantur, ut loquitur Bernardus.

Siue secundum Deum, siue secundum seculum sint.] »Id est siue in temporalibus, siue in spiritalibus,« inquit Richardus de Sancto Angelo. Hildemarus hec uerba non ad imperia, sed ad opera que iniunguntur refert: nimirum uirgulam post consideratus ponens, reliqua consequenter ita legit: Et siue secundum Deum, siue secundum seculum sit opera quam iniungit, discernat atque temperet. Quod ideo fecit, inquit  Bernardus Cassinensis, »propter hoc quod in aliquibus regulis est bis illud sit; dicit enim alia littera: Sit prouidus et consideratus, siue secundum Deum, siue secundum seculum sit. Ubi uero, inquit, non est nisi unum sit, non est necessaria hec expositio Pauli . Ubi uero est bis illud sit, expositio est bona: et puto illam litteram, ubi est bis, esse meliorem.« uulgatam tamen lectionem, quam etiam habet uetustissimus codex Oxoniensis, preferendam esse censet Menardus, ita ut uerbum substantiuum sint referatur ad imperia, citatque Smaragdum hunc locum ita explicantem: »Imperia secundum seculum sunt, que 846 ad corpus spectant, ut sunt arare, metere; secundum Deum, que ad animam, ut orare, ieiunare.« uerum aliter eiusdem Smaragdi Floriacensis codex ab annis circiter octingentis descriptus, in textu legit sit, non sint, et expositionem aliter  etiam exhibet hoc modo: »Opera secundum Deum sunt hec: uigilie, ieiunia, abstinentia, et his similia; secundum seculum autem sunt opera, que corpori tantum exhibentur, non anime, id est arare, fodere, metere, et omnia similia corporis opera.«

Opera que iniungit, discernat atque temperet.] Discernat, nimirum an facienda sint necne, ut loquitur Hildemarus; et si facienda sint, temperet, hoc est non plus quam oportet debet imperare, sed sicut habet Regula S. Pachomio ab angelo tradita : »ualidioribus quidem et comedentibus ualidiora opera; leuiora uero infirmioribus et abstinentibus« imponat.

Cogitans discretionem S. Iacob dicentis: »Si greges meos plus in ambulando fecero laborare, morientur cuncti una die.«] Hinc tantas in Fuldensi cenobio turbas excitauit Ratgarius, ut etiam proprias oues alium sibi pastorem querere cegerit, cum addictis duro operi monachis, nec concederet spatium feriatis  diebus sacra faciendi: quinimo festos dies propria auctoritate rescinderet; libros studiaque interdiceret; infirmis remedia, omnibus uestimenta necessaria denegaret, uti conqueruntur Fuldenses in libello supplici ad Carolum Magnum.

Hec ergo aliaque testimonia discretionis matris uirtutum sumens.] Discretionem uirtutum matrem appellat S. Benedictus, quia, ut dicit Petrus uenerabilis , »nisi eas, ut filias mater, nutrierit, statim cuncta uirtutum soboles interibit.« Hanc plurimis commendat Cassianus in collatione 2, in cuius cap. 4 ait »tam B. Antonii quam uniuersorum sententia definitum esse, discretionem esse, que fixo gradu intrepidum monachum perducat ad Deum, predictasque uirtutes iugiter seruet illesas, cum qua ad consummationis excelsa fastigia minore possit fatigatione conscendi, et sine qua multi etiam propensius laborantes, perfectionis nequiuerunt culmen attingere;  omnium namque uirtutum generatrix, custos, moderatrixque discretio est.«

Ut sit quod et fortes cupiant, et infirmi non refugiant.] »Quia, inquit Hildemarus, si temperatum fuerit opus, infirmi illud non refugiunt, et fortes illud cupiunt agere, sicut superius diximus: quia si fortes, qui possunt laborare, refrenauerit, illi fortes semper desiderabunt illud opus semper plus agere, eo quod uolunt sicut possunt, et non sinuntur; et infirmi non refugiunt, ueluti cum quis ducit equum nimis cupientem ambulare, et iterum ducit debilem: illi cupienti mittit frenum, ut nimis non ambulet, et debilem non contristet, sed in sua libertate dimittit, ut ambulet prout uult.«

847 Precipue ut presentem regulam in omnibus conseruet.] In quem locum Bernardus Cassinensis: »Audiant hoc uerbum illi qui dicunt abbatem ad obseruationem regule non teneri: eis enim hec regula contradicit. Dicit itaque in littera Pater precipue; quia pre aliis debet regulam obseruare, qui alios  habet ad regulam informare. Dicit insuper presentem, ut non faciat sibi aliam, sed conseruet istam. Dicit in omnibus, in quo nullum excipit regularium institutorum.« Eodem modo loquuntur Boherius, Turrecremata, et Mattheus Lambertus. Hinc et illud concilii Aquisgranensis decretum , »ut abbates mox ut ad monasteria sua remeauerint, regulam per singula uerba discutientes, pleniter legant, et intelligentes Deo opitulante efficaciter cum monachis suis implere studeant.« Aequum est enim »ut qui est primus in nomine, sit et primus in operatione, et quod ore predicat, opere compleat, et prior in humeris uel in ceruicibus suis portet, que portare fratres iubet, ut utrum sint leuia aut grauia, que fratribus imponit onera experimento cognoscat, primatumque suum, quem prior ad mensam tenet, primus ad uirtutis parcimoniam indicet, et abstinentiam quam lingua predicat, experimento cognoscat« ut cum Smaragdo loquar.



CAPUT LXu. De preposito monasterii.


 Sepius quidem contingit [a 1Kb] ut per ordinationem prepositi scandala grauia in monasteriis oriantur, dum sint aliqui maligno spiritu superbie inflati, et estimantes se secundos abbates esse, assumentes sibi tyrannidem scandala nutriunt, et dissensiones in congregatione faciunt, et maxime in illis locis ubi ab eodem sacerdote, uel ab eisdem abbatibus qui abbatem ordinant, ab ipsis etiam et prepositus ordinatur.

Quod quam sit absurdum facile aduertitur, quia ab ipso initio ordinationis materia ei datur superbiendi, dum ei suggeritur a cogitationibus suis exutum eum esse a potestate abbatis sui, quia ab ipsis est ordinatus [b 1Kb] a quibus et abbas. Hinc suscitantur inuidie, rixe, detractiones, emulationes, dissensiones,  exordinationes. Et dum [c 1Kb] contraria 848 sibi inuicem [d 1Kb] abbas prepositusque sentiunt, et ipsorum necesse est sub hac dissensione [e 1Kb] animas periclitari; et ii qui sub ipsis sunt, dum adulantur partibus,  eunt in perditionem. Cuius periculi malum illos respicit in capite, qui talibus in ordinatione [f 1Kb] se fecerunt auctores [g 1Kb] .

Ideoque nos preuidemus [h 1Kb] expedire, propter pacis caritatisque custodiam, in abbatis pendere arbitrio ordinationem monasterii sui. Et, si potest fieri, per decanos ordinetur, ut antea disposuimus, omnis utilitas monasterii, prout abbas disposuerit, ut dum pluribus committitur, unus non superbiat.

Quod si aut locus expetit, aut congregatio petierit, rationabiliter cum humilitate, et quemcunque elegerit abbas cum consilio fratrum timentium Deum, ordinet ipse sibi prepositum. Qui tamen prepositus illa agat cum reuerentia que ab abbate suo ei iniuncta fuerint, nichil contra abbatis uoluntatem aut ordinationem  faciens: quia quantum prelatus est ceteris, ita eum [i 1Kb] oportet sollicitius [i 1Kb] obseruare precepta regule.

Qui prepositus, si repertus fuerit uitiosus, aut  elatione deceptus superbie [a 1Kb] , aut contemptor sancte regule fuerit comprobatus, admoneatur uerbis usque quater: si non emendauerit, adhibeatur ei correctio discipline regularis. Quod si neque sic correxerit, tunc deiiciatur de ordine prepositure, et alius qui dignus est in loco eius subrogetur. Quod si et postea  in congregatione quietus et obediens non fuerit, etiam de monasterio expellatur [b 1Kb] . Cogitet tamen abbas se de omnibus iudiciis suis Deo reddere [c 1Kb] rationem, ne forte inuidie aut zeli flamma urat animam.





COMMENTARIUS.


 849 De preposito monasterii duo potissimum hic tractat S. Benedictus, qualiter ordinandus sit, et quomodo corrigendus, si repertus fuerit uitiosus. Quid autem sit prepositus, que institutionis eius cause, que munia, que uirtutes, aut omnino tacuit, aut ita leuiter tetigit, pene ut preteriisse uideatur. Quapropter  antequam S. Regule textum expendamus, isthec aliunde repetere duximus opere pretium.

Prepositus itaque, si uim nominis attendamus, idem significat quod prelatus; eoque nomine apud Romanos appellabatur regii satellitii prefectus, ut patet ex Theophilacto Simocatta : »Satellitii regii principem, quem prepositum appellare Romani solent, Martyropolim misit.« Apud Apostolum  episcopi et pastores: Mementote prepositorum uestrorum, qui uobis locuti sunt uerbum Dei. Et: Obedite prepositis uestris, et subiacete eis. Apud monachos qui primus post abbatem erat, ut patet ex eorum passim regulis. Dicebantur etiam prepositi aliquot monasteriorum superiores, qui uni abbati subiiciebantur, uti obseruauit Menardus, quem, sicut et Heftenum lib. III, tract. 6, disq. 1 et 2, consulere potes. Nunc uero licet remaneat in cenobiis prepositi munus et officium, nomen pene antiquatum est, cuius loco prioris uoce uti solemus: qua etiam usus est Lanfrancus in Statutis, ubi dicit  , quod, »seruata abbati in omnibus reuerentia, prior, qui et prepositus in Regula nominatur, honorabilior est reliquis ministris domus Dei.« Eadem et Ingulfus in Historia Croylandensi non semel, maxime ubi refert quod in excidio monasterii »domnus Askerus prior in uestiaria, domnus Letwynus subprior in refectorio,« barbarorum gladio occisi sunt. Eadem longe ante S. Gregorius Magnus ad uictorem episcopum scribens in hec uerba : »uictoria . . . . res monasterii dispersit, ut ad prioratus locum pertingeret, et ipsa post abbatissam interim inueniri debuisset.«

Illius instituendi causas tres omnino recensere possumus. Prima, que S. Basilii est , ut absente abbate remaneat semper aliquis qui monasterium regat, fratrumque curam suscipiat. »Quoniam sepenumero accidit, inquit S. doctor, aut per corporis infirmitatem, aut necessariam peregrinationem, uel alio quodam casu, ut a fratribus  absit hegumenus, sit alter quisquam qui per illius et aliorum iudicio ualentium probationem ad hoc electus sit, ut absente illo curam fratrum in se recipiat, ut et presentibus fratribus ab uno aliquo administretur adhortationis sermo, et non in absentia hegumeni democraticum quemdam statum arripiant fratres ad destructionem regule et traditi ordinis, sed que ad gloriam Dei diligenter sunt decreta custodiant, etc.«

850 Secunda ratio est ut etiam presens abbas aliquem habeat in solatium, cuius auxilio onus impositum faciliori negotio portare possit. Hanc rationem uidere est in Regula S. Ferreoli, cap. 17; in Regula monastica communi S. Fructuosi, cap. 11; in Regula Cuiusdam ad uirgines, cap. 2, et apud S. Gregorium lib. IX, epist. 42. Ita S. Auentinus Fidolum monasterii sui prepositum constituit , »ut tanto securius orationi et diuine contemplationi  posset insistere, quanto sciret eum nichil extra communis regule ordinem agere uel iubere,« ut habent Acta S. Fidoli, num. 8.

Tertia ratio est ut, si contingat abbatem esse negligentem, prepositi sollicitudine salua et integra maneat ordinis disciplina. Hanc rationem adducit S.  Gregorius uictori episcopo Panormitano scribens, ut Gregorium abbatem atque presbyterum monasterii S. Theodori penitentia afflictum in locum suum constituat, »ita tamen, inquit , ut Urbicus monasterii mei prepositus dare aliquem de seruis Dei debeat, qui eius prepositus fiat, ut quod istius incuria negligitur, illius sollicitudine seruetur.«

Iam uero querat aliquis quibus potissimum in rebus prepositus adiuuare debeat abbatem, queue sint eius officii munia; de his enim mentem suam non satis explicat S. Benedictus, contentus dicere ut illa prepositus agat cum reuerentia que ab abbate suo ei iniuncta fuerint. Sed res aliunde repetenda est. Igitur ex Regula S. Pachomii, art. 152 et 154 , ad prepositum pertinebat fratrum negligentias ad abbatem deferre; et art. 152 binas singulis hebdomadis disputationes, id est catecheses complere. Regula Orientalis generatim tantum decernit , ut »ille qui secundum ordinem discipline, ordinatione abbatis, ex consilio et uoluntate  omnium fratrum fratribus prepositus est, omnem ad se curam de disciplina fratrum et diligentiam monasterii reuocabit, habens potestatem absente abbate faciendi omnia que abbas presens facit.« Regula uero Tarnatensis ita habet : »Ad prepositum precipue pertinebit ut ad abbatem, cuius est apud uos maior auctoritas, referat quod modum et uires eius excedit . . . . corripiat inquietos, consoletur pusillanimes, suscipiat infirmos, patiens sit ad omnes: disciplinam libens habeat, metum imponat; et quamuis utrumque sit necessarium, tamen plus amari appetat quam timeri.« Regula S. Isidori : »Ad prepositum pertinet sollicitudo monachorum, actio causarum, cura possessionum, satio agrorum plantatio culturaque uinearum, diligentia gregum, constructio edificiorum, opus carpentariorum, siue fabrorum.« Regula prima S. Fructuosi : »Prepositus sane in medio consistens dormitorio, quoadusque cuncti quiescant, omnibus iam cubantibus,  circumeat silenter lecta singulorum, ne quis aut tarde se iactet, aut extra regulam occultis mussitationibus uacet, et ut plenius perscrutans gesta singulorum et merita, intelligat quem quomodo ueneretur, atque suscipiat . . . . Ante mediam surgentes noctem . . . priusquam ceteri surgant, a uigiliariis fratribus prepositus excitetur, 851 ut cum benedictione sua et signum moueatur, et cunctorum lectula ab eo, priusquam consurgant, strenue uisitentur. Hoc quoque in omnibus nocturnis orationibus, ut semper prior surgat prepositus, quam ad consurgendum ceteri moueantur, et ipse uideat quis quomodo iaceat, ne aliquam lasciuiam per incuriam quietionis sue dormiens incurrat;« Et Regula eiusdem monastica communis : »In potestate habeant prepositi omnem regulam monasterii . . . . . Omnem monasterii substantiam prepositi accipient dispensandam; et si quispiam captiuorum aliquid alimenti  petierit abbatem, et pro quacunque causa, ipse prepositus hoc prouideat, et ut abbas nullum laborem habeat, exceptis que supra diximus, omni intentione sollicitudinem gerat: excommunicandi tamen causam sicut abbas, sic prepositus habeat. Et quod per singulos menses expensum fuerit, per omnium capita mensium rationem suo abbati faciat; et hoc cum tremore et simplicitate, et uera cordis humilitate, tanquam redditurus Domino rationem. Et quod fecerit semper in arbitrio pendeat abbatis.« Regula Cuiusdam ad uirgines : Preposita »debet esse omnium necessitatum tam corporis quam anime prouida, ut et subsidia presentis necessitatis porrigat, et corda subditarum ad laudem Creatoris intonandam ex sedula admonitione excitando erigat: humiles et propter Christum subiectas honorando in sublime prouehat, sese uero attollentes castigationis flagello ad gradus humilitatis retrahat. Curam in rebus omnibus monasterii, seu uasis, seu suppellectibus, ita habeat intentam, ut in nullo negligentie  tenebris reperiatur fuscata, ut dum sacri laboris omnem curam adhibet, ab Omnipotente fructum laboris recipiat. Omnibus sabbatis post horam orationis nonam tam senior quam iuniores preposite lectos omnium sororum uisitent, et faciant propter earum negligentias inquirendas, aut si aliquid inueniatur illicite et sine commeatu retentum. Itemque post completam lectos omnium cum luminaribus uisitent, ut omnium expergiscentem sensum uel tepescentem ex oratione agnoscant. Similiter ad omnes cursus nocturnos, hoc est faciendum, ut sciant que cum feruore uel que cum tepiditate ad cursum assurgunt; et eas quas tarditate uel segnitia culpabiles repererint, prout culpa uel etas fuerit, aut increpatione, aut flagello corripiant.« Sed hec alii, nostri autem quid? In concilio Aquisgranensi decernitur solum , »ut prepositus intra uel extra monasterium post abbatem maiorem reliquis abbati subiectis habeat potestatem:« quod quasi explicare  uidentur capitula monachorum Sangallensium his uerbis : »Absente abbate, prepositus locum eius in ecclesia, in capitulo atque in refectorio teneat, eiusque uice lectiones in unoquoque conuentu interpretetur, et benedictionem legentibus tribuat. Et preposito non presente, senior decanus eadem faciat: qui presente abbate propria teneant loca.« Et Hildemarus: »Sciendum est enim quia cum abbas non fuerit in monasterio, eamdem potestatem quam abbas habet, debet habere prepositus: uidelicet in arguendo, uel in excommunicando, seu etiam in flagellando, 852 atque in ceteris locis. Si prepositus non fuerit, debet habere decanus; si decanus non fuerit, debet habere ille quem in loco suo constituerit.« Et paulo antea dixerat: »Prepositus appellatur, eo quod sit subiectorum ac famulantium ordinator uel rector.« Fusius Udalricus : »Ab hora autem ordinationis sue, post D. abbatem de omnibus rebus uel causis que ad monasterium pertinent, et spiritualibus, et temporalibus, se  intromittit. Quotquot sunt qui ullam habent obedientiam, ad eum respiciunt omnes; et si tale quid precipuum acturi sunt, nequaquam agunt absque consilio eius et nutu. In choro sinistro stat supremus, et in refectorio ad supremam mensam, que est ad dextram D. abbatis, et si ille non aderit, sedet in eius sede, etc.«: que fere iisdem uerbis exstant in mss. S. Benigni Diuionensis Consuetudinibus, c. 2. uide, si lube, Lanfranci Statuta, cap. 3; lib. Usuum Cisterc., cap. 111, et Ceremoniale Bursfeldensium, dist. 2, c. 2, ubi prioris officium fuse describitur. Hic tantum adnotare sufficiat, precipuum prepositi officium fuisse exteriora monasterii negotia procurare, ut patet tum ex citatis Regulis S. Isidori et S. Fructuosi, atque ex Udalrico, tum ex Fausto in uita S. Mauri , in cuius n. 15 ita habet: »B. Maurus, qui, imperio Patris nostri, in monasterio tunc prepositi, ac totius cenobii procuratoris, post  ipsum fungebatur officio;« tum denique ex his que scribit S. Gregorius papa  de Libertino Fundensis monasterii preposito, quem sepius representat utilitates monasterii foris procurantem, uixque aliud de ipso refert.

Ex dictis hactenus liquet quales debeant esse prepositi uirtutes, et quam merito iure S. Fructuosus, cap. 11, easdem in eo dotes quas in abbate requirat, atque S. Ferreolus  uelit personam strenuam et discipline ualde amantem, que nomen et officium prepositi suscipiat. Sed iuuat hanc in rem Regulam Cuiusdam ad uirgines disserentem audire : »Preposita monasterii non etate senili, sed moribus constituenda est: multas enim prolixitas annorum attollit, sed dedecus torpentis uite ad infantie immaturitatem tepescendo reducit. Constituenda ergo est preposita moribus grauis, et sermonibus solers, ingenio fortis, consideratione uigil, cursu impigra, correptione pia, disciplina moderata, actu casta, moribus sobria, dispensatione equa, humilitate ornata,  patiens, mitis, non turbulenta, non iracunda, non superbie uel arrogantie uitio maculata, non prodiga, non garrula, sed omni actu religionis ornata, que sciat languentium moribus subuenire, et tepescentium ignauiam excitare, super quam abbatissa requiescat, ut in nullo ab eius preceptis deuiet; sed in omnibus subdita, et in iussis senioris detenta, nichil quod abbatisse uoluntati sit contrarium aut faciat, aut ordinet faciendum, sed omnia per eius interrogationem.« Huc referenda sunt que scribit Regula S. Pachomii, articulo 128, de uitiis preposito fugiendis, et Regula Orientalis, cap. 17. uide etiam Petri Damiani opusc. 13, c. 16. Ad Regule textum uenio.

Sepius quidem contingit ut per ordinationem 853 prepositi scandala grauia in monasteriis oriuntur, etc. Hic declarat S. Benedictus quam longe a monasteriis amandari scandala uoluerit, quorum causas, effectus et remedia detegit.

 Et maxime in iis locis ubi ab eodem sacerdote.] Id. est episcopo, qui proprie sacerdos dicendus est; alii enim presbyteri tantum titulo donandi sunt.

uel ab iisdem abbatibus.] »Supple episcopo ordinanti assistentibus,« inquit Bernardus Cassinensis, Hic enim particula uel sumitur copulatiue pro et.

Qui abbatem ordinant, ab ipsis etiam et prepositui ordinantur.] Nam, ut ait Smaragdus: »Mos eorum tunc erat ut quando abbas ordinabatur, tunc ab eodem episcopo, et ab aliis coram astantibus abbatibus et prepositus ordinaretur. Sed quia inde superbie uitium nascebatur, iam non ab alio hodie apud nos ordinatur, sed a proprio abbate prepositure illi iniungitur obedientia, ut quandocunque abbati uisum fuerit, ab ipso ministerio prepositi mutetur, ne fomes illi superbie nascatur.«

Cuius periculi malum illos respicit in capite, qui talibus in ordinatione se fecerunt auctores.] Quod »de illis, inquit Smaragdus, dici uidetur, qui sicut abbatem, ita et prepositum ordinauerunt, qui unius monasterii  ordinationem non duobus, sed uni debuerunt imponere; et ne inter duos nascerentur periculosa scandala, soli abbati congregationis sue debuerunt committere curam.« Eodem fere modo loquuntur Hildemarus, Bernardus Cassinensis et Boherius.

Ideoque nos preuidemus expedire, propter pacis caritatisque custodiam, in abbatis pendere arbitrio ordinationem sui monasterii.] Quod de ordinatione locorum, negotiorum et officialium interpretatur Boherius, de sola officialium ordinatione Bernardus Cassinensis, et rectius; nam S. Pater agit de prepositi ordinatione.

Et si potest fieri, per decanos ordinetur, ut antea disposuimus, omnis utilitas monasterii, prout abbas disposuerit.] Quod ita intelligit Carolus Cointius, ut nullo preposito constituto, soli instituantur ordinenturque decani, qui monasterium sub abbate regant. Consentit Hildemarus S. Benedictum ita explicans,  »ac si diceret: Quidquid ordinandum est in monasterio, decani debent ordinare; et decani debent disponere, sicut abbas disposuerit.« Per decanos autem hic Bernardus Cassinensis et Boherius in utroque commentario officiales intelligunt. Ego uero decem monachis prefectos, inter quos et ipsi officiales reperiri poterant: unde et Hildemarus: »Prout intelligo, antiqua consuetudo fuit ut in omni officio et obedientia monasterii semper esset unus decanus super illos decem monachos, uerbi gratia: si grammatici erant qui 854 discebant, unus decanus erat super illos fratres qui erant deputati ad illam obedientiam: et isti decani habebant curam de eorum necessitate corporali, et illi necessitatem eorum querebant ab abbate, et illi erant solliciti de eorum negligentia, sicut legitur in Instituta Patrum, quando ad mensam sedebant; quomodo illi decani faciebant signum, si qua necessitas querenda erat fratribus. Deinde forte quando querebant   panes, ibant quatuor aut tres decant, prout necesse erat, cum fratribus. Quando uero in horto ibant, quatuor decani cum decania sua ibant. Deinde non audebat ire de istius decania quis, et ire ad illius decaniam, et loqui nisi iussus. Similiter et in capitulo semper decanus erat super decaniam suam; et in omni loco quo ibat decanus, cum decania sua ibat, et erat magna sollicitudo; sed modo non fit.« Denique istud Regule decretum renouauit sub Carolo Magno concilium Moguntinum his uerbis : »Deinde decre imus, sicut sancta Regula dicit, ut monasterium, ubi fieri potest, per decanos ordinetur, quia illi prepositi sepe in elationem incidunt.«

Ut dum pluribus committitur, unus non superbiat.] Huc forte respexerat Albricus episcopus et abbas, Traiectensis monasterii, de quo Alfricus in uita S. Liudgeri episcopi, lib. I, n. 15 : »Diuisit idem Albricus annum in distributiones quatuor, ita ut in Traiecto monasterio pre ceteris prepositis ipse in tempore uernali, in doctrine studio  et sancte conuersationis preesset fratribus menses tres. Deinde post eum in estate Adalger presbyter in uice sua menses tres. Post hunc Liudgerus presbyter menses tres. Deinde in hieme Thiadbraht presbyter menses tres.«

Quod si aut locus expetit, etc.] Ubi Bernardus Cassinensis, et post eum Boherius: »In ordinatione, inquiunt, prepositi quatuor concurrere debent: utilitas monasterii, congregationis petitio humilis, causa rationalis, et iudicium seu uoluntas abbatis.« Simili fere modo Richardus de S. Angelo: »Tria debent concurrere in ordinatione istius prepositi: scilicet ut locus expetat, congregatio petat, et abbas iudicet.«

Quod uero S. Benedictus addit, cum consilio fratrum timentium Deum, Hildemarus intelligit seniorum, ita tamen ut postmodum interroget omnes in capitulo. Cuius rei praxim uidere est apud Udalricum modo citandum, et in mss. Consuetudinibus S. Benigni Diuionensis, cap. 2. Ex Regula tamen Orientali  prepositus eligendus est consilio et uoluntate omnium fratrum; sed et in Portuensi uirginum monasterio S. Austreberta, »eligentibus cunctis, consentiente matre licet inuita, preposita« constituta legitur in eius uita, num. 9 ; in Cluniacensi S. Hugonem, »ex consensu fratrum B. Odilo priorem constituit,« teste Hildeberto in uita S. Hugonis, num. 3 ; in Cellensi, Deus, in cuius manu corda sunt hominum, »fratribus inspirauit ut uirum Dei Robertum sibi eligerent in priorem,« ut legimus in uita S. Roberti abbatis Molismensis, num. 3 ; denique in Crispiniensi S. Aybertus : »Prepositus, et communi 855 fratrum electione cellerarius« factus dicitur in eius uita, num. 9. Nisi forte quis dicat hic electionem et consensum late sumi pro consilio, sicut S. Auentinus Fidolum cernens ad uirtutem alta conscendentem, »unanimi fratrum consilio prepositure ei locum  delegauit,« ut habent Acta S. Fidoli, num. 8 . In libro Institutionum Cisterciensium etiam hec lego : »Priores nullatenus eligantur, sed abbates ipsos instituant cum consilio fratrum timentium Deum, quos et quomodo uoluerint ad hoc conuocare.« Rectius, ut uidetur, ad mentem S. Benedicti.

Porro quod de abbate supra diximus, idem de preposito asserendum est, eum scilicet de gremio monasterii esse creandum, Aquisgranensi synodo statuente , »ut monachis nonnisi monachus constituatur prepositus,« et capitulari Caroli Magni ad Theodonis uillam anno 805 dato , »ut laici non sint prepositi monachorum infra monasterium.« Imo etiam presbyterum, iuxta istud concilii Westmonasteriensis anni 1126 decretum : »Nullus in decanum, nullus in priorem nisi presbyter, nullus in archidiaconum nisi diaconus promoueatur.«

Formulam seu ritum instituendi prepositi habemus  tum in mss. Farfensis monasterii Consuetudinibus, tum apud Udalricum. Farfenses Consuetudines ita habent: »Cum prior fuerit electus ab omnibus fratribus, post capitulum surgant omnes, eantque in ecclesiam. Dein tunc ille qui exiturus est ab ipso opere dicat tertio, omnibus repetentibus hunc uersum ante altare: Benedictus est Dominus Deus; et accepta benedictione illa que dicitur quando ab aliquo opere absoluuntur fratres, sic recedat. Accedat ille qui intraturus est in antea, et dicat tertio omnibus audientibus hunc uersum: Deus, in adiutorium meum intende; et accepta illa benedictione que dicitur cum in aliquo opere ordinantur fratres, et sic ipsum officium administret.« Paulo [.....]usius Udalricus : »Quando prior est ordinandus, primo domnus abbas habet inde consilium cum senioribus congregationis; postea refert sententiam suam in capitulo, et quod sibi uidetur laudant omnes. Quem elegerit, si sapit, ueniam petit, excusat se ad munus huiusmodi non  idoneum esse. Ad ultimum si iussa et iniuncta fuerit obedientia, non aliud facit quam inclinat. Sedet ad sinistram domni abbatis. Cum surrexerint de capitulo, eunt cum psalmodia solita ad ecclesiam maiorem; ubi nouus prior ante facit et retro, hunc uersum dicendo ter: Deus, in adiutorium, et totus conuentus similiter respondet. Dat ei ipse domnus abbas hanc benedictionem: Tuam, clementissime Pater, omnipotentiam supplices deprecamur, ut infundere digneris super hunc famulum tuum, quem tuo seruorumque tuorum seruitio mancipamus, spiritum sapientie, et intellectus, discretionisque: dona ei in hac domo tua ita agere, et iniunctum sibi officium ita administrare, ut et tibi placere ualeat. et utilitatem seruorum tuorum te auxiliante perfectissime expleat, propter quod et hic, et in futuro seculo mercedem laborum suorum in consortio sanctorum tuorum a te piissimo 856 largitore percipiat. Per Dominum, etc. Quando autem est absoluendus, mittit cum illo uersum: Benedictus es, Domine, qui adiuuisti me, et tali absoluitur  benedictione: Domine Iesu Christe, qui pie seruientibus tibi munificus retributor et clemens largitor existis, hunc famulum tuum, qui in hac domo tua nunc usque fideliter laborauit, et tibi seruisque tuis obediendo iniunctum sibi te auxiliante administrauit officium, laboribus suis solita benignitate responde, et pius remunerator appare; et presta ut in hac domo iugiter permaneat, et mercedem laborum suorum, et hic, et in retributione iustorum a te percipiat, largitoremque omnium bonorum te esse plenissima fide non dubitet.« Idem habent Benigniane Consuetudines mss. cap. 2.

Qui tamen prepositus illa agat cum reuerentia que ab abbate suo ei iniuncta fuerint.] Ita quoque S. Pachomius : »Ipse autem prepositus nichil faciet, nisi quod Pater iusserit, in re noua maxime; nam que ex more descendi, obseruabit regulas monasterii.« Que quidem intelligenda sunt, non solum  quando presens est abbas, sed etiam quando est absens; unde magna licet sit in monasterio absente abbate prepositi auctoritas, limites tamen eius potestati ponit semper abbatis uoluntas. Hinc et liber Usuum Cisterciensium  ista uetat absente abbate fieri a preposito: »Locum eius  in ecclesia non occupabit, nec missas solemnes pro eo cantabit, nec candelas, cineres, ramos, ignem, coronam, nouitium benedicet, nec ad Euangelium benedictionem dabit: infirmum non unget, mortuum non sepeliet; nullum promouebit, uel degradabit, nec ordinare faciet; nullum in graui culpa mittet, aut inde absoluet; monachum de monasterio non eiiciet, nec nouitium recipiet nisi iusserit, nec confessionem de criminabilibus nisi in extremis positi recipiet. Non ei committetur cura operum, uel gregum, aut grangiarum; sufficit enim ei officium suum.«

Nihil contra abbatis uoluntatem aut ordinationem faciens.] S. Fulgentius  »illos  ueros esse monachos dicebat qui mortificatis uoluntatibus suis parati essent nichil uelle, nichil nolle, sed abbatis tantummodo consilia uel precepta seruare. Propterea sine consilio suo, nec eum fratrem qui prepositi gerebat officium sinebat aliquid agere,« ut scribit auctor uite illius. Porro circa S. Benedicti textum duo notant Regule commentatores, Bernardus Cassinensis, Boherius et Turrecremata. Primum est ut nichil presumat prepositus contra abbatis ordinationem uerbo uel scripto significatam. Secundum quia omnia uerbo aut scripto definiri, et ad certam regulam deduci nequeunt; quam nouit, aut credit in eiusmodi esse abbatis uoluntatem, hanc impigre exsequatur: unde si nec ipsa satis innotescat, abbatem consulat, iuxta illud Regule Orientalis : »Hec obseruabit senior monasterii qui fratribus prepositus est, referens ad abbatem omnia, uel precipue illa que per se non ualuerit 857 explicare;« et Regule Tarnatensis: »Ad prepositum  precipue pertinebit ut ad abbatem, cuius est apud nos maior auctoritas, referat quod modum et uires eius excedit.«

Qui prepositus, si repertus fuerit uitiosus aut contemptor sancte regule.] Hic obseruat Boherius in suo secundo commentario quosdam huius occasione textus negare eam quam habemus Regulam a S. Benedicto scriptam fuisse, eo quod sanctam illam appellet, ac proinde abnuendam esse fidem his que a Gregorio Magno lib. II Dialogorum scribuntur. uerum non ideo S. Pater Regulam suam appellauit sanctam, quod a se scripta sit, sed quia sancta et  salutaria continet precepta, quorum praxis ad supremum perfectionis fastigium perducit.

Comprobatus.] Neque enim simplex suspicio hic sufficere debet.

Admoneatur uerbis usque quater.] Idque secreto, secundum Bernardum Cassinensem, et quidem ab abbate, iuxta Boherium. Nam simplex monachus bis, decanus ter, prepositus quater admoneri debet.

Si non emendauerit, adhibeatur ei correctio discipline regularis.] Quasi diceret, inquit Hildemarus, »Si per quatuor uices fuerit admonitus, et se non emendauerit, ducatur per gradus, hoc est publica correptio, excommunicatio, nimiis ieiuniis, si dignus est, flagello, deinde oratio, postea eiiciatur de ordine prepositure, postea expellatur.« Idem habent Bernardus Cassinensis, Boherius et Turrecremata.

Quod si neque sic correxerit, tunc deiiciatur de ordine prepositure.] Ita prepositum quemdam superbia elatum aliquando deposuisse dicitur Benedictus abbas Anianensis in eius uita, auctore Ardone, n. 24  . Causas uero seu rationes huiusmodi depositionis prepositi declarat Gregorius papa IX in bulla ad Cluniacenses his uerbis: »Conuentuales quoque priores, quandiu in spiritualibus et temporalibus bene administrauerint, non nisi ex certis causis debent amoueri: uidelicet si dilapidatores, uel inobedientes, aut rebelles, seu infames, uel incontinentes exstiterint, seu etiam ad maiorem dignitatem admouendi: quod etiam de maioribus uolumus obseruari: nullusque litteras confirmationis habeat, quod de suo prioratu uel obedientia non debeat amoueri.« Idem habet Nicolaus Iu in bulla item ad Cluniacenses, et concilium Londonense anno 1200, apud Spelmannum, tom. II Conc. Anglie.

De monasterio expellatur.] Quod Richardus de S. Angelo ita intelligit ut »in alio monasterio arctiori ponatur, ne ualeat de sua malitia commodum reportare.«

 Cogitet tamen abbas se de omnibus iudiciis suis Deo reddere rationem.] Apposite hic obseruat Hildemarus, quod quoties de iudicio ab abbate dando loquitur S. Benedictus, toties ipsi abbati frenum immittit recordationem iudiciorum Dei.

858 Ne forte inuidie aut zeli flamma, etc.] Etsi zelus et inuidia unum et idem significent, ut hic notant commentatores, obseruat tamen Hildemarus zelum ad preteritum malum, inuidiam ad futurum pertinere; quasi diceret S. Benedictus: »ne quia uidet illum bonum esse, aut futurum esse, ideo eiiciat de monasterio.«



CAPUT LXuI. De ostiariis monasterii.


 Ad portam monasterii ponatur senex sapiens, qui sciat accipere responsum et reddere, cuius maturitas eum non sinat uagari [a 1Kb] . Qui portarius cellam debet habere iuxta portam, ut uenientes semper presentem inueniant atquo responsum accipiant. Et  mox ut aliquis pulsauerit aut pauper clamauerit, Deo gratias respondeat, aut benedicat [b 1Kb] , et cum omni mansuetudine timoris Dei, reddat responsum festinanter, cum feruore caritatis. Qui portarius  si indiget solatio, iuniorem fratrem accipiat.

Monasterium autem, si potest fieri, ita debet constitui, ut omnia necessaria, id est, aqua, molendinum, hortus, pistrinum [c 1Kb] , uel artes diuerse, intra monasterium exerceantur, ut non sit necessitas monachis  uagandi foras, quia omnino non expedit animabus eorum. Hanc autem Regulam sepius uoluimus in congregatione legi, ne quis fratrum de ignorantia se excuset.





COMMENTARIUS.


 Cum ostiarii monasterii sint ueluti congregationis custodes, non nisi precipuis olim et dignioribus hoc  munus credebatur: unde et S. Benedictus postquam de ordinando abbate, deque preposito monasteris  tractauit, consequenter de ostiariis tanquam post ipsos dignissimis disseruit. Et certe in Thebaidis monasterio magni Isidori erat presbyter ianitor, teste Palladio ; siue, ut loquitur Rufinus  senior uir grauis, et de primis electus. S. Willibaldus, ex decem annis, quibus in Cassinensi monasterio uixit monachus, primo anno ecclesie cubicularius 859, secundo decanus, reliquis octo portarius constitutus dicitur, in eius uita, n. 25 . S. ueremundus abbas Hyrachensis prius monasterii sui ianitor exstiterat, uti legimus in eius uita, n. 8 . In monasterio S. Theoderici prope Remos Eilbertus, qui postea abbas Marriliacensis exstitit, ostiarii officio fungebatur, testante Euerhelmo in uita S. Popponis, n. 13 . In Tegernsensi S. Quirini Fromundus ianitor unus ex precipuis cenobii sui monachis fuisse colligitur ex epistola quam scripsit ad Theodulum episcopum , qua se excusat quod ratione sui officii ad synodum  proficisci haud potuerit. Idem dicendum de Ingelbaudo uindocinensi portario , qui cum Frotmundo priore pro causis sui monasterii ad urbanum papam II missus fuit. Sed his missis ad Regule textum ueniamus.

Ad portam monasterii.] Ex primo huius capitis uocabulo Heftenus  colligit ex mente S. legislatoris non plures in monasterio, sed unicam duntaxat ianuam esse constituendam; id quod etiam statuit Iustinianus imperator in nouella 133: »Et primum quidem ne monasterium multos habeat aditus, sed unum tantum, aut duos forte.«

Ponatur senex sapiens.] »Notandum, inquit Smaragdus, quia non dixit: Ad portam ponatur senex etate; sed ait: Ponatur senex moribus sapiens: ubi datur intelligi quia non etas in portario querenda est corporis, sed sapientia et intellectus.« Smaragdum sequitur Ioannes Cresbeeck, similiter Cassinenses   ad hoc caput declarantes non tam etate quam moribus ostiarium esse instituendum. At refragatur tam communis commentatorum sententia quam antiqua ueterum monachorum praxis. Nam licet in diuinis Scripturis senex idem significet ac sapiens, ut ex SS. Ambrosio et Gregorio hic notat Hildemarus, »tamen S. Benedictus, addit idem auctor, in hoc loco duo uult ut habeat, et senectutem per etatem, et sapientiam per uitam. Nam quare uult duo, manifestat inferius cum dicit: Ut sciat accipere responsum et reddere, cuius maturitas eum non sinat uagari. In eo quod dicit: sciat accipere responsum et dare, attinet ad sapientem; in eo quod dicit: cuius maturitas, attinet ad etatem.« Hildemaro subscribit Bernardus Cassinensis his uerbis: »In hoc textu tria dicit , quod sit senex, sapiens, maturus. Senex morigeratus, sapiens, affabilis et discretus, maturus, stabilis et firmus . . . . . Senex iste annosus si sequentes duas haberet conditiones, ianitor esse deberet; sed si  non potest annosus talis haberi, habeatur ad minus sapiens et maturus; nam ad sapientiam pertinet quod dicit in littera; qui sciat accipere responsum et reddere; ad maturitatem: cuius maturitas non sinat eum uagari foras.« Bernardum exscribit in primo commentario Boherius. Eadem est sententia Nicolai de Fractura, Ioannis de Turrecremata, Matthie Lamberti, Hugonis Menardi, Benedicti Hefteni et Nicolai Braui: cui omnem dubitationis locum adimit id quod postea subdit S. Benedictus: qui portarius si indiget solatio, iuniorem fratrem accipiat: qui 860 haud dubium, licet sit etate iunior, senior tamen debet esse moribus; alioquin ad portam non esset ponendus.

Confirmat hanc sententiam ueterum monachorum praxis, qui non solum moribus, sed etiam etate senes ad portam constituebant, ut patet ex Rufino supra citato, et ex Regula Magistri precipientis  , ut »duobus fratribus etate decrepitis cella intra regias monasterii prope constituatur, qui deputati ibi, et claudant monasterium omni hora post exeuntes, aperiant ingredientibus, et aduenientes nuntient abbati.« Ex Regula Cuiusdam ad uirgines : »Portarie seu ostiarie monasterii tales esse debent, que omnium simul mercedem edificent; etate senili, quibus mundus silet, que iam ex presentibus pompis nichil desiderent.« Et ex Iustiniani nouella 133: »Ut porte assistant uiri etate graues et casti, neque non omnium testimonio comprobati.«

Quare autem ad portam senes sint constituendi explicat Gerardus Belga monachus his uerbis: »Expedit enim: 1o propter firmandam in perfectione senum sanctam humilitatem, quando uile uulgo censetur, et cetera inutilem senem; 2o propter edificationem, quando etiam ad portam et in atriis domus Dei omnes obseruant loci et incolarum sanctitatem; 3o propter necessitatem, quia oportet ad aditum omnem  hominem excubare circumspectum et uigilem, qui omnem a cenobio excludat seculi rumorem, omnem a porta abigat curiositatem.«

Sed iam pene obsoleuit apud monachos tam sancta et laudabilis consuetudo; uixque offendes unum monasterium in quo non dicam senex sapiens, sed ne monachus quidem constituatur ostiarius: quin pro magno reputatur si fratri laico, siue, ut uocant, conuerso, hoc munus iniungatur. Quandonam uero desierit, omnino me fugit. Certe Cluniacensibus iam olim obiecerant Cistercienses, quod in hac parte a Regule prescripto deflexissent: quibus Petrus uenerabilis ad S. Bernardum scribens ita respondit : »Nos autem ad portam portarium cur poneremus, qui nec portam habemus? Porte quippe nostre non clauduntur per diem, sed assidue patentes, sine persone discretione, introitum aduenientibus prebent. Nec necesse est aliquem pulsare, nec necesse est aliquem clamare, quia non tantum murorum  aditum, sed etiam hospitii introitum apertum inuenit, et illico recumbens, uniuersa parata reperit. Ne cogantur uero fratres extra domos proprias manere, sapientem et honestum famulum iuxta manere et iacere faciamus, qui meridianis horis, siue illis quibus ostia cuncta monasterii ex consuetudine clauduntur, pulsantibus uel clamantibus non tantum uocis clamore quantum obsequii exhibitione respondeat.« Singulare prorsus exemplum, cui an simile reperire sit ualde ambigo. Longe alia erat in monasterio ad Iordanem sito agendi ratio; in eo siquidem, teste Sophronio in uita S. Marie Aegyptiace, c. 5 : »Regia nunquam aperiebatur, sed semper erat clausa, et absque ulla perturbatione monachi cursum suum explebant: nec enim erat licitum aperire aliquando, nisi fortassis monachus propter aliquod opus necessarium adueniebat.« 861 Eadem uiguisse consuetudo uidetur in monasterio abbatis Isidori in Thebaide , ubi »erat presbyter ianitor, qui nullum  permittebat egredi, neque alium ingredi, preterquam si quis uellet usque ad mortem illic permanere, nusquam progrediens.« Ipsi uero Cistercienses, quibus respondebat prefatus Petrus uenerabilis, in capitulo generali anni 1217  hec diffinierunt: »Ad ostia claustri in maioribus congregationibus duo monachi, uel unus monachus et conuersus uicissim sedeant, qui seculares claustrum ingredi uolentes diligenter et honeste studeant amouere, ibidem canonicas horas soluentes, qui etiam loqui cum illis poterunt quos ab ingressu claustri amouebunt, etc. . . . . In minoribus autem congregationibus unum maturis moribus ad hoc sufficiat deputari, etc.«

Qui sciat accipere responsum et reddere.] Accipere responsum, inquit Menardus, est concipere aduenientis uoluntatem, quam ab eo sciscitatus fuerit.

Cuius maturitas non sinat eum uagari.] Regula Cuiusdam  ad uirgines addit : »Fabulis quas ad portam uel a secularibus, uel a quibuslibet audierint, nullatenus aurem accommodent: et si nolentes audierint, uel intellexerint, nullatenus consodalibus suis referant.«

Qui portarius cellam debet habere iuxta portam, ut uenientes semper presentem inueniant.] Ex mente ergo S. Benedicti nullo unquam tempore ab ostio recedere debet ianitor; sed Regula Magistri prescribit , »ut horis quibus oportet in monasterio legere, seratis regiis, congregationi se iungant, ut legentes audiunt, et cum ad opus diuinum oratorii index sonauerit, seratis item regiis, ad opus Dei oratorio presententur.« Optima sane institutio, ut nullus ab officio abesse permittatur.

A quo responsum accipiant.] Non dixit qui monasterii ianuas aperiat, neque enim omni uenienti monasterii aditus patere debet, nec nisi post acceptum ab abbate responsum ostium aperiri: saltem hec olim erat »consuetudo Cassinensis monasterii, quod  aduentus hospitum undecunque uenientium, antequam intrent, pandatur abbati, uel ipsius locum tenenti,« ut scribit Nicolaus de Fractura. Sed et in libro Usuum Cisterciensium prescribitur , »Quod si de uicinis uel notis aliquis ad portam uenerit, postquam quid uelit cognouerit, extra portam eum demorari faciat, donec ab abbate quid de eo agatur cognoscat. Si autem talis fuerit quem nec nuntiare, nec ibi remanere deceat, intrare et quo uult ire permittat.« Huc facit quod in uita S. Alexandri acemeti abbatis lego , quod nimirum ad monasterium Petri fratris sui ueniens, »fratre uno secum assumpto, ianuam pulsat. Ianitor uero, prestolare, inquit, tantisper; sine primum ad prepositum referam, et tunc ingredieris.« Erat autem ad ianuam fenestella, per quam ostiarius uenientes respiciebat et alioquebatur, ut patet tum ex uita S. Agili abbatis Resbacensis, cap. 20 : »Audiuit ad 862 portam monasterii ueluti plangentis  hominis exilem uocem, apertaque fenestra, que porte inherebat, cernit ante fores pauperem iacere ulceribus plenum;« tum ex uita S. Eudocie, n. 29 , ubi Philostratus quidam sub monachi habitu »progressus ad eiusdem Parthenonis occlusas fores, cum ostium pulsasset, adfuit puella ianitrix una e loci uirginibus, que aperta non plane fenestella ianue, per rimulam uocis transmissioni solius exiliter patentem, alio conuerso uultu breuiter interrogauit quis et quid ibi querens ostium pulsasset? Ille consueta monachorum formula respondet: Peccator sum uestrarum precum consortium et benedictionem petens.«

Et mox ut aliquis pulsauerit, aut pauper clamauerit, Deo gratias respondeat, aut benedicat.] Concors commentatorum sententia est S. Benedictum duo hominum genera designasse, diuitum scilicet et pauperum: nam pauper clamat, diues pulsat, ut loquitur Hildemarus. Quibus proinde duplicem assignat responsionem; ut pauperi dicatur Deo gratias, diuiti benedicat,  pro benedic, imperatiue, ut exponit idem Hildemarus; uel benedicat me paternitas uestra, ut Turrecremata, qui hanc benedictionis petitionem ab ecclesiasticis personis alicuius auctoritatis duntaxat faciendam dicit: secularibus uero uel ecclesiasticis non tante auctoritatis Deo gratias esse respondendum. Aliter tamen Smaragdus, Hildemarus, et alii, qui uno ore Deo gratias ad pauperes, benedicat ad diuites seu potentes attinere asserunt. Et certe moris erat apud ueteres monachos non solum ab ecclesiasticis, sed etiam ab aliis maxime monachis benedictionem postulare. Cistercienses utrumque usurpabant, et Deo gratias, et benedicite: primum, audito pulsantis sed clamantis uoce aut signo; secundum, cum ad eum accederent: »Cum hospes pulsauerit, inquit liber Usuum , responso Deo gratias ianuam aperiat; et postquam benedicite dixerit, humiliter quis sit uel quid uelit ab eo requirat.« Et infra: »Quod  si dum hora in ecclesia celebratur hospes ad portam pulsauerit, more solito Deo gratias, et benedicite dicat.« Eadem exstitit etiam Bursfeldensium consuetudo.

Posset etiam aliter intelligi istud benedicat, ut scilicet ostiarius uenienti benedictionem tribueret: solebant quippe ueteres monachi ad aliquod monasterium hospitaturi uenientes, in ipso accessu de foris benedictionem petere dicentes benedic, uel aliquid huiusmodi, ut patet ex citata uita S. Eudocie, et ex Regula Magistri, cap. 1. Cui expositiodi fauet antiqua uersio Gallica Ioannis de Précis, ita reddens, ou dogne beneisson; et alia recentior, ou qu'il donne quelque parole de bénédiction. At prior expositio, que omnium fere est commentatorum, prestat, monastice humilitati magis consentanea, et ad S. Benedicti mentem magis accedens. Nam cap. 53 ab obuio hospite uult peti benedictionem: unde etiam S. Benedictus Anianensis in sua Regularum Concordia pro benedicat legit benedic.

 Antiqua alia uersio Gallica alium sensum huius uocis reddit, quasi 863 ianitor aliquam ad Deum precem funderet, ita nimirum uertit, ou benere Dieu. Similiter Guido Iuuenalis, ou bénisse comme disant: Benedicamus Domino. Idem habet alia recentior Gallica uersio.

Aliter etiam Boherius: »Hic benedicere ponitur pro bona uerba dicere, ut dicat pulsanti: Bene ueneritis; uel: Benedictus Deus qui uos huc misit.«

Quod uero spectat ad uocem Deo gratias, ea olim utebantur in occursibus et congressionibus Christiani, uti obseruat Menardus noster ex S. Augustino in psalm. CXXXII, et ex Optato Mileuitano lib. II contra Parmen. Usitatam etiam a priscis monachis docet Heftenus lib. III, tract. 4, disq. 7. Sed et Boherius in secundo commentario ad hunc lucum ita scribit: »Hoc salutare uerbum semper est in ore fratrum, ut ipse uidi, cenobiorum Patris Benedicti, Cassinensis scilicet, Sublacensis, et Specus: et est forsan  responsio ad benedicite, de quo legitur supra de ordine congregationis.«

Et cum omni mansuetudine timoris Dei reddat responsum festinanter cum feruore caritatis.] Ita fero Orientalis Regula : »Ostiarii cura sit ut omnes aduenientes intra ianuas recipiat, dans eis responsum honestum cum humilitate et reuerentia, ac statim nuntians uel abbati uel senioribus quis uenerit et quid petierit, nec ullus extraneorum patiatur iniuriam.« Alia ianitoris munia S. Benedictus non declarat, quapropter ea aliunde repetere oportet.

Primum erat hospitum cura, eisque preparandi cibos, ut docet Hildemarus ad hunc locum his uerbis: »Antiquitus qui coquinam abbatis faciebant, ipsi etiam erant portarii; quia tunc non erat multitudo hospitum uenientium ad monasterium; et ideo illi poterant hoc facere.« Coquina uero abbatis et hospitum ex Regula eadem erat. Sed clarius S. Isidorus : »Ad ianitorem pertinebat cura hospitum, custodia exterorum claustrorum.«

 Alterum erat eleemosynarum distributio, ut uidere est in libro Usuum Cisterciensium : »Portarius uero debet habere panes in cella sua ad distribuendum transeuntibus.« Et infra: Portarius »cum seruitoribus solet comedere, et solatium eius interim portam seruare, et eleemosynam transeuntibus dare: qui solet etiam uasa sua ad colligendas reliquias ciborum in coquinam deterre, et pulmenta defunctorum, et cetera que cellerarius dederit in ipsis recipere: qui postquam a refectione surrexit, debet ad portam pauperibus distribuere: quam distributionem non debet propter subsequens opus Dei dimittere; sed paucis utens uerbis et moderatis, citius quod inceperat perficere.« Et in Ceremoniali Bursfeldensium : »Ad officium portarii pertinet eleemosynas mendicantibus erogare: unde et reliquias de relectione fratrum, et hospitum et coquine colligere debet, et distribuere petentibus.«  Hinc etiam Hildemarus ad hunc locum: Ostiarius, »si pauper fuerit, innuit illi ut ad hospitalem uadat.« Qui scilicet 864 prope monasterium ad receptionem pauperum constructus erat.

Preterea Regula Magistri ostiariis animalium curam committit: »Annonam canum a cellerario ipsi incipiant, et eis cum aqua uel culine remanente iuscello ministrent. Animalium intra monasterium curas, adiuncto in septimana illorum hebdomadariorum solatio, ipsi impleant, et regie munditias exerceant.«

Denique in Resbacensi monasterio sub S. Agilo abbate , »consuetudo talis erat, quod ianitor, ut signum pulsabatur ad completam, confestim portas monasterii firmans ei claues deferebat.«

Qui portarius, si indiget solatio, iuniorem fratrem accipiat.] In quem locum Richardus de S. Angelo: »Per hoc patet quod ostiarius debet esse monachus, licet in aliquibus monasteriis contrarium obseruetur; et male, quia conuersatio nostra debet esse secreta,  et a laicorum actibus remota.« Porro iunioris istius fratris officium erat aduenientes abbati nuntiare, dum senex sapiens remaneret cum hospite, et superuenientium reciperet responsa: durum enim foret seni semper currere, quem propter edificationem et sapientiam magis deceret ad ianuam remorari, ut cum hospite, si tamen id eius qualitas exigeret, sederet.

Monasterium autem, si fieri possit, ita debet construi, ut aqua.] Scilicet fons, puteus, aut cisterna.

Molendinum.] Ad molendum triticum.

Hortus.] De quo etiam Regula S. Isidori : »Hortulus sane intra monasterium sit inclusus, quatenus dum intus monachi operantur, nulla occasione exterius euagentur.« Et infra : »Hortos olerum, uel apparatus ciborum propriis sibi manibus exerceant.« Nihilo tamen minus ad hoc officium unus specialiter deputabatur; de quo in eadem Regula : »Ad hortolanum pertinebit munitio custodiaque hortorum, aluearia apum, cura seminum  diuersorum, ac denuntiatio quid, quando oporteat in hortis seri aut plantari.« Istud officium laudabiliter exercuit in Corbeiensi monasterio S. Adalardus, teste Paschasio; in Laudunensi Lantredus ex uita S. Salaberge, et in Rotonensi Condelucus ex libro de Gestis SS. Rotonensium. uide Udalricum, lib. III, c. 20.

Pistrinum.] De quo Hildemarus: »Pistrinum quasi pilitrinum, quia pilo antea tundebant granum: unde et apud ueteres non molitores, sed pistores dicti, quasi pinsores, a pinsandis granis frumenti; mole enim usus nondum erat, sed granum pilo findebant: unde et uirgilius:

Nunc torrete fruges flamma, nunc franxite saxo.
Ubi pistrinum a molendino distinguere uidetur. Et certe: »Antiquitus ipsum molendinum uocabatur pistrinum, eo quod frumenta non molebantur, sed tundebantur,« inquit Paulus Augustinus a Ianua, qui etiam scribit in nullo Cassinensi codice ms. reperiri  pistrinum. Preterea S. Isidorus artem pistoriam a confectione masse et panis distinguit in Regula , ubi illam laicis, istam fratribus committit: »Ars pistoria ad laicos pertinebit; ipsi enim triticum purgent, ipsi ex more 865 molant. Massam tantumdem monachi conficiant, et panem sibi propriis manibus ipsi faciant. Porro pro hospitibus et infirmis laici faciant panes.« Ex his forte suspicabitur nonnemo additum esse in Regula pistrinum, maxime cum desit in codicibus Cassinensibus: exstat tamen in uetustissimo codice Oxoniensi, in textu Hildemari, et Smaragdi Floriacensis, in Concordia Benedicti Anianensis, et omnibus nostris mss. Sed quidquid sit, certe utrumque a nostris usitatum fuit; nam et granum molebant siue tundebant, et farinam ipsi miscebant; ut patet ex supradictis ad caput 48, et insuper ex mss. Germanie Consuetudinibus, in quibus lego: »Fratres interdum generaliter intrant pistrinum, pastamque propriis manibus  preparant, et temperant ad faciendos panes.« Quinimo pistoris officium hebdomadatim exercebant, ut uidimus supra, cap. 46, patetque ex uita S. Stephani abbatis Obazinensis, lib. II, num. 54; communiter tamen id munus uni alicui committebatur, quod in Gellonensi monasterio summa cum humilitate exercuit S. Guillelmus, eiusdem loci fundator et monachus.

uel artes diuerse intra monasterium exerceantur.] Tale erat Fuldense cenobium sub Sturmio abbate, teste Eigile abbate in eius uita, num. 20; tale Flauiacense sub S. Geremaro, ex eius uita, num. 25; tale Solemniacense ex uita S. Audeno in uita sancti Eligii; tale Lesciense ex uita S. Hiltrudis, num. 3; tale Centulense ex Hariulfi Chronico, lib. II, cap. 7; tale Talipiacum ex gestis S. Aldrici, num. 28; tale Sanctigallense ex antiqua eius delineatione; tale denique Diuionense S. Benigni ex eiusdem Chronico. Talia etiam construi uolebat monasteria Moguntinum sub Carolo Magno concilium, S. Benedicti preceptum  renouans his uerbis : »Dignum et necessarium est, ut missi per queque loca directi simul cum episcopo uniuscuiusque diecesis perspiciant loca monasteriorum canonicorum pariter et monachorum, similiterque puellarum, si in apto et congruo loco sint posita, ubi necessarium commodum possit acquiri, quod ad utilitatem pertinet monasterii, sicut in S. Regula dicitur: Monasterium autem ita debet constitui, ut omnia necessaria intra monasterium exerceantur, ut non sit necessitas monachis uel clericis uagandi foras, quia omnino non expedit animabus eorum.« Fauet quoque Regula Magistri : »Omnia necessaria intus intra regias esse oportet, id est, furnum, macine, refrigerium, hortus, et omnia necessaria, ut non sit frequens occasio, propter quam fratres multoties foras egressi, secularibus mixti, forte a religiosorum oculis uisi, ad damnationem potius nostram ab eis pro angelis adoremur, et benedicite nobis non meritis indigne  dicatur.« Atque hec erat ueterum monachorum praxis, quam uidere est apud Rufinum, de monasterio Isidori abbatis sic loquentem : »uidimus et apud Thebaidam etiam Isidori nominatissimum monasterium, amplissimis spatiis circumseptum, muroque circumdatum, in quo habitantibus uiris larga prebebantur habitacula. Intrinsecus putei plures, horti irrigui, omnium quoque pomorum arborumque paradisi, 866 et quecunque necessaria usibus erant, sufficienter, imo et abundanter prouisa; ob hoc ut nulli monachorum habitantium intrinsecus necessitas ulla fieret exeundi foras ad aliquid requirendum.«

Porro S. Benedictus predicta omnia non absolute requirit, sed conditionate, si possit fieri; cuius mentem ita explicat Hildemarus , ut si predictorum nonnulla duntaxat desint, nichilominus construatur monasterium; sicque S. Berta in territorio Rhemensi monasterium cum omnibus que precepit S. Benedictus  edificauit, uno excepto molendino, quia deficiebat aqua. Sin autem predicta omnia defuerint, non edificetur.

Cum uero aliquis monasterium edificare cogitat, quatuor ex Hildemaro prouidere debet. Primum ut locus in quo construitur nullum potiatur impedimentum a regibus, principibus, episcopis, aliisque magnatibus: qui proinde ab huiusmodi aula remotus sit. Huius rei eximium habemus exemplum in uita S. Frodoberti abbatis Cellensis , qui »quanquam plurimi nobilium regionis sanctitati eius familiarissime cohererent, ineptum tamen duxit a quoquam illorum partem agri uel predii postulare; non sibi solum, sed etiam posteris consulens, ne religiosa fraternitas, quam ipse in sacro habitu aggregare capiebat, a quolibet secularium pro loco sue habitationis quid inquietudinis uel molestie pateretur.«

 Secundum, ut monasterium sit ab iis locis remotum, »Ubi femine, aut clerici, uel laici causa officii faciendi ueniunt,« hoc est iis in locis in quibus causa deuotionis aut peregrinationis fit concursus populorum; quia exinde non parum turbatur quies monachorum: unde etiam aliquando exosa maioribus nostris si sic loqui fas sit, sanctorum miracula legimus, eo quod ad suas ecclesias populorum turbas inuitaret, ut de Sarlatensibus monachis scribit Gaufredus in Chronici lib. I, quod scilicet S. Pardulfi corpus »illic multarum signis uirtutum populorum turbas inuitans, monachis tunc ibidem religiosis nauseam ingerebat.« At omni prorsus admiratione dignum uidetur quod de S. Hidulfo hanc in rem legimus in Chronico Senoniensi, in cuius templo cum meritis S. Spinuli frequentia uirtus diuina patraret miracula, »S. Hidulfus sue inquietationis molestiam, quam ab aduenientibus sustinebat, ferre non ualebat; licet monasterio suo pro uirtutibus sancti, et salinarum questu aliquid emolumenti conferri ab illa gente  uideretur. uir igitur B. Hidulfus, qui pro diuitiis mundi acquirendis paupertatis onus sibi non assumpserat, uidens se et suos a proposito suo non modicum affluentia populi deuiare, auxilium diuinum super hoc duxit requirendum. Ecclesiam tandem B. Gregorii, baculo artus sustentante, ut iam erat uigiliis, et orationibus, et ieiuniis satis attenuatus, lento gradu peruenit; doloremque se prementium populorum corde concipiens, cum ad sepulcrum dilecti sui Spinuli peruenisset, orationi incubuit, et quasi uiuo loqueretur, sic ait: Gratias agimus Deo Saluatori, o frater Spinule, quod miraculis fidem facientibus, te diuine maiestati adstare 867 certissime credimus, etiam naufragia presentis seculi euasisse te, ac celesti gloria potiri gaudemus. Sed si frequentia populorum, quam Deus per te huc confluere fecit, aliquandiu pressi fuerimus, non modicum a uia regia, que ducit ad uitam, nos declinare uidebis. Unde te illa obedientia, quam dum uiueres  nobis intediabiliter exhibere solebas, admonemus et exhortamur in Domino, ut affluentem et omnium bonorum largitorem Deum pro nobis interpelles, ut repressa inquietudine gentium, et presentis uite fluctuationibus amotis, cursum celestis uite expedito gressu nobis liceat peragrare.« Addit chronographus: »uideres mortuum, quasi uiueret, magistro iubenti obedire, cessantibus signis miraculorum, etc.« Istud exemplum ad morum edificationem fusius referre libuit. Similes querelas monachorum Case Dei aduersus S. Robertum refert Bertrandus in tripartito libro miraculorum S. Roberti, dist. 2, n. 8; nam cum ille plurimis coruscaret signis, ex quibus diuina turbarentur officia, »Maiores natu et feruentiores spiritu ad B. uiri sepulcrum accedentes, huiusmodi sermonibus eum conuenisse feruntur: Hos, inquiunt, domine pater eremi, squalores uestro ducatu optauimus, et ut delictorum ueniam et Redemptoris gratiam consequeremur, gaudentes intrauimus: presentium miraculorum abundantia tanta  nobis succressit diuinorum officiorum inopia, ut nec peccata nostra plangere, nec diuinas laudes ualeamus decenter exsoluere; uestra ideo nobis impetrent merita, ut his diebus importunitatibus sopitis, cum tranquillitate sic Christo Domino seruiamus, ut in futuro ueniam delictorum inuenire ualeamus. Proinde interim cautum est ne quis infirmorum ad sepulcrum accederet, quoniam nec ei amodo ualue aperirentur, nec obsequia preberentur.« His adde quod de Grandimontensibus narrat Fremonus, scilicet »Petrum secundum Grandimontis abbatem, cum certatim concurrere turbas uideret ad sepulcrum S. Stephani, sancto quodam zelo inflammatum expostulasse cum sancto, uerbis tamen reuerentie plenis, quod quam iis precepisset quietem, ipse turbatum iret: ac demum rogasse, imo simplici quadam innocentia impetrasse, ut desineret miracula patrare, se alioquin ossa eius refossurum, et in aquam abiecturum.  Paruit sanctus successoris imperio, neque, quoad ille uixit, miraculum ullum amplius fecit. Postea Petrus quartus prior cum multa alibi accidere miracula S. Stephani inuocatione audiret, ueritus ne ea turbam denuo ad Grandimontensem ecclesiam excirent, sancti ossa e tumulo clanculum eximit, atque in claustro recondit, quasi minus exauditum iri preces crederet, que ad ipsas reliquias non essent concepte.« Aliquid huiusmodi referunt de S. Bernardo et aliis quibusdam sanctis.

Tertium est, ut monasterium eo in loco construatur, ubi sit aqua, silua, et cetera que hic enumerat S. Benedictus, queque raro offendes in urbibus, in quibus proinde monasteria difficilius sunt construenda. Et certe S. Benedictus nulla aliquando in ciuitatibus exstruxisse monasteria legitur : Duodecim quidem in Sublacensi solitudine, unum in 868 Cassino monte, alterum iuxta urbem Terracinam edificata ab eo scribit S. Gregorius papa, nullum intra ciuitatis alicuius muros. S. Maurus in Gallias  profectus ad Florum, monasterium illi edificare cupientem dixisse fertur : »Obseruatio ordinis nostri summam deposcit quietem et securitatem.« Similiter cum Ansoaldus Pictauorum episcopus S. Filibertum  »uellet secum retinere in urbe, et S. Filibertus semper desideraret eremi uastitatem, largiente Domino, Herio maris insule locauit cenobium.« Atque hic passim fuit Maiorum nostrorum usus, qui uix ullum in urbibus cenobium constituisse leguntur. Cistercienses presertim id pre ceteris uitasse uidentur; nam et in antiquis eorum Institutis hec reperio : »In ciuitatibus, in castellis aut uillis, nulla nostra construenda sunt cenobia, sed in locis a conuersatione hominum semotis.« Idem statutum renouant in Institutionibus, ubi et illud addunt : »Omnesque ecclesie ordinis nostri in honorem B. Marie fundentur et dedicentur.«

Quartum est, ut qui nouum aliquod monasterium  fundat, illud sufficienti ad uictum uestitumque monachorum illic degentium reditu dotet: ex eorum quippe defectu sepenumero oriri solet inter fratres murmurandi, forisque uagandi occasio, eoque respexisse uidetur S. Maurus, cum tam sua quam sue congregationis auctoritate in suo Andegauensi monasterio numerum centum quadraginta monachorum prefixit, quem nec minuere liceret, nec excedere, »quoniam, inquit Faustus, et res que iam tunc ibi delegate erant tantorum fratrum numero in his que necessaria erant, sufficiebant, et si amplior esset numerus, occasionem patiende necessitatis forte inferre potuisset.« Quare et Cistercienses in lib. Institutorum  uolunt, ut »duodecim monachi cum abbate tertio decimo ad cenobia noua transmittantur, nec tamen ibi destinentur, donec locus libris, domibus, et aliis necessariis aptetur: libris duntaxat Missali, Epistolari, Textu, Regula, libro Usuum, Psalterio, Hymnario, Collectaneo, Antiphonario, Lectionario, Graduali; domibusque, oratorio,  refectorio, cella hospitum, et portarii: necessariis etiam temporalibus, ut et uiuere, et regulam ibidem statim ualeant obseruare.« Idem repetunt in libro Institutionum, dist. 1, c. 6. Idem etiam decernunt Carthusienses in noua Collectione Statutorum, part. II, c. 21, n. 3. uerum, sicut cauendum ne monasterio fundando desint necessaria, ita uicissim prouidendum est ne abundent superflua. Preclara sunt hanc in rem monita que suis Corbeiensibus in Saxonia tum primum positis dabant eximii abbates S. Adalardus, et germanus eius uenerabilis Wala , cum monasterii fundamenta iacerent: »Tria ista, inquit Paschasius, omnino monebant, ne rebus multum ditescere gauderent, neque diuitias appeterent, ut in eis cor apponerent: sed omnino delicias et uoluptates, ac si uenena fugerent: ad ultimum, ne ullis ac si pro religione honoribus et fastu delectarentur superbie,  ne forte ex toto latescerent, et in uacuum deperirent, sicut in Galliis multas deperiisse ecclesias bene olim fundatas cernimus.« Et infra : »Monebant 869 enim ne aut nos  aut illi  res non necessarias susciperemus, neque facultatem habere amplam ambiremus, quasi pro Dei religione: sed rebus ac possessioni ecclesie modum imponeremus, ne digitum illi ultra extenderent, monente propheta, aut agrum agro usque ad terminum loci absque concupiscentie fine copularent.«

Preterea Iustinianus imperator sanciuit , »ut quocunque tempore et quocunque loco quis edificare uenerabile monasterium uoluerit, non prius licentia sit hoc agendi, quam Deo amabilem locorum episcopum aduocet. At ille extendat manus ad celum, et per orationem locum consecret Deo, figens in eo salutis nostre signum , sicque inchet edificium, bonum utique quoddam in hoc et  decens fundamentum ponens: hoc itaque principium pie uenerabilium monasteriorum fabrice fiat.« Quibus in uerbis duo licet aduertere: primum nullum absque episcopi licentia construendum esse monasterium; alterum antequam inchetur apponendam esse eo in loco crucem, ubi edificandum est, presertim ubi altare collocandum est. Utriusque praxim uidere est in Actis sanctorum passim , prioris quidem in uita S. Humberti confessoris, qui »impetrata Cameracensis episcopi licentia« Maricolense cenobium condidit; et in uita S. Aicadri, qui in episcopatu Pictauiensi idem prestitisse dicitur cum permissione Ansoaldi episcopi, ut pote qui »ad plene erat eruditus, canones etiam non ignorabat: legerat enim ne quis in alicuius episcopio ecclesiam construeret, altare erigeret, sine licentia sui episcopi;« et in uita Rabani , »qui per cellas quoque fratrum sibi commissorum et per alia multa loca ad se pertinentia, in quibus prius non erant,  ecclesias cum permissione episcopi sui construxit, quas collectis undecunque SS. reliquiis, eorum nomine et honore consecrari fecit.« uide uitam S. Theuderii abbatis uiennensis, n. 7, secul. I, p. 680. »Posterioris habemus exempla in antiquis Patrum Apophtegmatis , in quibus S. Antonius, reperto ad construendum monasterium loco, dixit: »Oremus, atque hic statuamus crucem, ut ibidem edificent, qui edificare uolunt;« in uita S. Botulfi abbatis, ubi anonymus loquens de constructione monasterii Ikanhensis ab eo facta , »in Christi, inquit, cruce prefigitur signum celestis potentatus, et construitur aula diuini incolatus;« in Historia translationis S. uiti Corbeiam, n. 11, ubi de constructione Corbeie Saxonice : »uenerunt ergo anno 822 dominice Incarnationis, sub die 8 idus Augusti, regnante Ludouico serenissimo Augusto XI anno, ad locum memoratum: circumspectoque ex omni parte, et undique circuientes, prostrati in orationem decantauerunt  psalmos ad hoc officium pertinentes; et postquam compleuerunt litaniam et orationem, iactauerunt lineam, et infixerunt paxillos, et ceperunt mensurare prius quidem templum, inde habitationes fratrum . . . et primum petierunt episcopum, ut ueniret, ut sanctificaret locum, uexillumque S. crucis in loco altaris poneret, nomenque 870 ut Corbeia uocaretur aptaret.« In uita S. Stephani abbatis Obazinensis, lib. II, n. 9 , qui »quotiens aliquem locum edificaturus esset, assumpta cruce et aqua benedicta, cum paucis fratribus ibi pergebat, permensaque tellure iuxta quod futuri edificii qualitas uel quantitas exegisset, ubi altare fundandum esset, ibi crucem figebat, etc.« Porro ipsa crux aut ab ipso episcopo prius inuitato apponebatur, ut in Historia translationis S. uiti Corbeiam, aut saltem prius ab eodem benedicebatur, uti colligimus ex eadem uita S. Stephani Obazinensis, lib. I n. 7,  cuius cum duo ex discipulis ad Lemouicensem episcopum accessissent, ille »benedicens eis crucem, quam ei detulerant, consecrauit; eisque cum aqua a se benedicta tradidit, dans potestatem missam celebrandi, et monasterium construendi: ita duntaxat ut morem a Patribus traditum per omnia sequerentur.« Hec omnia fuse referimus, ut inde appareat quanta religione maiores nostri in condendis cenobiis procederent; qui non solum in monasteriorum, sed in cuiuslibet edificii constructione primum non ponebant lapidem, quin prius solemniter diuinum implorassent auxilium: quod presertim uidere licet in prefata uita S. Stephani Obazinensis, lib. II, n. 18, ubi de edificatione noue basilice cenobii Obazinensis hec habentur: »Sequente feria 6, que est ante Palmas, omnes a monasterio usque ad locum edificationis, cum cruce et aqua benedicta deuote procedunt, dictisque litaniis, et psalmis ad hoc pertinentibus, mox ab episcopo et abbate, atque electo operis magistro cum inuocatione trine maiestatis primus lapis  in fundamentum deponitur, etc.«

Ad ipsius monasterii dispositionem quod spectat, illud obseruare solebant ut ecclesia in parte Aquilonari posita, Orientem in superiori parte, ubi altare principale collocari consueuit, respiceret; in inferiori, ubi ianua, Occidentem. Dormitorium fratrum, sub se habens capitulum, ad Orientem construeretur. Cella hospitum ad Occidentem prope ianuam monasterii, ut hospitibus interiora monasterii loca penetrandi fas non esset. Ad meridiem uero refectorium, coquina in inferiori parte refectorii ab ecclesia, presertim a choro remotissima: atque inter hec omnia claustrum. Cella nouitiorum, et cella infirmorum, utraque in modum alterius monasterii separata erat a locis regularibus. Saltem ita fere uidere est in antiqua delineatione monasterii S. Galli. Romani tamen claustrum contra occidentalem plagam collocabant, ut docet Candidus in uita uenerabilis Eigilis Fuldensis abbatis. uide uitam Ansegisi abbatis Fontanellensis,  n. 9. Unum hic addo de dormitorio ex gestis S. Aldrici episcopi Cenomanensis, qui in monasterio a se constructo »dormitorium nouum decenter compositum fecit, et in ipso dormitorio absidam in orientali parte mirifice construxit, et in ea altare construxit et erexit; ipsam uero absidam una cum predicto altare in die Iu iduum Septembris, una cum suis reliquiis, in honore S. Benedicti confessoris precipui solemniter consecrauit.«

871 Ut non sit necessitas monachis uagandi foras, quia omnino non expedit animabus eorum.] Imo omnino perniciosum, ut clare demonstrat Petrus Damiani his uerbis : »Ut pauca referantur e multis, monachus in itinere positus tenere ieiunium nequit, quia hospitalis ei humanitas noh permittit; non sapienter psallit, quia obambulantis comitatus eum loquacitas impedit; nocturnis non insistit excubiis, quia secretum deest singularibus; flectendis genibus non insudat, quia sancte deuotionis studio labor itineris non concordat; nequaquam  sub silentii censura constringitur, quia frequenter emergentibus causis, inuitus etiam per multiloquia defrenatur, etc.« uide eiusdem opusculi cap. 12, 13 et 14, et opusculi 27 cap. 3 et 5. Preclare etiam idem argumentum prosequitur Petrus Blesensis epistola 134. Nota est omnibus sententia, quam sancto Antonio tribuunt sanctus Athanasius in eius uita, cap. 53, et Sozomenus libro I Histor. cap. 13, abbati Moysi Rufinus libro III de uitis Patrum num. 109, quod piscibus aqua, hoc monachis claustrum: quemadmodum ergo piscis extra aquam cito exstinguitur, sic monachus extra monasterium facillime perit: adeo ut non mirum sit quosdam Patres etiam consolandorum parentum causa egressum e claustro suis denegasse. Preclarum habemus ea de re Petri Blesensis in prefata epistola testimonium: »Iuxta doctrinam Hieronymi: Sis honestus in domo, sis rarus in publico, si egrotauerit aut obierit aliquis de tuis  parentibus, non sit tibi eorum egritudo, uel mors egressionis occasio; sine mortuos sepelire mortuos suos. Fallax et proditoria est affectio parentele. Carnalis amor extra Dei amorem cito te capiet, et affectio mundi, que iam in te aruerat, in perniciem animi reuirescet.« Multa iam ea de re diximus ad cap. 4, quibus etiam addere liceat istud S. Anselmi ad Mabiliam sanctimonialem scribentis : »Filia mea, in quo indiges uisitare aliquos propinquos tuos? cum ipsi nullo modo egeant consilio et auxilio tuo, nec tu aliquod consilium aut auxilium accipies ab illis ad propositum et professionem tuam, quod non inuenias in claustro tuo. Diuisum est propositum uite tue a conuersatione illorum: nec illi fient propter te monachi, nec tu redibis propter eos ad secularem uitam . . . . Si ipsi uolunt te uidere, aut egent aliquo modo consilio tuo aut auxilio, ueniant ad te; quia illis licet uagari et discurrere per diuersa: tu noli ire ad eos, quia tibi non licet exire de claustro, nisi ea necessitate quam Deus testetur.«

 Quod si non decet monachos parentum ergo exire de claustro, multo minus pro aliis pietatis operibus. Unde etiam Regula S. Stephani Grandimontensis : »Cellas quoque causa procurandi pauperes exire non debetis; nullus enim meliores pauperes ualet procurare, quam Martha procurabat, Deum uidelicet procurando: nec tamen iehsu Christus dixit Marie pedibus suis assidenti: Surge, adiuua illam.« Et alibi: »uobis precipimus ne causa faciendi predicationem, solitudinem 872 exeatis; dum enim manetis in eremo, et cauetis a seculo, lumen est super candelabrum, id est uita bona, que illucescit fideli populo; ut enim B. ait Gregorius : uita iusti uiua predicatio.« Ac tandem : »Preterea uobis precipimus ne causa audiendi predicationem eremum exeatis: constat enim quod Ioannes Baptista manebat in eremo dum iehsu Christus predicaret in terris; nec tamen dicit Euangelium inde Ioannem exiisse, ut Domini predicationem  audiret.« Idem dicendum est de peregrinationibus quas deuotionis aut penitentie causa nonnulli suscipiunt. Unde et S. Bernardus monachum quemdam a peregrinationis proposito, quam de licentia sui abbatis inceperat, dehortatum ad suum remisit monasterium : »Rectius iudicantes, inquit, ad eius abbatem scribens, quantumlibet reum in suo monasterio monachum penitentiam agere, quam foris uagando prouincias circumire; neque enim terrenam, sed celestem requirere Ierosolymam monachorum propositum est, et hoc non pedibus proficiscendo, sed affectibus proficiendo. Et Gauffridus abbas uindocinensis : »Fides utique monastice professionis eundo Ierusalem obseruari minime potest, sed uiolari. Ierusalem etenim ire sicut indultum est laicis, sic interdictum est monachis ab apostolica sede: quod noui ego ipse sicut ille cuius aures erant ad os domini Urbani pape, cum et eundo Ierusalem peregrinari preciperet laicis, et ipsam peregrinationem monachis prohiberet,  etc.« Exstat ea de re decretum concilii Eboracensis anno 1195 . »Exigit professio religiose sanctitatis, ut monachi, et canonici regulares, et moniales religiose, et religiose et regulariter conseruentur. Ut ergo eis adimatur opportunitas euagandi, prohibemus ne redditus, quos obedientias uocant, ad firmam teneant, nec iter peregrinationis arripiant.« Similiter et concilium Londonense anni 1200 uetat ne monachi »obtentu peregrinationis claustrum egrediantur.« uide S. Lanfranci epist. 57, et S. Anselmi lib. III, epist. 130.

Quid quod ne quidem ad procurandas res monasterii temporales monachos foras exire probauerunt nonnulli? Certe ea uidetur fuisse mens S. Gregorii pape, ut colligimus ex epistola ad Petrum subdiaconum Sicilie, qua precipit ei ut exteriorem curam monasterii Fausto commendet, quia, inquit , »sicut studii nostri condecet, et litigiis  foralibus monachos submouere, ut diuinis ministeriis pie ac solerter inuigilent, ita necesse est nostra prouisione, quemadmodum negotia eorum disponi debeant ordinare, ne districta mens per uarias causarum curas diffluat. et ad celebrandum opus consuetum eneruata torpescat.« Et infra: »Expedit enim paruo incommodo a strepitu causarum seruos Dei quietos existere, ut et utilitates celle per negligentiam non pereant, et seruorum Dei memes ad opus dominicum liberiores existant.« Hec eadem etiam erat mens S. Dunstani, qui Wlfinum germanum fratrem suum »sibi forinsecus in uillarum suarum negotiis potentem prepositum, ne uel ipse, uel quispiam ex monastica 873 professione foris uaga etur inepta rei secularis discursione, constituit.« Imo non defuerunt ex monachis qui, ut omnem foras discurrendi locum amputarent, possessiones extra monasteria habere recusarunt, ut de Carthusianis constat ex Statutis Guigonis, cap. 41; ex antiquis Statutis, parte II, cap. 19; et ex tertia compilatione Statutorum, c. 3, num. 7;  atque de Grandimontensibus, ex Regula S. Stephani, et ex eius uita, apud Labbeum, tom. II Bibliot. noue.

Denique, una excepta caritatis causa, indecorum omnino iudicabant monachos prodire foras: unde S. Bernardus monachos dentibus sponse conferens, eisque proprietates eorum attribuens , »Indecens est, inquit, si appareant, nisi interdum forte ad risum; quia nichil turpius est quam monachus per urbes et castella discurrens, nisi cum illa cogit, que operit multitudinem peccatorum: caritas enim risus est, quia hilaris; leta quidem, non tamen dissoluta.« Sed et hoc quoque cum magna cautela; »plerumque enim contingit ut qui propria non contentus, aliene progreditur saluti consulere, sui potius cogatur periculum sustinere; cumque alii uelut inter procellosa naufragia palpitanti manum porrigit, ipsum quoque precipitem uorax fluctus inuoluit.« uide S. Ioannem Climacum, gradu 3.

Ceterum que hactenus a nobis dicta sunt, non  minus abbates, aliosque superiores, quam ipsos fratres respiciunt: hinc et Gregorius IX in sua pro Benedictinis Constitutione: »Cum abbates uel priores discurrere uel uagari non debeant, uolumus ut in claustro cum fratribus sedeant, et diuinis intersint officiis, maxime uigitiis, capitulo, et collationi, et aliis diuinis officiis cum eisdem, nisi causa remedii necessaria, uel honesta fuerint prepediti.« Et Regula Cuiusdam ad monachos : Si abbas »in curribus et in equis de loco ad locum discurrat, hic non solum principatu fratrum indignus est, uerum etiam homicida animarum iudicandus est, et alius monasterio eius preesse constituatur. Sin uero non poterint monachi, ab illo exeant, et ille excommunicetur.«

Hanc autem Regulam sepius uolumus in congregatione legi.] Hec uerba ad modo predicta hoc in capite possunt referri, ut uel inde discant monachi quantum periculum sit foras prodire: uel ad totam Regulam, ut uult Bernardus Cassinensis. Et certe  antiquiores monachorum Patres suam in conuentu fratrum Regulam frequenter legi decernunt. Regula S. Augustini, ex cap. 24, et Tarnatensis singulis hebdomadis in conuentu legebantur. Regula S. Aureliani et S. Ferreoli semel in mense, scilicet in calendis. Magister suam quotidie in refectorio legi iubet. Similiter et Regula Cuiusdam ad uirgines : »Ante mensam uero semper capitulum Regule unum aut amplius, si abbatisse placuerit, legatur.« S. Benedictus autem nullum determinate tempus assignauit ad lectionem Regule, contentus dicere ut sepius in congregatione legatur. Sed antiquus ordinis nostri usus obtinuit ut aliquid ex ea quotidie, saltem semel in capitulo 874 pronuntietur, ut uidere est in concilio Aquisgranensi, canone 69, in libello Supplici monachorum Fuldensium, num. 1, in uita S. Benedicti Animensis, in uita S. Odonis, in mss. Germanie Consuetudinibus, in Historia Relationis S. Walarici,  et apud Bernardum Cassinensem, in hunc locum sic scribentem: »Hoc in consuetudinem est conuersum apud nos, quod quolibet die unum Regule capitulum legatur. Imo debet diligenter exponi ad ignorantiam crassam tollendam omnino. Nouitii uero totiens debent ruminare legendo, ut totam ex integro sicut psalterium mente perfecte sciant.« Sed et Boherius: »Apud nos, inquit, in capitulo consueuit legi quotidie, et qualibet die infra capitulum istius Regule, exceptis diebus XII lectionum, et uigiliis festiuitatum, quibus pronuntiatur euangelium homilie, ut in uigilia Pasche, Pentecostes, et similibus. Diuiduntur tamen ad instar psalmorum prolixiorum, proemium huius Regule, cap. 2, 43, 48, 63, 64, 65. Constitutiones uero papales bis in anno legi debent, et semel in capitulo prouinciali.« Cistercienses in legenda Regula ita singula distribuebant capita, ut eam quater in anno percurrerent. Dies autem in quibus inchoari deberet explicantur his uersibus:

 Tu Benedicte caput, sequitur uigilia Baptist.
Crastinus Andochii, tandem festum puerorum.
Cum uero festum B. Benedicti transferretur, transferebatur etiam ipsa Regule inchoatio ex libro Instit., dist. 6, cap. 1.

Ne quis fratrum de ignorantia se excuset.] Ex his postremis huius capituli uerbis recte omnino Bernardus Cassinensis infert, non modo legendam, sed insuper exponendam esse Regulam; alioquin de eius ignorantia posset se aliquis excusare. Et certe nonnulla occurrunt in textu Regule loca que uarios possunt sortiri sensus, nec facile, ni exponantur, intelligi queunt. Bernardo lucem pretulerat Hildemarus, »quia, inquit, nichil ualet illa lectio, nisi fuerit eius traditio adhibita.« Hinc congregata Aquisgrani synodus decernit . »ut ad capitulum lectio tradatur . Similiter ad collationem, si tempus fuerit opportunum.« Et Alcuinus ad fratres Wiremutensis et Girwensis ecclesie scribens :  »uos uero qui estis patres et pastores sancte congregationis, docete diligentissime fraterno amore familiam, quam accepistis regendam, omneque bonitatis exemplum in uobismetipsis ostendite; sepiusque Regula S. Benedicti in conuentu fratrum propria exponatur lingua, ut intelligi possit ab omnibus.« Similiter S. Dunstanus : »Residentibus legatur Regula, uel si dies festus fuerit, euangelium ipsius diei, de qua lectione a priore, prout Dominus dederit, dicatur.« Et Udalricus de capitulo ferie 5 in Cena Domini : »Exposita Regule sententia, iubente domno abbate, consurgit camerarius, etc.« Denique Ioannes Trithemius : »Sicut moris est obseruationibus Bursfeldensibus, cuius unionis et obseruantie secundum regulam S. Benedicti sumus, paragraphum unum de eadem Regula, que nobis capitulariter ter in anno legi consueuit, fratribus meis 875 singulis diebus compellor declarare: super qua subit animum colligere, et de  sanctorum promptuariis mendicare, ut loquens habeam ad manum quod placeat audientibus.« His adde summorum pontificum constitutiones. Gregorius IX: »Quia, inquit, in multis monasteriis a paucis intelligitur Regula cum legitur, precipimus ut lectio Regule, que legitur in capitulo, propter minores statim in uulgari exponatur ab ipso qui capitulum tenet, uel ab illo cui duxerit iniungendum.« Idem habent Clemens u in sua decretali, et Benedictus XII in sua constitutione. Hinc Cistercienses Congregationis Reformate in Hispania, in capitulo generali anni 1557, Ludouico de Estrada iniunxerunt ut commentarios super Regulam S. Benedicti scriberet, »quibus abbates in capitulis priuatis ad illam exponendam uti possent,« quemadmodum scribit Angelus Manriquus in Serie abbatum Palatiolensium. Hinc etiam forte capiendus est locus ex Beda in uita S. Guthberri cap. 16 , »Sepius in cetu fratrum de Regula disputans, etc.«



CAPUT LXuII. De fratribus in uiam directis.


 Dirigendi fratres in uiam, omnium fratrum, uel abbatis orationi [a 1Kb] se commendent: et semper ad orationem ultimam operis Dei, commemoratio omnium absentium fiat. Reuertentes autem de uia fratres in ipso die quo redeunt, per omnes canonicas horas, dum expletur opus Dei, prostrati solo oratorii [b 1Kb] ab omnibus petant orationem, propter excessus: ne quid [c 1Kb] forte subripuerit in uia uisus [d 1Kb] ,  aut auditus male rei, aut otiosi sermonis [e 1Kb] .

Nec presumat quisquam alio [f 1Kb] referre quecunque foris monasterium [g 1Kb] uiderit aut audierit: quia plurima destructio [h 1Kb] est. Quod si quis presumpserit, uindicte regulari subiaceat. Similiter et qui presumpserit claustra [i 1Kb] monasterii egredi, uel quocunque ire, uel quidpiam quamuis paruum [i 1Kb] sine abbatis iussione facere [k 1Kb]





COMMENTARIUS.


 876 Dirigendi fratres in uia.] Acute Petrus Boherius in utroque commentario hunc locum exponens, et post eum Heftenus obseruant, non sine causa pluralem hic a S. Benedicto usurpatum esse numerum, quo tacite saltem innueret solos extra cenobium monachos sine socio fratre progredi non debere. Et certe eam fuisse ueterum monachorum disciplinam, patet ex Regula S. Antonii, n. 12; ex Regula tertia SS. Patrum, cap. 8; S. Macarii, c. 22; S. Pachomii, art. 34; Orientali, c. 22; S. Basilii fus., c. 39; incerti auctoris,  c. 3; S. Augustini, c. 12; Tarnatensi, c. 2; S. Isidori, c. 22; ex uita S. Benedicti, passim; ex uita S. Samsonis, S. Eparchii, S. Gregorii pape, auctore Ioanne Diacono, l. I, c. 1l, et ex uita S. Cuthberti, c. 11. Hic tamen aliquando cum uno comite puero egressus fuisse dicitur in eiusdem uite c. 12. Hanc disciplinam singulari canone renouauit concilium Aquisgranense statuens, »ut soli et sine alio fratre in uia non dirigantur.« Et Gregorius IX, in constitutione pro monachis Benedictinis his uerbis: »Inhibemus quoque  districtius ne libera detur monachis euagandi potestas, nec dent claustralibus licentiam reuisendi secularia, nisi forte rarissime, et ex causa rationabili, et ad tempus modicum, matura quoque societate eisdem ad custodiam deputata.« Sane hanc monachorum consuetudinem tanti faciebat S. Gregorius , ut Constantinum monachum a fratribus in abbatem expetitum ideo repulerit, quod peculiaritati studeret, et quia »ad monasterium quod in Piceni prouincia situm est, solus pergere sine aliquo fratrum suorum presumpsit. Ex qua eius actione cognoscimus, inquit, quia si sine teste ambulat, recte non uiuat.« Constitutiones Celestinorum prescribunt  ut monachi sine licentia euntes aut soli, carceribus tradantur.« Huius instituti causas habes apud Heftenum, lib. XI, tract. 4, disq. 1.

Omnium fratrum uel abbatis orationi se commendent.] Idem habes in Regula S. Isidori, cap. 22, et Magistri, cap. 66. Ritum explicat Hildemarus his uerbis:  »Et hoc notandum est, si longa uia uadunt, ueluti est ad regem aut etiam in aliquid longe: tunc in capitulum ueniet siue abbas siue ceteri quilibet ambulauerint, et ibi coram fratribus manifestatur locus quo pergant, et in illo capitulo prius prosternuntur fratribus, et commendant se orationibus, et osculantur omnes [* 1Kb] . Et tunc in oratorio prosternuntur, et sic uadunt. Si autem non ualde longe uadunt, solummodo in oratorio petant benedictionem,« et fratrum orationes, »dicentes: Orate pro me, fratres,« inquit Richardus de S. Angelo. Id autem tam ex Smaragdo quam ex Hildemaro, et libro Usuum Cisterciensium, c. 88, prestare debebant prostrati ante altare, si tempus ferret; alias tantum incuruati: 877 quamuis in Francie monasteriis omni tempore genuflecterent, cum hoc discrimine quod diebus quibus ex ecclesie prescripto genua flectenda essent, etiam prosternerentur, aliis minime, quemadmodum testatur Hildemarus. Prostrati uero ex eodem auctore dicebant:  »Domine Iesu Christe, tu scis fragilitatem meam, adiuua me in hoc itinere, quatenus hoc iter obedientie mee ualeam orationibus fratrum sine offensione peragere.« Preces dicendas super eos habes apud Smaragdum et Heftenum, passimque occurrunt in antiquis libris. Porro hanc petende benedictionis legem tanti faciebant Cistercienses, ut qui eadem die reuersuri illam non flagitarent, hos panis et aque penitentia mulctarent, nisi euidenti necessitate aut utilitate ordinis excusarentur, quemadmodum continet libellus antiquarum definitionum, dist. 10, c. 2.

Duo hic restant circa Regule textum adnotanda. Omnium fratrum uel abbatis orationi se commendent, inquit S. Benedictus. 1o Terminus uniuersalis omnium S. Stephanum abbatem Obazinensem mouere potuit, ut »in itinere processurus, post generalem fratrum benedictionem, etiam infimorum se orationibus commendaret.« 2o Particula uel, quam Menardus asserit hic esse coniunctiuam, secundum Bernardum Cassinensem  et Boherium disiunctiue accipi debet, propter improuisos et inopinatos casus urgentesque necessitates, que conuentum congregari non sinunt, uerbi gratia, cum nocte recumbentibus adhuc in lecto fratribus, aut per diem extra monasterium laborantibus, proficiscendum est: quo casu solam abbatis benedictionem percipi uoluerit S. Benedictus: cuius rei praxim uidere est in lib. I Dialogorum S. Gregorii pape, cap. 2, ubi de Libertino ita habes: »Erat pro utilitate monasterii causa constituta: expletis igitur hymnis matutinalibus, Libertinus ad lectum abbatis uenit, orationem sibi humiliter petiit.«

Et semper ad orationem ultimam operis Dei commemoratio omnium absentium fiat.] Per ultimam operis Dei orationem Menardus et Cointius completorii  collectam intelligunt, non ultimam cuiuscunque hore canonice orationem. Econtra Petrus Boherius hunc locum exponens ad uerbum semper, »id est, inquit, in omnibus horis canonicis.« Et ita usus obtinuit non solum apud nos, sed etiam apud Camaldulenses et tenacissimos Regule ad litteram obseruatores Cistercienses, teste Iuliano Parisio in libro de prima uiuendi ratione Cisterciensium, parte III, cap. 4, § I. Et ratio est quod sicut absentium ministerium omnibus in claustro remanentibus proficit, par quoque erat, ut totius congregationis orationes absentibus prodessent. Qualis autem esset illa commemoratio, S. Pater non explicat: unde et uarius ubique usus obtinuit: de quo uide Heftenum, in lib. II, tract. 4, disq. 3, et Menardum hic.

Reuertentes autem de uia fratres, ipso die quo redeunt, etc.] Ex hoc loco recte inferunt commentatores, sic omnia a uiatoribus peragenda esse negotia, ut multa adhuc hora reuertentes, monasterium ingrediantur saltem ante completorium. Ita 878 Hildemarus,  Bernardus Cassinensis et Boherius in 1 commentario. Hildemari uerba hec sunt: »Non dixit S. Benedictus, ipsa nocte qua redeunt, sed ipsa die, eo quod intentio S. Benedicti fuit ut in die ueniat monachus, quatenus per omnes canonicas horas ante quas uenerit, ualeat negligentias suas abstergere: unde pro hac causa in terra nostra consuetudo est, et debet etiam fieri, ut tali hora debeat uenire, ut etiam ad completorium paratus esse possit, si aliis horis non potest, ut hoc capitulum ualeat implere, ne preuaricator sue professionis existat. Aut certe si non potest tali hora uenire, aut uadit ad mansionem in alterum locum nostrum, si habemus; aut certe si hoc non potest, tunc maneat ad portam monasterii in illa nocte, et ibi pro necessitate manducare illi preparatur sicut hospiti, aut sicut potest illi preparare, ita tamen si non possit in alium locum ire ad manducandum. Quod si potuerit alium locum habere, inhonestas est ad portam monasterii manducare.«

 Ab omnibus petant orationem.] Hec oratio fiebat ante commemorationes ex libro Usuum Cisterciensium, cap. 78. Boherius tamen in secundo commentario existimat solam abbatis benedictionem sufficere egressis et eodem die reuersis. Qualis autem esset illa oratio, habes apud Menardum et Heftenum, lib. II, tract. 4, disq. 3.

Propter excessus.] Excessum hic transgressionis lapsum interpretantur Smaragdus et Bernardus Cassinensis. Sed Hildemaro excessus est maxime, ubi non sponte peccatur, sed cum improuisu, ad quem sensum inclinat Boherius, ita ut excessus non a uerbo excedo, sed ab excido deriuetur. Et hunc esse genuinum S. Patris sensum uerba sequentia demonstrant, ne quid forte subripuerit, non dicit commiserit, sed subripuerit, id est, non satis aduertenti exciderit.

Nec presumat quisquam aliis referre quecunque foris monasterium uiderit, etc.] Idem prescribunt Regula  S. Pachomii, art. 34, 48 et 49; Orientalis, cap. 23; et Tarnatensis, cap. 2.

Quia plurima destructio est.] Ita fere abbas Pemen in Patrum Apophthegmatis, tom. I Mon. Eccles. Grece: »Si uideris spectacula et audieris sermones, noli enarrare proximo tuo: est enim bellica subuersio.« Id plane agnouerat S. Hugo episcopus Lincolniensis , qui conciliata inter Anglie et Francie reges pace, et de modo quo inita fuisset interrogatus a suis Carthusianis, respondit contristatus: Rumores audire et referre etsi licet episcopis, sed non licet monachis.

Quod si presumpserit, uindicte regulari subiaceat.] Ad quem locum ita declarant Cassinenses: »Si quis in hoc notabiliter excesserit, dicat culpam suam in  capitulo, et comedat in terra in pane et aqua in refectorio, arbitrio prelati toties quoties contrauenerit.« Reuersi tamen omnium rationem abbati reddere debebant, ut prescribit S. Basilius his uerbis : »Post regressum examinet 879 prepositus ex itinere reuersum, quales fuerint rerum contractus, cum qualibus uiris negotium habuerit, quos sermones miscuerit, que fuerint animi cogitationes, an quamuis diem ac noctem in timore Dei transegerit, an metu externarum calamitatum perculsus, aut propria socordia dissolutus, decretorum aliquid peruerterit. Et si quid recte administratum fuerit, approbando confirmet; si uero error quispiam irrepserit, cura ac prudenti doctrina corrigatur. Ita quippe et uigilantiores erunt peregre proficiscentes fratres propter sollicitudinem reddende rationis, et nos uidebimur uitam eorum ne absentium quidem negligere.«

Similiter et qui presumpserit claustra monasterii egredi, etc.] Eodem fere modo loquuntur S. Pachomius  in Regula, art. 36; S. Basilius in Regulis breuioribus, interrog. 120; S. Ferreolus in Regula, cap. 20; et S. Isidorus, cap. 22. In concedenda autem ista licentia abbas non nimis facilem exhibere se debet; sed ad solam monasterii necessitatem aut piam aliquam utilitatem attendere. Et tunc tam egredientes quam reuertentes abbatis benedictionem excipiant iuxta ueterum monachorum morem, quem uidere est  in sexta synodo, can. 46; in Penis incerti auctoris, apud S. Basilium, n. 1; in Regula S. Fructuosi, cap. 8; in lib. II Dialogorum S. Gregorii pape, cap. 7 et 12, et apud S. Ioannem Climacum, grad. 4. Hanc autem benedictionem edito super egredientes crucis signo dabant, ut patet tum Penitentiali S. Columbani, tum ex Ardone in uita S. Benedicti Anianensis, n. 23.

Quod uero S. Benedictus addit uel quocunque ire, Menardus id intelligit »de his qui in uia diriguntur, ut tantum ad locum ad quem missi sunt, nec declinando ad dextram uel ad sinistram recta se conferant.« Sed omnes Cassinenses commentatores id interpretantur de discursu intra claustra monasterii, ut nec uagari per monasterium sine abbatis iussu liceat. Et certe id non expedit, nec nisi noxium fratribus esse potest; unde etiam Regula sancti Pachomii : »Nullus neque ambulandi in monasterio, neque extra murum monasterii procedendi habeat facultatem, nisi interrogauerit prepositum et ille  concesserit.« Et Pene incerti auctoris, apud S. Basilium : »Si quis egressus fuerit ad ostiarium siue ianitorem, si non permissum fuerit ipsi a designatis prefectis, careat benedictione. Si uero egressus fuerit ad munitionis prospectum, excommunicetur.« uide Regulam SS. Pauli et Stephani, cap. 26, et lib. de Antiquis monachorum Ritibus, cap. 17



CAPUT LXuIII. Si fratri impossibilia iniungantur.


 880 Si cui fratri aliqua forte grauia aut impossibilia iniunguntur [a 1Kb] , suscipiat quidem iubentis imperium cum omni mansuetudine et obedientia. Quod si omnino uirium suarum mensuram uiderit pondus oneris [b 1Kb] excedere, impossibilitatis sue causas ei qui  sibi preest, patienter et opportune suggerat, non superbiendo, aut resistendo, uel contradicendo. Quod si post suggestionem suam in sua sententia prioris imperium perdurauerit, sciat iunior ita sibi expedire, et ex caritate confidens de adiutorio Dei, obediat.





COMMENTARIUS.


 Si cui fratri aliqua forte grauia aut impossibilia iniunguntur.] Duo hic distinguit S. Benedictus, grauia et impossibilia; in quibus hoc intercedit discriminis, quod grauia sint dura, difficilia, aut que uix fieri possunt, nisi cum summo conamine; impossibilia uero nullo modo. Ita fere Hildemarus, Bernardus Cassinensis, Nicolaus de Fractura, Boherius, et Turrecremata. Impossibilia autem cum Boherio triplicis generis distinguere possumus: 1o iuris, ut cum aliquid contra iura precipitur; 2o facti, ut Alpes ultra mare transferre; 3o nature, ut celum conscendere, aut digito tangere. uel etiam cum Ambrosio  impossibilia in quadruplici differentia constituere possumus: 1o aliquid est impossibile per naturam, uerbi gratia, ut auis sapientie disciplinam assequatur aut artem; 2o est aliquid possibile quidem per naturam, sed impossibile per infirmitatem: sic impossibile est infirmo onera deferre robusti; 3o aliquid est impossibile per imperitiam aut impotentiam, ut, uerbi gratia, idiota litteras doceat;  4o est impossibile per definitionem incommutabilis propositi, et constantis perseuerantiam uoluntatis, atque amicitie fidem, ut si quis contra legem Dei uota, etc., agere iubeatur. uerum impossibile hoc loco non physice, sed moraliter accipiendum esse censent Menardus et Caramuel.

Suscipiat quidem iubentis imperium.] Nihil omnino diiudicans inter grauia et leuia, possibilia et impossibilia: nichil enim 881 asperum, nichil graue, aut impossibile perfecte obedienti; et, ut ait S. Basilius , »qui fideliter et puriter Deum diligit, et certus est de restributione Domini,  nec sufficere sibi putat ea que iniunguntur; sed semper augmenta operis querit, et maiora quam iniunguntur desiderat et exoptat, etiamsi supra uires esse uideatur quod facit.« Unde etiam Cassianus : »uera obedientia est que, quamuis aliquid difficile ei imperetur, nichil tamen discutiens sine aliqua cordis hesitatione perficere nititur et consummare quod iussum est; et pro reuerentia senioris nichil de impossibilitate aut stultitia precepti diiudicat; sed plena fide ac deuotione quidquid dictum fuerit, non tanquam ab homine, sed tanquam a Deo sibi suscipit imperatum.«

Cum omni mansuetudine et obedientia.] Hoc est, inquit Hildemarus, »non solum ore dicere non debet se nolle aut non posse suscipere, sed etiam in uultu non debet se significare resistere; ut sicut in corpore ostendit mansuetudinem, ita etiam in mente.«

Quod si omnino uirium suarum mensuram uiderit pondus oneris excedere, etc.] Recte omnino Bernardus Cassinensis ad hunc locum: »Nota, inquit, sensum  littere; non enim in grauibus seu difficilibus dicit excusationem aliquam suggerendam, sed impossibilibus tantum. Et nota quod illud debet esse ita impossibile, quod et uiribus pensatis et pondere oneris, impossibile sibi uere debeat iudicari: onus autem et uires ex parte negotii iniuncti, et ex imbecillitate obedientiam suscipientis sollicita consideratione pensetur.« Idem habet Boherius in utroque commentario.

Quinque etiam in huiusmodi excusatione S. Benedictus attendi uoluit: 1o ut fiat patienter, hoc est cum humilitate, ut loquitur Hildemarus; 2o opportune,  id est suo loco, secreto, non palam; 3o non superbiendo, quasi respuendo quod fuit a maiore imperatum; 4o non resistendo, id est renuendo in facie ea implere que fuerunt iussa; 5o non contradicendo, alta et aperta uoce clamando ea non esse facienda.

Prioris imperium perdurauerit.] Per priorem hoc loco Menardus intelligit seniorem, quem iuniori opponit dicens: Sciat iunior ita sibi expedire. Sed refragatur Boherius, cum omnibus quas uiderim tam antiquis quam recentioribus Gallicis uersionibus, que omnes priorem hic interpretantur prelatum seu superiorem.

Sciat iunior ita sibi expedire.] »Quasi diceret, inquit Hildemarus, non pro hoc dimittat obedientiam; quia si in illis difficillimis rebus obedierit, hoc sue saluti conuenit.«

Et ex caritate confidens de adiutorio Dei, obediat.] Nisi forte aliquid precipiatur quod sit impossibile iuris, siue, ut loquitur S. Ambrosius , impossibile per definitionem immutabilis propositi,  et constantis perseuerantiam uoluntatis, atque amicitie fidem. Hoc enim, cum legi Dei repugnet, ex caritate fieri non potest. Ceterum, quidquid aliud precipiatur, quocunque modo sit impossibile, cum firma spe de Dei adiutorio aggrediendum est, ut si effectus exhiberi nequeat, saltem 882 ostendatur affectus. Preclare autem hunc in locum exclamat Bernardus Cassinensis: »Mirabilis obedientie perfectio regularis, que etiam ad impossibilia se extendit, et soli Deo relinquitur, quando impossibile est quod iubetur: et mirabilis Patris nostri consolatio, que et sic expedire dicit, et confidentiam de Dei adiutorio repromittit, cum dicit, Sciat iunior sibi expedire, etc. Cum Deus secundum Ioannem caritas sit, cum amanti nichil sit difficile, Deum in caritate habenti nichil erit impossibile, quia, iuxta Domini uocem, que impossibilia sunt apud homines, possibilia sunt apud Deum. Charitas, ut hec littera explicat, omnia expedire facit; confidentia in merito Dei parit adiutorium, in operatione impendit.«



CAPUT LXIX. Ut in monasterio non presumat alter alterum defendere.


 Precauendum [a 1Kb] est ne quauis occasione presumat alter alium defendere monachum in monasterio [b 1Kb] , aut quasi [c 1Kb] tueri: etiamsi qualeuis [d 1Kb] consanguinitatis propinquitate iungantur [e 1Kb] . Nec quolibet modo id a  monachis presumatur, quia exinde grauissima occasio scandalorum oriri potest. Quod si quis hec transgressus fuerit, acrius cerceatur.





COMMENTARIUS.


 Precauendum est ne quauis occasione presumat alter alterum defendere monachum in monasterio, aut quasi tueri.] Inter defendere et tueri sic distinguunt commentatores, ut defendere de aperta et manifesta defensione intelligendum sit; tueri uero de occulta et callida; non manifesta, sed uerbis cooperta:  »Sunt enim, inquit Hildemarus, qui palam et manifeste defendunt alios; ut hoc non fiat, dixit defendere. Et sunt alii qui non audent manifeste defendere, defendunt ingeniose cum dulcibus uerbis et aliis latenter, cogitantes abbatem non intelligere se causa defensionis hoc agere, de quibus dixit quasi tueri.« Ita cum Hildemaro Bernardus Cassinensis, Nicolaus de Fractura, et Boherius in utroque commentario. Tueri tamen Smaragdo dicitur 883 sustinere, opem ferre, uel presidium; et Menardo plus est tueri quam defendere. Magis tamen nonnullis arridebit primus sensus, quia S. Benedictus non dicit simpliciter tueri, sed quasi tueri, quod callidam defensionem potius significare uidetur.

Etiamsi qualeuis consanguinitatis propinquitate iungantur.] Et certe, ut optime hic ratiocinatur Hildemarus, cum nec proprias uoluntates in propria potestate suis discipulis S. Benedictus reliquerit, eosque etiam impossibilia imperanti per omnia obedire uelit: »Si ita est ut monachus pro se non audeat  quidquam loqui, multo minus pro aliis.« Cui concinit S. Columbanus hic a S. Benedicto Anianensi in Concordia citatus.

Nec quolibet modo id a monachis presumatur.] »Multis enim modis, uti obseruat Hildemarus, fit defensio: aliquando pro consanguinitate; aliquando pro patria, quia de una patria est; aliquando pro discipulatu, aliquando pro amicitia, aliquando pro gula.« Sed nullo modo id a monachis presumatur.

Quia exinde grauissima occasio scandalorum oriri potest.] Quia, ut ait S. Basilius : »Non iam correptionem ad emendationem,  sed defensionem ad confirmandum peccatum suscipit, qui delinquit. Sed et alios ad simile prouocat malum: ita ut conueniat ei, qui peccantes defendit, illud quod dictum est: Quia si non ostenderitis fructus dignos penitentie, excidemini, et in ignem mittemini.« Et Orsiesius : »Si prepositus domus  aliquem corripuerit ex fratribus qui sibi subiecti sunt, erudiens eum in timore Dei, et cupiens ab errore corrigere; et alius uoluerit pro eo loqui, et eum defendere, subuertens cor illius; qui hoc facit peccat in suam animam, quia subuertit eum qui corrigi poterat, et consurgentem deiicit in terram, atque ad meliora tendentem mala persuasione decipit, errans ipse, et alios errare faciens. Huic illud aptabitur congruenter: ue qui potum dat proximo suo subuersionem turbidam, et inebrians eum! ue qui errare facit cecum in uia, qui scandalizat quempiam de his qui credunt Deo! Expedit ei ut appendatur ei mola asinaria super collum eius, et precipitetur in mare; quia subuertit, ut diximus, subleuantem se, et obedientem transtulit ad superbiam, et eum qui in dulcedine caritatis poterat ambulare, conuertit in amaritudinem, et subiectum legibus monasterii malis consiliis deprauauit, fecitque odisse eum, et contristari contra illum, qui eum docebat Domini disciplinam, lites serens inter fratres et discordias.«

 Quod si quis hec transgressus fuerit, acrius cerceatur.] Hec uerba duobus modis intelligit Hildemarus: »Aut enim in ipso gradu quo stat durius debet argui, aut certe unum gradum transcendere.« Bernardus Cassinensis uero: »Ego autem, inquit, puto quod B. Benedictus uidit ex quantitate delicti penam transgressoribus imponendam, arbitrio relinqui abbatis huius impositionem pene, ut secundum egritudinem medicina prestetur.« Sed Boherius, relata 884 utriusque expositione, suam ita exprimit: »Ego autem dico: acrius puniatur, scilicet defendens illo qui deliquit.« Et certe si is »qui aliorum errorem  defendit, multo est damnabilior illis qui errant, quia non solum ille errat, sed etiam aliis offendicula erroris preparet et confirmat;« merito acrius puniendus est qui alios tuetur. Apposite ergo S. Pachomius : »Qui consentit peccantibus, et defendit alium delinquentem, maledictus erit apud Deum et homines, et corripietur increpatione seuerissima.« Et Regula Orientalis : »Si quis errori eius  consenserit, et secundum duritiam illius magis consilium dederit, ut se tardius humiliet, sciat se cum in hoc errore fuerit deprehensus, simili modo culpabilem iudicandum.« Denique Regula secunda SS. Patrum : »Si quis uero de fratribus, uel qui in cellis consistunt, eius errori consenserit, culpabilis erit, atque excommunicatione dignissimus.«



CAPUT LXX. Ut non presumat passim quisquam cedere [a 1Kb]


 uetetur [b 1Kb] in monasterio omnis presumptionis occasio. Constituimus ut nulli liceat quemquam fratrum suorum excommunicare aut cedere, nisi cui potestas ab abbate data fuerit. Peccantes autem coram  omnibus arguantur: ut ceteri metum habeant. Infantum [c 1Kb] uero usque ad quindecim annorum etates,  discipline diligentia ab omnibus, et custodia sit. Sed et hoc cum omni mensura et ratione. Nam in fortiori etate qui presumpserit [d 1Kb] aliquatenus, sine precepto abbatis, uel in ipsis infantibus sine discretione exarserit,  discipline regulari subiaceat, quia scriptum est: Quod tibi non uis fieri, alio ne feceris .





COMMENTARIUS.


 Aequalis utrinque periculi est, et tueri nocentem, et persequi innoxium: unde cum illud superiori capite prohibuisset S. Benedictus, istud presenti capitulo damnat: ubi quod ait in titulo passim, Hildemarus interpretatur »leuiter, presumptiue, prout quis uult, uulgo 885 ubique;« Smaragdus »inordinate, incongrue, et sine rationis modo;« Boherius »indiscrete, indifferenter, quandocunque.« Idque secundum Hildemarum tam abbatem respicit quam  eos quibus excommunicandi et cedendi potestatem fecit, aliosue quoscunque, qui pro libitu, leuiter, inordinate indifferenterque cedere aut excommunicare debent neminem, sed omnia cum pondere et mensura facere.

uetetur in monasterio omnis presumptionis occasio.] Hoc membrum, ut scribit Menardus, est quoddam generale edictum ad sequentia stabilienda.

Constituimus, ut nulli liceat quemquam fratrum suorum excommunicare.] Siue propter maiores, siue propter minores culpas.

Aut cedere.] Siue per se, siue per alium; aut percutiendo, aut penitentiam iniungendo.

Nisi cui potestas ab abbate data fuerit.] Siue data sit in commissione alicuius officii, cui annectatur correctio fratrum; siue per specialem delegationem ad aliquem particularem huiusmodi actum, ut post Bernardum Cassinensem et Boherium loquitur Turrecremata. Hec potestas uulgo tribuitur priori maiori et subpriori, siue, ut maiores nostri uocabunt,  priori claustrali; »hi enim apud nos exercent hoc officium absente abbate potissime, inquit Boherius.« Preterea decanis et senioribus.

Idem cum S. Benedicto decernit S. Ferreolus cap. 21, et merito quidem; nam optime arguit S. Basilius : »Si increpatio medicina est, non est cuiusuis increpare delinquentem, quemadmodum neque curare egrotum, nisi alicui ipse prepositus cum maiore censura id muneris commiserit.«

Peccantes autem coram omnibus arguantur.] Hildemarus hic alium regule locum obiicit, ubi peccantes bina admonitione secreta corripi iubentur, non publica. Sed ipse etiam soluit obiectionem distinguendo inter priuata et publica peccata: illa secreto, hec publice coram omnibus emendanda: unde et hanc periodum cum hac interpunctione scribit: Peccantes coram omnibus, arguantur, supple: coram omnibus. Ita quoque S. Augustinus hunc Apostoli locum: Peccantes coram omnibus arguantur, conciliat  cum illa Matthei sententia: Si peccauerit in te frater tuus, corripe eum inter te et ipsum solum . »Ipsa, inquit, corripienda sunt coram omnibus, que peccantur coram omnibus. Ipsa corripienda sunt secrete, que peccantur secretius. Distribuite tempora, et concordat Scriptura.« Hunc etiam Regule locum de peccatis publicis interpretantur Smaragdus, Richardus de S. Angelo, Boherius, Turrecremata, Matthias Lambertus. Atque ita  in Regula Tarnatensi decernitur , ut »quecunque absque testibus admittuntur, si ad abbatis notitiam peruenerit, secretius emendetur; si omnibus innotuerit, coram omnibus est reus admissi criminis arguendus.«

886 Eius rei praxim uidere est in antiquis Cluniacensis monasterii Consuetudinibus, auctore Udalrico, ubi hec leguntur: »Sunt adhuc apud nos alia genera correctionis, que non solum domnus abbas facit, sed etiam, si opus fuerit, prior. Nam et inde audiui quam uerissime domnus abbas dixerit  nullam monachorum ecclesiam dehonestari propter quod tale quid committur ab aliquo fratre; sed hoc esse quod plane faciat ad ignominiam nostram, si quid nequiter committitur, et absque digna emendatione dimittitur. Idcirco si quis de aliquo flagitio diuulgatur in populo, in presentia quoque populi solet emendari; ut qui eius excessum cognouerint, cognoscant et emendationem. Cunctis enim qui uidere uoluerint uidentibus, et maxime in media  platea nudatur, ligatur, et uerberatur. Et si culpa non est de grauioribus malis, sed forte ut cum aliquo inhoneste et irreligiose in audientia popularium contenderit, pro huiusmodi, cum uenerit dies dominicus, ad initium misse matutinalis concurrente populo ad ecclesiam, stat ipse nudis pedibus prope fores ecclesie, et unum codicem grandiusculum tenet in manu; capellum non induit, ut ab omnibus possit agnosci; nemini loquitur intranti uel exeunti; unus famulus semper est iuxta illum, qui dicat interrogantibus propter quid talis ei penitentia sit iniuncta, nec recedit inde usquequo missa finiatur.« uide que supra diximus ex Benignianis Consuetudinibus ad cap. 44. Sed econtra Bernardus Cassinensis hic conqueritur de nonnullis religiosis qui, »quando aliquis fratrum etiam seculares homines suo prauo corrumpit exemplo, eum occulte puniunt, uel de uno loco transferunt ad alium locum, et peccatum licet publicum aut negant mendaciter, aut palliant turpiter. Et qui malo eius exemplo corrupti fuerant delinquentis,  penam ignorantes discipline latentis, magis corrumpuntur, et assumunt audaciam faciendi similia, uel etiam maiora: contra quos inuehitur hac auctoritate B. Benedictus: Peccantes coram omnibus arguantur.«

Infantum uero usque ad quindecim annorum etates discipline diligentia sit.] Et etiam ultra si non sint morigerati, ut docet Hildemarus. Et tamen in excerpto 94 Egberti episcopi Eboracensis exstat canon Roman. et Francor. : »Paruulus usque anno 15 pro delicto corporali disciplina castigetur; post hanc uero etatem quidquid deliquerit, uel si furatur, retribuat, seu etiam secundum legem exsoluat.«

Et custodia adhibeatur ab omnibus.] Qui disciplina non indigent, eamque apprime nouerunt: »Neque enim consequens est, ut illi disciplinam dent, qui indigent disciplina et nesciunt disciplinam,« inquit Hildemarus: hinc etiam Menardus: »Cum dicitur ab omnibus, hoc de prepositis, decanis, sacerdotibus, diaconis, senioribus, aliisque intelligitur, qui ad  eam etatis maturitatem peruenerint, ut tempus, rationem et modum discrete correctionis cognoscere ualeant. uel, ut loquitur S. Ferreolus, ad quos pertinet correctionis 887 uel nosse modum, uel tenere iudicium. Nec puto unquam fuisse permissum iis qui 17 aut 16, imo et 20 etatis annum uix attigerunt, passim pueros cedere.«

 Nam in fortiori etate qui presumpserit, etc.] Ita: S. Aurelianus decernit , ut »frater in fratrem si ausus fuerit manum mittere, legitimam disciplinam accipiat.« Que uerba tanquam ex concilio Ilerdensi, cap. 7, citantur ab Iuone Carnotensi, p. 6 decreti, cap 292. Sed ea desumpsisse uidetur S. Aurelianus ex Regula S. Cesarii ad uirgines, ubi hec leguntur : »Si forte, ut se habet humana fragilitas, in tantum nefas alique de sororibus ause fuerint, diabolo instigante, prorumpere, aut ut furtum faciant, aut in se inuicem manum mittant, iustum est ut legitimam disciplinam accipiant.« In Regula uero S. Ferreoli prescribitur , ut »quisquis taliter incontinens manibus inuenitur, ita ut nesciat ab illicitis temperare, manus ille quas erexit in proximum, per longum tempus non solum ieiunio, sed etiam operis assiduitate lassentur, ut deinceps ad Deum leuentur in oratione, non cum furore extendantur in fratrem.«

Ceterum quod hic statuit S. Benedictus de pueris  usque ad annos 15 cedendis, confirmatur ex praxi ueterum monachorum, quam uidere est apud Seuerum Sulpicium, lib. I Dialog., cap. 5, ubi refert duos pueros, quorum unus 12, alter 15 erat annorum, ab abbate suo flagris exceptos fuisse, eo quod patratum a se miraculum aliis fratribus diuulgauerant, ne scilicet uana elati gloria perirent.



CAPUT LXXI. Ut obedientes sint sibi inuicem.


 Obedientie bonum non solum abbati exhibendum est ab omnibus, sed etiam sibi inuicem ita [a 1Kb] obediant fratres, scientes se per hanc obedientie uiam ituros ad Deum. Premisso ergo abbatis aut prepositorum [b 1Kb] qui ab eo constituuntur imperio, cui [c 1Kb] non permittimus  priuata imperia preponi, de cetero omnes iuniores prioribus suis omni caritate et sollicitune obediant. Quod si quis contentiosus reperitur, corripiatur.

Si quis autem frater pro quauis minima causa ab  abbate, uel a quocunque priore suo corripiatur quolibet modo; uel si leuiter senserit animum [d 1Kb] prioris cuiuscunque 888 contra se iratum uel commotum, quamuis modice; mox sine mora tandiu prostratus in terra ante pedes eius iaceat satisfaciens, usque dum  benedictione sanetur illa commotio. Quod si quis contempserit [e 1Kb] facere, aut corporali uindicte subiaceat; aut, si contumax fuerit, de monasterio expellatur.





COMMENTARIUS.


 Obedientie bonum non solum abbati exhibendum est ab omnibus, sed etiam sibi inuicem ita obediant fratres.] Eamdem doctrinam tradit abbas Isaias in Regula sua his uerbis : »Si habitaueris cum aliquo fratre, esto cum illo ut peregrinus, nec precipias  illi quidquam, nec te superiorem illi facias, nec prefidenter agas cum illo; et si preceperit tibi aliquid quod nolles, abscinde uoluntatem tuam, et ne contristes illum, ne abscindatur pax a uobis, et scias quod obediens est maior.« Idem etiam docent S. Basilius in Regul. breu., interr. 115; S. Dorotheus doctr. 19; Regula Cuiusdam ad monachos, cap. 3, et S. Bernardus sermone II, in Cant.

Scientes se per hanc obedientie uiam ituros ad Deum.] Preclara sane, et digna S. Benedicto sententia, que multos, si quibus excitari possimus stimulis, animos addere debet; neque sub dubio aliquo obedientem ad Deum iturum promittit, sed constanter, certissimeque affirmat dicens: SCIENTES se per hanc obedientie uiam ituros ad Deum; quia »solis obedientibus eterna salus hereditario iure debetur,« ut ait Petrus Damiani , seu quiuis alius: unde et S. Fructuosus in Regula monastica communi dicit : »Qui per  Christum ad Deum ire desiderant, . . . obedientes sint abbati usque ad mortem, in tantum ut nullam propriam faciant uoluntatem, sed Patris.«

Premisso ergo abbatis et prepositorum qui ab eo constituuntur imperio.] Prepositorum nomine S. Benedictus  hic non eos solum qui supra decanos post abbatem sunt secundi, intelligit; sed ipsos etiam decanos, circatores, officiales, cuiuslibet artis prepositos.

Cui non permittimus priuata imperia preponi.] Ordo enim obedientie exigit ut primum maioribus, deinde minoribus pareamus, ut etiam docet S. Augustinus his uerbis : »Ipsos humanarum rerum gradus aduertite. Si aliquid iusserit curator, nonne faciendum est? Tamen si contra proconsulem iubeat, non utique contemnis potestatem, sed eligis maiori seruire; nec hinc debet minor irasci, si maior 889 prelatus est. Rursum si aliquid ipse proconsul iubeat, et aliud iubeat imperator, nunquid dubitatur isto contempto illi esse seruiendum? Ergo si aliud imperator, et aliud Deus, quid iudicatis?«

De cetero omnes iuniores prioribus suis cum omni caritate et sollicitudine obediant.] uerum cum omni  tempore fratres aliquo occupatos exercitio detineat S. Benedictus , querit hic Hildemarus qua ratione sibi inuicem fratres obedire debeant: nam si fratribus quis obedientiam exhibeat, Regule consequenter denegat; si Regulam obseruet, eo ipso fratribus obtemperare non ualet. Hanc ad obiectionem tria reponit idem Hildemarus: 1o Omnibus obedit, qui omnibus seruit, siue in coquina cibos preparando, siue in hospitio superuenienti ministrando, siue in infirmitorio egrotos curando, et sic in aliis obedientiis. 2o Qui opere non potest, corde saltem et uoluntate, quam presertim respicit Deus, obedire nichil uetat. 3o In eadem etiam addicti obedientia sibi inuicem obtemperare possunt, uerbi gratia, cum pannos lauaturi  fratres mittuntur, delicati alicuius fratris hoc ab eo deprecantis pannos ipse lauare potest; coquine officio deputatus, socio in hac arte minus uersato aliquid circa coquine ministerium petenti obedire potest. Primam et tertiam responsionem proferunt etiam Bernardus Cassinensis et Boherius.

Quod si quis contentiosus reperitur, corripiatur.] Quem in locum Hildemarus: »Et bene, inquit, cum obedientie fecit mentionem, subiunxit: Si quis contentiosus fuerit, corripiatur, quia nulli magis contentio congruit, quam inobedienti.« Contentiosus autem eidem Hildemaro »est ille, qui quidquid agit, semper eum murmurio uel detractione agit, siue cum defensione mala, atque ingenio.« Secundum Bernardum Cassinensem uero »contentiosus ad inobedientiam attinet; sed hic plus importat, uidelicet quod non solum obedire contemnit, sed etiam cum imperante superbe contendit.« At Boherio contentiosus est ille, »qui alium incitat sermonibus  duris et contumeliosis, et qui respondet mala malum dicenti, uel male bonum operanti.«

Si quis autem frater pro quauis minima causa, ab abbate, uel a quocunque priore suo corripiatur.] Hunc locum Boherius in 2 commentario intelligit de correptione que fit »in capitulo regulari, in quo etiam de more coram cunctis debet proclamari ad culpam, et corripi ad emendam.« At rectius in 1 commentario dixerat: »Credo hic loqui de correptione priuata, quam priores omnes possunt exercere in iunioribus, non de correptione publica, que fit uerbis, quandoque uerberibus in capitulo; nam illam solus abbas, uel cui commiserit ipse exercere debet.« Et certe S. Pater 890 hic non loquitur de correptione que fit ab abbate, aut solo priore, sed de ea que fit a quocunque priore suo.

Quolibet modo.] Siue iuste, siue iniuste.

uel si leuiter senserit animum prioris cuiuscunque contra se iratum uel commotum, quamuis modice.] Hildemarus, Bernardus Cassinensis et Boherius, inter  commotum et iratum hoc ponunt discriminis, quod iratus dicitur, qui maiori inflammatur ira, commotus qui minori.

Mox sine mora tandiu prostratus in terra ante pedes eius iaceat, etc.] Hec communis exsistit ueterum monachorum praxis, quam uidere est in eorum passim Regulis. In Regula abbatis Isaie : »Si peccaueris in aliquo, non pudeat te confiteri illud, neque excuses te mendacio, sed genua flecte, et confitere delictum tuum, et pete ueniam, et condonabitur tibi.« In Regula secunda SS. Patrum : »Et hoc attendendum fuit, ut frater qui pro qualibet culpa arguitur, uel increpatur, patientiam habeat, et non respondeat arguenti, sed humiliet se in omnibus.« In Regula S. Macarii, cap. 16, ubi eadem leguntur. In Regula S. Aureliani : »Si quis pro qualibet culpa, aut transgressione Regule increpatur, aut disciplinam accipit,  arguenti respondere non presumat.« Clarius in Regula Cuiusdam ad monachos : »Ad primum uerbum discussionis senioris, siue economi, siue alicuius fratris, uenia petenda est, et tandiu in terra prostratus, donec senior discussionem consummauerit: si autem senior discussionem iterauerit, et ipse ueniam iterare debet.« In secunda uita S. Comgalli, n. 22 : »Mos erat in monasterio S. P. Comgalli, ut si quis alium increparet, quamuis ille esset culpabilis aut inculpabilis, statim qui increpabatur genua humiliter flecteret.« In uita S. Eupraxie uirginis, n. 14 , que ab abbatissa reprehensa, quod tentationes occultasset, »cadens ad pedes abbatisse dixit: Ignosce mihi, domina mea, quia confusa sum indicare tibi hanc causam.« Apud Rufinum de quodam Eulalio referentem , quod »cum argueretur a senioribus fratribus, non negabat, sed prosternebat se in terram, et adorans eos se dicebat peccasse, et negligenter fecisse.« Idem institutum  renouat concilium Aquisgranense decernens , »ut cum a quocunque priore suo increpatus quis eorum fuerit, mea culpa primo dicat; deinde prosternens se illius pedibus cum cappa, si habuerit, ueniam petat: et tunc iubente priore surgat, et unde interrogatus fuerit, rationem humiliter reddat.«

Hic autem querit Hildemarus, num ad pedes iunioris increpantis se senior sese prosternere debeat; id enim S. Benedictus non dicit. Respondetque affirmatiue. Similiter et ordo conuersationis monastice: »Si frater increpatur, uel reprehenditur, aut corripitur a priore qualicunque, aut ab alio quolibet, uel certe a iuniore, pro qualicunque re, statim cum summa uelocitate in faciem cadens ueniam postulet; quia hec eadem humilitas Deo exhibetur, non homini; et si ex corde fuerit, cito indulgentiam promerebitur.«

891 Donec benedictione sanetur illa commotio.] Querit hic iterum Hildemarus, quid si frater iratus  aut commotus humiliato fratri benedicere nolit. Respondetque, et simul cum eo Bernardus Cassinensis et Boherius, talem per gradus deducendum esse, et merito quidem; nam omnem omnino humanitatis sensum exuisse oportet eum qui ueniam petenti et humiliato parcere recusat: hinc citatus hic a Boherio Fabianus papa: »Si quis contristatus noluerit reconciliari fratri suo, satisfaciente eo qui contristauerit, acerrimis maceretur inediis, usque dum gratanti animo satisfactionem recipiat.«

Quod si quis contempserit facere.] Scilicet humiliare se coram arguente.

Aut corporali uindicte subiaceat.] Id quod Hildemarus et Bernardus Cassinensis intelligunt de ieiuniis et flagellis, iuxta illud S. Fructuosi : »Procaci, et persistenti, atque per superbiam uel controuersiam deneganti , amplior et districtior animaduersio, flagellorumque pena irrogabitur.« Concinit S. Ferreolus, c. 2.

Aut si contumax fuerit, de monasterio expellatur.]  Et tamen superius dixerat contumacem bina admonitione secreta primo corrigendum esse. At ille locus, cap. 23, de contumacia transeunte et corrigibili intelligendus est, iste de perseuerante, que nullo modo frangi potest. Ita S. Benedictum conciliant Hildemarus, Bernardus Cassinensis et Boherius. »Attamen in ista expulsione, addit Hildemarus, debet attendi persona, sicut sepe iam dictum est, id est si iam grandis uenerit de seculo, tunc debet expelli; si uero paruus fuerit nutritus in monasterio, non debet expelli, sed mitti in carcerem, quia melius est ut in carcere sit, quam ad seculum, id est ad peiorem conuersationem uadat.« Ita Hugonem olim in Deruensi monasterio oblatum, et fuga elapsum abbas et monachi »in remoto diuersorio cum sibi necessariis manere constituunt,« ut habetur in lib. Mirac. S. Bercarii, n. 22 . His aliqua ex parte conformis est Regula Cuiusdam ad monachos  : »Si quis tardior ad ueniam inuentus fuerit, siue aliqua uerba religioni contraria, siue pro excusatione delicti sui protulerit; mittendus est in carcerem, et peniteat secundum quod iudicauerit senior, usquequo corrigatur. Si autem obstinatus inuenitur, separandus est a fratribus.« Richardus autem de S. Angelo hanc expulsionem ita intelligit, ut  expulsus »ponatur in alio arctiori monasterio; alias daretur uagandi materia, quod esse non debet.« Sed loquitur secundum iura recentiora, non iuxta priscum ueterum monachorum morem, qui contumaces de monasterio exturbabant, ne una ouis morbida totum gregem contaminaret.



CAPUT LXXII De zelo bono, quem debent habere monachi.


 892 Sicut est zelus amaritudinis malus, qui separat a Deo et ducit ad infernum, ita est zelus bonus qui separat a uitiis [a 1Kb] et ducit ad Deum et ad uitam eternam. Hunc ergo zelum feruentissimo  amore exerceant monachi; id est, ut honore se inuicem preueniant [b 1Kb] . Infirmitates suas siue corporum, siue morum, patientissime tolerent; obedientiam sibi  certatim impendant. Nullus quod sibi utile iudicat sequatur, sed quod magis alio. Charitatem fraternitatis casto impendant amore [c 1Kb] , Deum timeant, abbatem suum sincera et humili caritate diligant [d 1Kb] ;  Christo omnino nichil preponant, qui nos pariter ad uitam eternam perducat.





COMMENTARIUS


 Sicut est zelus amaritudinis malus, etc.] Etsi zelus apud ueteres inuidiam proprie significet, in sacris tamen Scripturis, et a SS. Patribus in bonam et in malam partem promiscue usurpatur, ut hic a S. Benedicto; ex Hildemaro autem »zelus qui in bono ponitur, intelligitur uis, id est amor mentis; et zelus malus intelligitur inuidia.« Utrumque uero S. Pater philosophice, ut loquitur Bernardus Cassinensis, distinguit per oppositionem unius ad alterum contrarium,  »ut unum per aliud possit clarius apparere: distinguit enim inter zelum bonum et malum, utriusque proprietates et effectus ponens.« Proprietas zeli boni est, quod sit natura sua bonus, mali malus: »Zelus enim bonus est amor uirtutum, et horror uitiorum: zelus malus est amor uitiorum, et horror uirtutum,« ut scribit Hildemarus. Effectus zeli boni tres hic annotat S. legislator: 1o quod separet a uiliis, 2o quod ducat ad Deum, 3o quod uitam eternam conferat. Zeli uero mali duos, 1o quod separat a Deo, 2o quod ducat in infernum.

Hunc ergo zelum feruentissimo amore exerceant monachi.] Nota quantum in discipulis zelum ardere desideret, qui non feruenti tantum aut feruentiori amore contentus, feruentissimo omnium agi peroptat, cuius exercitium in octo potissimum constituit.

893 Id est ut honore se inuicem preueniant.] En primum zeli boni exercitium, quod uelim attendant ii qui contrariam monastice uite honestatem contendunt:  etsi nolim seculares agendi modos in claustra transferri, a quibus alienum se facere tenetur quilibet monachus.

Infirmitates suas siue corporum, siue morum, patientissime tolerent.] En secundum boni zeli exercitium, quod commendat apud Cassianum abbas Ioannes his uerbis : »Is uere et non ex parte perfectus est, qui et in eremo squalorem solitudinis, et in cenobio infirmitates equali magnanimitate sustentat.« Et S. Bernardus : »Omnis in uobis, qui fraternas infirmitates tam corporum quam animorum non solum patienter supportat, sed insuper, si licet, et si ualet, iuuat obsequiis, confortat alloquiis, consiliis informat; si hoc non potest propter disciplinam, sollicitus saltem orationibus solatiari non cessat infirmo; omnis, inquam, qui talia operatur in uobis, bonum omnino spargit odorem inter fratres, et odorem de  unguentis optimis. Balsamum in ore huiusmodi frater in congregatione, monstratur digito, et dicunt de eo omnes: Hic est fratrum amator, et populi Isrel; hic est qui multum orat pro populo, et uniuersa sancta ciuitate.« Et alibi : »Quibus laudibus dignum, quanto amplectendum putas affectu fratrem illum qui, sine querela conuersans inter fratres, tota sollicitudine cauet ne quid in eo sit quod ab aliis portari oporteat, et quidquid in  aliis est onerosum, patientissime portat.« uide eiusdem S. Bernardi serm. 36 de Diuersis.

Obedientiam sibi certatim impendant.] Premisso tamen abbatis et prepositorum imperio: en tertium zeli boni exercitium.

Nullus quod sibi utile iudicauerit faciat, sed magis quod alio.] Ecce quartum, de quo Benedictum Anianensem laudat Ardo Smaragdus in eius uita, n. 31.

Charitatem fraternitatis casto impendant amore.] Et in hoc quintum boni zeli exercitium reponit S. Benedictus; in quo, ut notant Bernardus Cassinensis et Boherius, non sine causa dixit casto, »ut uidelicet inordinatum, indiscretum, carnalem, et immundum, seu pollutum, compescat et excludat amorem.« Atque ita S. Macarius dicebat : »Omnes oportet diligere fratres, cum quibus etiam te confidis uidere gloriam Christi.«

Deum timeant.] Filiali utique timore, et hoc est sextum zeli boni exercitium.

Abbatem suum sincera et humili caritate diligant.]  Ecce septimum. Sincera uero caritas dicitur illa que nullo carnali amore, nullo timoris aut remunerationis intuitu corrupta est, sed pro solo Dei amore impenditur.

Christo omnino nichil preponant.] Dignus est enim plane omnibus postponi, qui Christo aliquid preponit; cum summo 894 et infinito bono nichil sit preferendum. Et hoc est ultimum zeli boni exercitium, quod licet absque ullo remunerationis intuitu sit habendum, sua tamen mercede non caret, quam S. Pater indicat cum addit:

Qui nos pariter ad uitam perducat eternam.] Istud pariter commentatores interpretantur simul omnes, nullo excluso. Nonnulli codices addunt amen, qua de uoce Boherius in 2 commentario: »Gallici quidem hoc amen raro habent, quod tamen bene conuenit, cum finis Regule sit hic uerus, quoniam sequens caput non est utique regulare, sed intentum magistri.  Reguleque effectum summatim indicat. Amen itaque hic optatiue ponitur, ut hic conclusio eiusdem operis esse demonstretur.« Desideratur tamen in antiquissimo  codice Oxoniensi, in Cassinensibus, apud Hildemarum, Smaragdum, Heftenum, atque in aliis mss. et editis non paucis.



CAPUT LXXIII De eo [a 1Kb] quod non omnis obseruatio iustitie in hac sit Regula constituta.


 Regulam autem hanc descripsimus, ut eam obseruantes in monasteriis [b 1Kb] , aliquatenus uel honestatem morum, aut initium conuersationis [c 1Kb] nos demonstremus habere [d 1Kb] . Ceterum ad perfectionem conuersationis qui festinat [e 1Kb] , sunt doctrine sanctorum Patrum: quarum obseruatio perducit [f 1Kb] hominem ad celsitudinem perfectionis. Que enim pagina, aut quis sermo diuine auctoritatis ueteris ac Noui Testamenti, non est rectissima norma uite humane? aut  quis liber sanctorum catholicorum Patrum hoc non resonat, ut recto cursu perueniamus ad Creatorem nostrum?

 Nec non et collationes Patrum, et instituta [g 1Kb] , et uita [h 1Kb] eorum; sed et Regula S. Patris nostri Basilii, quid aliud [i 1Kb] sunt nisi bene uiuentium et obedientium monachorum instrumenta uirtutum? Nobis autem desidiosis et male uiuentibus atque negligentibus, rubor confusionis est. Quisquis ergo ad patriam celestem festinas, hanc minimam inchoationis Regulam descriptam, adiuuante Christo, perfice: et tunc  demum ad maiora, que supra commemorauimus, doctrine 895 uirtutumque culmina, Deo protegente, peruenies [i 1Kb] .





COMMENTARIUS.


 Regulam autem hanc descripsimus, ut eam obseruantes in monasterii, saliquatenus uel honestatem morum, aut initium conuersationis nos demonstremus habere.] Ita nimirum de se ipso sentiebat Pater sanctissimus, suosque discipulos in humilitate fundatos atque firmatos esse peroptabat, ut Regulam discretione precipuam, sermone luculentam, quam etiam inter precipua eius miracula S. Gregorius recenset , obseruantes, non absolute, sed aliquatenus tantum honestatem morum, aut conuersationis initium, sese arbitrentur habere.

Honestatem uero morum in tribus consistere docet Ioannes de Turrecremata: 1o In fuga uitiorum, iuxta illud S. Ambrosii : »Quid est aliud honestum, nisi ut fugibilia fugiantur?« 2o In timore, amore, cultuque Creatoris, iuxta illud eiusdem Ambrosii : »Honestum est, Domine, ut te timeamus, te diligamus, te deprecemur et honoremus: te enim decet hymnus in Sion.« 3o In disciplinata conuersatione exteriori, secundum  illud Regule S. Augustini: »In incessu, statu, habitu uestro, et in omnibus motibus uestris, nichil fiat quod cuiusquam offendat aspectum, sed quod uestram decet sanctitatem.«

Ceterum ad perfectionem . . . qui festinat, sunt doctrine SS. Patrum, etc.] Apposite ad hunc locum Petrus Damiani de monachorum perfectione disserens : »Ad hanc, inquit, profecto agriculturam  typice impellebat Iosue filios Ioseph, cum eis de parue sortis funiculo conquerentibus diceret: Si populus, inquit, multus es, ascende in siluam, et succide tibi spatia in terra Pheresei, et Raphaim, quia angusta est tibi possessio montis Ephraim. Nam ut rem ad id quod propius adiacet non incongrue referam, in angusta se montis Ephraim possessione cohibuit, qui sola B. Benedicti Regula contentus esse decreuit. Sed audi quomodo te ad montem Iosue nouus impellat, et ad latiora possessionum  spatia festinare precipiat: Regulam, inquit, hanc descripsimus, ut hanc obseruantes aliquatenus, uel honestatem morum, uel initium conuersationis, nos demonstremus 896 habere. Ecce mons Ephraim. Sed quoniam angustam hic possessionem esse perpendit, mox ad altiora simul et latiora transmittit. Ceterum qui festinant ad perfectionem, sunt doctrine sanctorum, siue Collationes, et Instituta Patrum, etc.; que quoniam uobis notissima nouimus, hic apponere superfluum iudicamus.«

Porro doctrine SS. Patrum, secundum Bernardum Cassinensem et Nicolaum de Fractura , »Magis intelligende sunt per exempla factorum quam per scripta uerborum:« unde acute obseruat Boherius S. Benedictum non in singulari, sed in plurali numero dixisse doctrine; »quia, inquit, quedam doctrina est uerbalis, quedam autem exemplaris.« Sed Richardus de S. Angelo, nulla facta utriusque doctrina distinctione, doctrinas hic intelligit eas »que recipiuntur ab Ecclesia Romana; et sunt iste,  inquit, in primis Opuscula B. Cypriani martyris et Carthaginiensis episcopi, item Opuscula B. Athanasii Alexandrini episcopi, item Opuscula B. Basilii Cappadoceni episcopi, item Opuscula B. Gregorii Nazianzeni episcopi, item Opuscula B. Ioannis Constantinopolitani episcopi, item Opuscula B. Hilarii Pictauiensis episcopi, item Opuscula B. Ambrosii Mediolanensis episcopi, item Opuscula B. Theophili episcopi Alexandrini, item Opuscula B. Hieronymi presbyteri, item Opuscula B. Prosperi religiosi uiri, item Opuscula B. Leonis pape ad Flauianum episcopum destinata; item Opuscula atque Tractatus omnium Patrum orthodoxorum, qui in nullo a S. Romana Ecclesia deuiauerunt; item Decretales epistole quas beatissimi pape diuersis temporibus in urbe Romana pro diuersorum Patrum consolatione dederunt, uenerabiliter suscipiende sunt.« Boherius autem inter catholicos Patres, Ecclesie doctores; atque hos inter S. Hieronymum  prefert, maxime quoad actus cenobiticos, ut pote qui cenobiticam in Urbe, eremiticam in uasta Aegypti eremo, abbatialem in Bethleem uitam peregerit, et preclare de monastica scripserit, presertim in epistolis ad Heliodorum, Nepotianum, Paulinum, et Rusticum.

Que enim pagina, aut quis sermo diuine auctoritatis ueteris ac Noui Testamenti, etc . . . hoc non resonat, ut recto cursu perueniamus ad Creatorem nostrum?] Istud preclare resonabat apud Cassianum abbas Pynufius, cum compendiosam ad perfectionem uiam demonstrans, et ascendentes ad ipsam caritatem, que Deus est, gradus componens diceret : »Audi paucis ordinem per quem ascendere ad perfectionem summam sine ullo labore ac difficultate ualeas. Principium nostre salutis sapientieque, secundum Scripturas, timor Domini est; de timore Domini nascitur compunctio salutaris; de compunctione cordis procedit abrenuntiatio, id est nuditas et contemptus omnium facultatum; de nuditate humilitas procreatur;  de humilitate mortificatio uoluntatum; mortificatione uoluntatum exstirpantur atque marcescunt uniuersa uitia; expulsione uitiorum uirtutes fructificant atque succrescunt, 897 pullulatione uirtutum puritas cordis acquiritur, puritate cordis apostolice caritatis perfectio possidetur.«

Necnon et Collationes Patrum, et Instituta, et uitas eorum.] Patrum Collationes hic commentatores intelligunt eas quas numero uiginti quatuor descripsit Cassianus. Similiter Instituta libros duodecim quos de Institutis renuntiantium composuit. Per uitas autem Patrum interpretantur aut eos libros qui dicta et facta priscorum monachorum continent, quos uulgo uitas Patrum appellant, aut etiam acta quorumcunque sanctorum scripta, quorum exempla ad perfectiorem uitam segniores haud parum excitant, uti nos docet S. Ioannes Climacus his uerbis : »Religiosorum Patrum uite et uirtutes audite, seu recitate, et lecte, mentem nostram ad  imitandi studium excitant: doctrine uero auditio est lucerna que pellit tenebras, queque errantes in uiam reducit, cecutientes illustrat.« Certe Gregorius episcopus Turonensis  uitas Patrum, et Institutiones monachorum Leobardo monacho, ad Maius monasterium recluso direxit, ut eum aduersus tentationes premuniret.

Sed et Regula S. Patris nostri Basilii.] Cesariensis nimirum in Cappadocia episcopi, cuius habemus regulas breuiores, et fusius disputatas, et alteram ex utrisque conflatam, quam ex Greco in Latinum Rufinus Aquileiensis presbyter conuertit, cum monasticis Constitutionibus, quas omnes hoc in commentario non semel citauimus: unde miramur Boherium Basilii Regulam, de qua hic S. P. Benedictus, Basilio cuidam monacho a Cesariensi episcopo distincto ascripsisse: nam Regula illa Basilii monachi, quam obseruant, ut ait, Orientales cenobite, quamque ipse multoties citat, haudquaquam est alia ab illis quas scripsit Cesariensis episcopus.

 Quod uero S. Benedictus eum uocat Patrem et suum, non inde sequitur eum militasse sub S. Basilii institutis; sed eum Patrem appellat, uel honoris gratia tanquam antiquiorem, iuxta illud S. Augustini: »Honorificentie causa Patres appellamus eos qui nos uel tempore uel meritis precesserunt; nam illud honoris est, quod quotidie senibus dicamus Pater.« uel quia, ut ait S. Hieronymus: »uulgato sermone maxime in Palestina et Aegypti monasteriis se inuicem Patres uocant.« Unde Cyrillus episcopus Alexandrinus epistolam ad presbyteros et diaconos missam, que habetur in actis concilii Ephesini, inscripsit Patribus monachis. uel denique quia nomen  Patris prestantissimis Ecclesie scriptoribus, inter quos haud erat inferior S. Basilius, tribui solebat, quemadmodum obseruat heftenus lib. II, tr. 1, disq. 1.

Similiter quod suum nuncupauerit, addens pronomen nostri, hoc ideo maxime fecit, uel honoris atque obseruantie gratia, uel quia hic titulus sancti Patris nostri sanctorum ac presertim monachorum libris solet prefigi, ut uidere est in omnibus S. Basilii, S. Ioannis Climaci, S. Germani patriarche Constantinopolitani operibus: quin etiam ipsi Greci S. Benedicti natalem in suo Menologio die 14 Martii ita annuntiant: 898 »S. Patris nostri Benedicti, multorum monasteriorum Patris, celeberrimi pietate, et miraculorum multitudine illustris.«

Nobis autem desidiosis, et male uiuentibus, atque negligentibus rubor confusionis est.] Ibi, quemadmodum notat Bernardus Cassinensis, de tribus nos S. Pater arguit: de desidia, per quam bonum agere omittimus; de mala uita, per quam peccata committimus;  de negligentia, per quam contemnimus, et surgere a nostris iniquitatibus non curamus. Nobis ergo talibus existentibus rubor confusionis est, »scilicet legere et attendere libros Patrum et facta eorum; quia magna uerecundia nobis est et confusio, nomen SS. monachorum habere, et opera eorum non facere,« inquit Boherius. uel, ut ait Hildemarus, Collationes, Instituta, et uite Patrum, nec non et Regula S. Basilii, que obedientium et bene uiuentium monachorum sunt instrumenta uirtutum, nobis desidiosis sunt rubor confusionis, non secus ac duobus hominibus, quibus idem labor iniungitur, eadem instrumenta ministrantur, eadem merces promittitur, quod studioso et diligenti est materia laudis, negligenti et torpenti est uituperii et confusionis.

Quisquis ergo ad patriam celestem festinas.] Recte festinas, neque enim lento gradu illuc peruenitur.

Hanc minimam inchoationis Regulam descriptam  adiuuante Christo perfice.] Hic enim probe usurpare possumus illud Orsiesii de Patre Pachomio: »Traditiones Patris nostri scalam putemus ad celorum regna tendentem:« unde et S. Paldo abbas, ut fratres in ea quam arripuerant paupertate firmaret, dicere solitus erat : »Credite mihi, fratres, quia monachus ille qui in hoc monasterio persistens usque ad finem permanserit, anima eius eterna supplicia nequaquam sustinebit, sed uitam eternam possidebit.«

Porro Regulam suam S. Benedictus minimam inchoationis Regulam nuncupat, uel modestie, aut humilitatis gratia, uel respectu Anachoreseos, ad quam est preludium, uel quia obseruatu facilis est, ut fuse disserit Heftenus lib. II, tract. 2, disq. 5.

Illud autem quod habet adiuuante Christo, ex Bernardo Cassinensi referri potest uel ad precedens uerbum descriptam, uel ad sequens perfice.

Et tunc demum ad maiora que supra commemorauimus  doctrine uirtutumque culmina, Deo protegente, peruenies.] Ad maiora que supra commemorauimus, nimirum initio huius capitis, doctrinas scilicet Patrum, Collationes, Instituta, uitasque eorum, ac Regulam S. Basilii; que, ut obseruat Bernardus Cassinensis, S. Benedictus maiora appellat, »quia in se continent doctrine sanctitatem, uirtutum acquisitionem, et celestis patrie culmen.« Richardus de S. Angelo illud supra commemorauimus refert, uel ad precedens caput de zelo bono quem debent habere monachi, uel ad presens capitulum ultimum; Boherius ad plura alia Regule loca; sed prior nostra sententia, que est Hildemari, magis arridet.





S. P. BENEDICTI OPUSCULA. *



SERMO S. P. BENEDICTI HABITUS IN DISCESSU S. MAURI ET SOCIORUM.


Si tristandum  pro tali esset negotio, mihi magis quam uobis in hoc esset merendum, qui quantum ad presens, magnis uideor destitui solatiis. Sed quia, dicente Apostolo, caritas benigna est, benignitatem caritatis nostre omnimodis impendere debemus his quo aliquo modo ea indigere cognoscimus: nec nostra tantum, quantum aliena querere. Quapropter uos amoris paterni sollicitudine a fletibus et merore temperare deposcimus, quia potens est Deus meliores nobis post huius depositionem corporis huic sancte immittere congregationi: quorum meritis et exemplis, longe prestantius quam nostris, edificemini. Sed et illud summopere nobis  procurandum est, ne uersutia antiqui hostis, unde aliis salus acquiritur, inde nobis tristitie malo, detrimentum in aliquo ingeratur. Non etenim quos unitatis semel in sancta caritate iunxit concordia, nunquam uel longissima terrarum diuident spatia: quoniam semper interioris hominis aspectu, qui renouatur secundum imaginem eius qui creauit eum, nos quoad uixerimus tempore inuicem intuebimur.

Post que uerba, D. Maurum et socios sic effatus est: uos autem, fratres karissimi, quos ad opus Domini construendum, ad illas dirigimus partes, uiriliter agite et confortetur cor uestrum in sancto proposito et religione: procul dubio scientes quia quanto austeriora, causa salutis aliorum, in huius uia seculi pertuleritis, tanto maiora a Deo recipietis celestium  gaudia premiorum. Nec uos ullo modo resolutio huius nostri mestificet corpusculi: quoniam presentior uobis ero carnis deposito onere, uestrique per Dei gratiam cooperator existam assiduus.





[NOTA.]

Melius confirmari non potest sermo iste quam testimonio oculati simul et auriti testis, scilicet B. Fausti S. Pauli discipuli, ad quem et alios tres socios tendebant ultima uerba huius sermonis: uenit enim in Galliam una cum B. Mauro, post cuius obitum, a fratribus Romam aduocatus, et scribens iussu summi pontificis uitam sancti Mauri, hec ipsa uerba sancto Benedicto ascribit. Sequitur sanctum Faustum Adrenaldus Floriacensis auctor antiquissimus  lib. I de Miraculis sancti Benedicti, cap. 6. Sanctus Faustus  uitam beati Mauri composuit,  ex quo opere nos quoque hec que scripsimus mutuauimus; et immediate postea subiungit istum sermonem una cum epistola ad sanctum Maurum missa. uide Surium tomo primo, et Arnoldum Uuion Ligni uite lib. I, cap. 1. Denique huius sermonis ueritatem uidentur ualde stabilire cum uerba illa sancti Mauri quibus sanctum  Roman. de obitu sancti Benedicti consolatur apud scriptorem antiquissimum uite sancti Romani in Bibliotheca Floriacensi, tum uersus isti P. Damiani S. R. E. cardinalis, ubi de laudibus montis Cassini, his uerbis:

Si cecidit Sinai mons qui legem dedit olim.
Quod periisse tamen sua menia credere nolim
Regula namque manet digitis descripta sacratis.
Tradita discipulis Mauro Placidoque beatis.
Si rex Antiochus ex auro uendidit aram,
Lege labore nouem Machabeus restruet aram.
Lator ait legis, uobis presentior adsum,
Post mortem, quam nunc dicam clamantibus, adsum.
Citat Arnold. Uuion in martyrologio suo ad diem S. Mauri.



EPISTOLA SANCTI BENEDICTI AD SANCTUM MAURUM MISSA.

 Accipe, dilectissime, extrema institutoris tui dona, que et longum nostrum testentur amorem, et tibi ac commilitonibus tuis contra omnium perpetim munimen prebeant impedimenta malorum. Post expletam enim totam trinam uicenorum annorum decursionem, ex quo monasterialem adisti perfectionem, in gaudium Domini tui es introducendus: ut nobis hesterno die, postquam a nobis digressus es, Dominus ostendere est dignatus. Predico etiam, ibi moram uos in eundo esse passuros, ac cum difficultate habilem locum inuenturos, pro his que et Deo ordinante perficientur, et que inimicus humani generis molimine calliditatis sue in uos concitabit. Nusquam tamen benignitas misericordis Dei uobis deerit: sed potius differendo licet, ac desiderium animi uestri in  longum experiendo, aliorsus quam sperauimus aptissimam largiri dignabitur metationem. Iamque ualeas felix in professione, felicior futurus in peruentione.





[NOTA.]

Auctores omnes superius citati in not. ad sermonem in discessu S. Mauri habitum, hanc etiam afferunt epistolam ascribuntque S. Benedicto: quos citasse denuo uisum est superfluum. Addo solum testimonium Adreualdi Floriacensis eodem libro quo supra, cap. 7, ubi de sanctis Mauro et sociis loquens, sic ait: Profecti itaque a cenobio Cassini Epiphanorum diebus, quinta sabbati haud procul in predium eiusdem cenobii ea deueniunt die: susceptique sunt a duobus fratribus quos pridie illinc hac de causa reuerendissimus pater miserat: dumque illic quietis gratia pernoctarent, superueniunt eis nocturnam synaxim agentibus duo  fratres, missi a S. Benedicto cum piis muneribus, capsula scilicet reliquiarum ac breui epistola, etc.

Capsula illa reliquiarum, que eburnea est, ostenditur apud S. Maurum Fossatensem iuxta Parisios: epistolam sepultam cum S. Mauro, iuxta ipsius desiderium et uoluntatem, aliqui testantur.



APPENDIX AD OPERA S. P. BENEDICTI.





SCRIPTA SUPPOSITA. 



EPISTOLA SANCTI BENEDICTI AD SANCTUM REMIGIUM RHEMORUM ANTISTITEM MISSA.


Dominico sacerdoti Remigio, et frater et conseruus in Christo Iesu, cenobialis uite humilis cultor Benedictus, eterne benedictionis munus.

Sanctissimo tuo congratulans profectui , quia summi capitis membra sumus, quod mihi deesse sentio in me, totum  possidere me credo in te. Ecce quod mea peccata fieri prohibuerunt, tue auctoritatis sacerdotalia habent merita: et desinant amodo circa me rumores hominum, cum apud te constet omnium esse perfectionem uirtutum. Hanc captiuam et ab antiquo hoste obsessam, tue delego celsitudini; quatenus pro eius liberatione sacram hostiam offerre Deo debeas, et meam prauitatem uictoria ipsa non minimum letifices. uale, sacerdotum Christi lepidissime calcule.

Cum uero signalis litteris idem hospitibus ualefaceret, proprium nuntium cum illis in Galliam destinauit, qui  beato Remigio tante humilitatis munus offerret. Cumque Rhemensium urbem intrarent, et sanctus Domini pontifex tanti patris apices prouidisset, lacrymis uberrimis profusus, in hec uerba prosiliuit: Gratias tibi, Christe Redemptor clementissime, qui nostra tempora tanta sublimasti gloria, ut in speciali famulo tuo Benedicto tota te per orbem magnificet Ecclesia. Surrexitque continuo gloriosus archimandrita Remigius, et episcopali se infula more solito trabeauit: atque oblaturus Deo sacrificium, ecclesiam concitus intrauit. Cumque miserabilis illa parentum solatio in ecclesiam uenisset, uersipellis uafer ille per os puelle hec uerba inuitus protulit: O sacerdos Remigi, noli aduersus Benedictum gloriari: quia non per tuum imperium, sed per eius humilitatem exire cogor. His dictis, liberata est mulier: et omnes qui audierunt dederunt gloriam Deo, qui est mirabilis in sanctis suis et benedictus in secula.





[NOTA.]

Epistolam hanc una cum miraculo in fine epistole contento affert Hincmarus Rhemensis antistes, successor  sancti Remigii et uite ipsius scriptor antiquissimus: florebat siquidem tempore Caroli Magni ante annos octingentos. Et quamuis in testamento S. Remigii quod est apud Brissonium in suis formulis, ipse miraculum istud sibi ascribat de curata filia cuiusdam nobilis nomine Benedicti, non abnuimus multis, siquidem potest ascribi miraculum illud, primo quidem et precipue misse sacrificio, secundo sancti Remigii ardentissimis precibus, tertio et humilitati sancti Benedicti, quam mirum quantum pre se fert tota hec epistola, ut et tota uita et doctrina ipsius. Quod si adhuc irrepsisse hac in re errorem ob similitudinem nominis Benedicti, suspiceris, cur non potius arrideat coniectura opposita: fuisse scilicet horum nominum conuenientiam occasionem aptissimam sancto Remigio agnoscendi diui Benedicti, cuius sanctitatis fama undique uolabat, maxime autem in Gallia nostra per sanctum Romanum, qui sancto Patri sancte conuersationis habitum dederat; cui cum esset dictum diuinitus ut illis parceret locis, quia  alter amicus aderat, in Galliam uenerat: ubi monasteriam Fons Regis nominatam edificabat in territorio Antisiodorensi, tempore quo sanctus Maurus in Galliam uenit, teste Adreualdo Floriacensi qui florebat anno  890. Lib. I de Miraculis S. Benedicti, cap. 8. Eamdem epistolam affert appendix Chronici Cassinensis, et Arnoldus Uuion Ligni uite lib. I, qui et ait eam sepe diuersis in locis impressam. Eam uidi excusam una cum Regula et ipsius explicatione facta per cardinalem Turrecremata, anno 1517.



SERMO SANCTI BENEDICTI In mortem S. Placidi.

Sicut patris est gaudere in suorum profectibus filiorum, ita et filiorum est augmentum patris sua lucra reputare. Quapropter noueritis dulcissimum et amantissimum filium meum Placidum, martyriali trabea adornatum, migrasse ad Dominum. Iam enim meis interioribus oculis eius immaculatam hostiam et Deo beneplacentem deduxi in alta celorum. Hunc nempe, quo illum a patre suo suscepi, memineram esse mortalem, nec fefellit opinio. Nunc non est quod  conquerar, habeo in quo Deo gratiam agam: quia semper optaui ut de fructu cordis mei omnipotenti Deo sacrificium offerretur. Nihil enim hoc sacrificio habui pretiosius, nichil amabilius, nichil carius: elegit namque Placidus pro Christo momentaneam mortem, et peruenit ad eum, in celesti solio ad dexteram Patris regnantem. Ob id enim Christus pro omnibus mortuus est, ut nos non nobis, sed Christo uiueremus. Grates autem omnium refero Redemptori, quia ingratus esse non possum. Congaudendum enim mihi est, quod talem discipulum habuerim, non dolendum quod amiserim. Nam illud munus fuit, hoc debitum est: functus sum famulatu Placidi discipuli mei quandiu Deus uoluit, et post, qui dedit recepit. Quod nature communis fuit, Placidus pro Christo posuit, et quod singularis est gratie, meruit. Cur autem ego doleam mihi Placidum filium meum ereptum, cum ob salutem nostram Deus Filio suo non parcens, pro nobis omnibus tradidit illum? Quis unquam exceptus  est a conditione moriendi, qui non est exceptus a conditione nascendi? Non ergo Placidum defleam filium, quem scio transisse de morte ad uitam. In illius namque morte gaudendum est, non dolendum, quia illam pro ueritate gustauit. Nam cur ego te, Placide, fili carissime, defleam, qui mihi sic ereptus es, ut omnium esses? Non enim perdidisti usum nature, sed commutasti, ante corpore separabilis a Deo existens, nunc indiuiduus cum Deo permanens: felicia uerba que in te expendi! felices labores quos in te sustinui! Dum uiueres mecum, non te Tertulli patricii patris tui amor a me diuellere potuit: nec ipse mihi unquam patrem pretulisti, usquequo ad eternam uitam migrasti.





[NOTA.]

Sermonem istum uidere potes apud Surium, tom. uII, in uita S. Placidi, que ascribitur Cordiano S. Benedicti discipulo; eumdem affert appendix Chronici Cassinensis, in fine epistole misse a Siculis ad S. Benedictum, et citatur ab Arnoldo Uuion-Ligni uite, lib. I cap. 1. Coniecturam probabilem facit eum esse S. Benedicti,  ultra supradictas auctoritates, conuenientia styli illius cum stylo sermonis precedentis habiti in discessu S. Mauri, qui a multis auctoribus antiquis C. Benedicto ascribitur.





OBSERuATIO CRITICA IN OPUSCULUM SUBSEQUENS.


 Hoc sequens opusculum non pro uero fetu magni S. Benedicti uendere presumimus, quamuis id ad calcem Regule Benedictine, iam anno 1593, Arnoldus Wion typis mandare curauerit, quod etiam postea Patres congregationis Bursfildensis, anno 1610, Parisiis prestiterunt, atque Cistercienses suis statutis inseruerunt; imo et illud magne Patrum Bibliothece inscribere uotuerunt editores Lugdunenses. Nam celeberrimus Mabillonius de epistolis ad S. Remigium loquens, altum silentium de hoc opusculo obseruat, neque epistolas illas ut ueras et genuinas existimat, etiamsi S. Benedicti  sermonem in discessu S. Mauri habitum agnoscat, sed aliis uerbis proferat. Hinc etiam clarissi. Calmetius hoc opusculum S. Benedicto Anianensi abbati attribuit, cuius quidem ardens obseruantie monastice zelus maxime enituit, in scribenda Regularum monasticarum Concordia. Utut sit, antiquissimum est monastice discipline monumentum, dignumque proin ut inter codicis Holsteniani additamenta numeretur, cum eius antiquitatem satis superque probent tot doctorum uirorum testimonia ad calcem opusculi apposita.



ORDO MONASTICUS S. P. BENEDICTO ATTRIBUTUS. Qualiter fratribus in monasterio religiose ac studiose conuersari, ac Domino militare oportet.


 Imprimis nocturnis horis, cum ad opus diuinum de lecto surrexerit frater, primum signum sibi sancte crucis imponat, per inuocationem sancte Trinitatis; deinde dicit uersum, Domine, labia mea aperies; postea psalmum: Deus, in adiutorium, cum Gloria Patri. Tunc prouideat sibi frater corporee necessitatem nature, et sic ad oratorium festinet, psallendo psalmum: Ad te, Domine, leuaui animam, usque ad finem, cum summa reuerentia et cautela intrans, ne alios orantes impediat: et profectus in locum congruum, effundat preces in conspectu Domini, magis corde quam ore: ita ut illius uox uicinior sit Deo quam sibi: et tunc referat gratias Deo, dicendo:

Gratias tibi ago, omnipotens Deus, qui me dignatus es in hac nocte custodire; deprecor immensam clementiam tuam, ut concedas mihi uenturum diem sic peragere in tuo seruitio cum humilitate et discretione, quatenus tibi complaceam. Amen.

Tunc omnes sint parati, stantes in loco suo in choro per ordinem, ut cum signum nouissimum cessauerit,  cum summa humilitate et honestate referant laudes Deo in conspectu angelorum, et si forte alicui frequens tussis aut phlegma euenerit ex pectore aut naribus, post dorsum proiiciat, aut iuxta latus. Caueat autem curiose ut infirmis fratribus non uertatur in nauseam; sed semper, quod spuitur, pedibus conculcetur: ut dum ad orationem curritur, uestimenta eorum non sordidentur. Quod omnibus locis eis obseruandum, siue sint in ecclesia, siue in refectorio, siue in portica, et in omni loco et conuentu, ut, quod spuitur, pedibus conculcetur.

Post expletionem uero nocturne laudis, in illo interuallo, summum silentium fiat, tam in uoce quam in incessu, siue sono alicuius rei: ut liceat unicuique sine alterius inquietudine, peccata Domino confiteri, et ueniam, et remissionem pro ipsis flendo postulare.

Cum uero inchoante aurora diei signum insonuerit, omnes festinent cum humilitate cordis, quasi ad Deum clamantes, ac misericordia sibi placabilem factum,  matutinis laudibus prompta uoluntate, uocum modulis, nec nimis producte, nec multum correpte, cum summa grauitate et honestate officium persoluere diuinum: et hac autem matutina laude summum et precipuum silentium fiat in orando uel loquendo.

Conuenientes uero fratres ad primam, postquam completum fuerit ipsum officium, ante psalmum quinquagesimum, donent confessiones suas uicissim, pariter supplici uoto pro se certatim orantes. Hoc expleto ueniant omnes ad capitulum, et conuersi ad orientem, salutent crucem et ceteris fratribus se undique humilient, similiterque faciant in omni conuentu. Post recitata nomina sanctorum, quorum festa crastina dies excipiet, surgentes pariter dicant uersum: Pretiosa, quem sequatur oratio a priore; deinde uersus: Deus, in adiutorium. Tribus uicibus, cum  Gloria Patri. Surgentes iterum, dicant uersum Respice, Domine, in seruos tuos, cum Gloria Patri. Post hunc uersum sequatur oratio a priore, Dirigere et sanctificare, Domine, etc.

Post hec, qui culpabilis est, ueniam postulet, et secundum modum culpe, uindictam recipiat; et tam in claustro quam in quolibet conuentu uel loco, ueniam postulet frater, ante dominum abbatem, uel prepositum, aut decanum, aut quemlibet de senioribus: cum enim dixerit senior, Que est causa? frater ille qui ueniam postulat, respondeat, Mea culpa, domine; si uero aliud quodcunque dixerit, iudicetur exinde culpabilis. Postea dicatur a domino abbate uel ceteris, a quibus obedientia est facienda, quidquid est necessarium, et utile fuerit in communi monasterii: frater qui ueniam postulat pro culpa, quanto plus se humiliat, et culpabilem asserit, tanto misericordius et leuius a priore iudicetur, necesse est enim ut omnes negligentias nostras, uel cogitationum, uel lingue, uel operis, in presenti uita per  humilem confessionem et humilitatem semper iudicemus, ut non post mortem nos reos faciant.

Surgentes a capitulo, atque ad opera exeuntes, simul omnes circumstantes dicant uersum, Deus, in adiutorium, etc. Gloria Patri, et orationem dominicam, flectentes genua. Post orationem dominicam, dicat prior: Adiutorium nostrum in nomine Domini. Et respondentibus omnibus: Qui fecit celum et terram, uadant omnes simul aut separatim ad opus iniunctum sibi, custodientes silentium, decantent psalmos, aut Pater noster, bini aut singuli, iuxta id quod congruum est, nichil aliud loquentes: nisi forte de ipsa arte necessarium fuerit dicere, quod dicatur caute.

Cum ad opus diuinum horis canonicis auditum fuerit signum , relinquant statim quidquid in manibus est, sic tamen ut non pereat: et tunc conueniant simul omnes ad ostium oratorii, aut certe sint parati ad obedientiam, et dicant  uersum: Benedictus es, Domine Deus, quia audiuisti me, et consolatus es me, tribus uicibus, priore incipiente, subiungentes, Gloria Patri, flectentes genua; oratione completa, surgant et dicat prior: Misereatur nostri omnipotens Deus, et respondeant omnes, Amen.

A calendis Octobris usque ad Pascha, tertia hora hoc faciant: a Pascha autem usque ad calend. Octobris, hoc hora sexta et nona fiat.

Omni tempore, in ecclesia summum silentium teneatur, excepto hoc quod ad aures Dei pertinet: et nullus ex fratribus alium puro nomine aliquando audeat appellare, sed  seniores minores, suos fratres nominent, iuniores uero seniores suos nonnos, quod est paterne reuerentie; abbas autem dominus et pater ab omnibus uocetur.

 Iuramentum aliud nemo proferat, nisi crede mihi, sicut in Euangelio legimus Dominum Samaritane affirmasse: aut certe, aut sane.

Si frater increpetur a priore qualibet de causa, aut ab alio quolibet, etiam minore, statim cum summa uelocitate in faciem suam cadens ueniam postulet: quia hec humilitas Deo exhibetur, non homini, et si ex corde fiat, indulgentiam promerebitur.

Oportet autem ante omnia ut obedientes sibi inuicem sint, et ipsa obedientia , ipsa est que ducit ad uitam: citius enim exauditur una oratio obedientis, quam decem mille contemnentis.

Cum uero sibi obuiant fratres, ubique dicat iunior seniori, Benedicite; si iunior sedeat, transeunte seniore, surgat; et si senior uoluerit sedere, iunior non sedeat, nisi iussus. Si deprehensus fuerit frater aliquis inuidiam, iram, aut tristitiam in corde retinere, statim corripiatur, ut emendetur, et quot dies hoc confiteri neglexerit, tot dies peniteat, et si humiliter  responderit, penitentiam postulauerit, cum uenia iudicetur.

Cum autem domnus abbas, aut certe aliquis ex senioribus, alicui ex fratribus aliquod opus preceperit, suscipiat iunior cum summa honestate iubentis imperium, et sit auris parata ad audiendum, ac si diuinitus dicatur, sint pedes recti, manus expedite ad faciendum opus, et humiliato capite dicat, Benedicite.

Egredientes de domo aut de conuentu, dicant, Benedicite, etiamsi solus sit: quia Dominus ubique presens est, unicuique postulanti paratus reddere rationem.

Si aliquid in cellario, uel refectorio, uel coquina, uel quolibet alio loco frater neglexerit, statim sine ulla mora currat ad ueniam postulandam: et si talis est res quam neglexerit, manu teneat, in terram prostratus ueniam postulando de eo quod egerit.

Caueant a seculari et superfluo risu, et a frequenti  locutione cum amicis secularibus, si tamen necesse fuerit. Ubi aliter esse non poterit, non loquatur quisquam solus cum seculari, nisi presentibus et audientibus aliis fratribus, de quorum fide certa sit fiducia. Et hoc maxime in iuuenibus obseruetur: mens enim que Deo seruire cupit, secularium locutionem et conuersationem contemnere et derelinquere debet.

Non uadant infra monasterium passim, ubicunque uoluerint, nisi obedientia uniuscuiusque exigat, uel licentiam impetrauerint.

Nullum opus, etiamsi bonum uideatur, sine iussione agere presumant, nichil dare aut accipere, sine iussu abbatis: nec habere proprium, nisi quod abbas dederit aut permiserit; non debet aliud unicuique in cibo, et potu, uel uestimento dari, quam Regula precipit: qui autem plus habere desiderat, occasionem contra se occulti hostis nostri excitare non pertimescit.

Nullus alteri aliquid preteritum uel turpe peccatum  improperet; si senior uiderit iuniorem delinquere, corripiat eum inter se et ipsum solum, semel, secundo et tertio de leuioribus tantum culpis: quia a grauioribus, si contingat aliquid perpetrari, statim secundum Regulam emendetur: et qui alium uult castigare, leuiter solidare studeat secundum qualitatem neglecti, quia sepe fractura membri deterius frangitur, que incaute ligatur. Pro immundis uero cogitationibus, et nociuis uel ineptis locutionibus, semper ad confessionem recurratur: humiliter sibi inuicem respondeant fratres.

Hora canonica, audito signo, cito ad orationem recurratur, et non contendant de aliquo: quod si contigerit, qui prius tacuerit sapientior reputetur.

Ante horam uel post horam, nichil cibi percipiant: exceptis infirmis et infantibus, quorum imbecillitas a priore consideranda est.

Non detrahat quis, aut detrahenti consentiat. Pacem  inter se seminent fratres, non discordiam secularium: fabule longe sint ab eis.

Statutis horis, non negligant opera manuum agere, quia uirtus est anime et corporis: ceteris autem horis, lectioni uacent: et si fieri potest, in uno loco aut in claustro sedeant, ut inuicem se uidentes coarctentur, et sub silentio legant, et ne alius ad alium iungatur, nisi necessitas exposcat; id ipsum tamen sine inquietudine alterius fiat. Aestiuo tempore unusquisque ad proprium locum pergat, cum summa cautela, et sine alterius perturbatione aut legat aut dormiat.

Nullus ex fratribus suum aliquid dicat aut rem aliquam aut membrorum corporis, sed semper nostrum; hoc solum oportet dicere proprium, mea culpa; omnia que Deus donat nobis communia esse debent, excepto peccato, quia ex nostra fragilitate est.

Prouidendum magnopere est ut iussum domini abbatis de quacunque re impleatur sollicite, quia hec eadem obedientia, si recte perficitur, non illi  ministratur qui precipit, sed Deo; et si forte negligatur , qui deliquerit, cito recurrat ad indulgentiam postulandam.

Quando in choro ad psallendum stant, consona uoce et corde psallant, et illi incipiant uersum, qui pre ceteris utilius possint, ut ad primam uel secundam syllabam ceteri conuenire possint pronuntiantes uoce.

Ad horam uero refectionis post expletionem exspectent in ecclesia psallentes in choro; cum audierint cymbalum, ordinate et sine ullo strepitu, festinent lotis manibus introire refectorium, salutantes crucem, uersis uultibus ad orientem, et sedeant omnes ad mensam, singuli ordine suo, cum omni silentio. Nullusque presumat quidquam accipere cibi aut potus, ante domnum abbatem; ipse autem abbas non tardet accipere. Cum autem accipiunt panem, dicant frater fratri, Benedicite, et respondeant: Dominus, et similiter faciant de potu, cum primum  biberint. De ceteris pulmentis, que sunt in mensa, non est necesse amplius benedictionem petere.

Antequam incipiant cibum sumere, petat lector benedictionem, et incipiat legere, et nullius ibi uox audiatur, nisi solius legentis, nisi forte pro edificatione aliquid breuius dicatur. Postea uero quidquid pulmenti ex coquina ministratur, qui ministrat, a nouissimo incipiat, et usque ad domnum abbatem ministrando perueniat, et tunc sonent cymbalum tacite, et dicant fratres: Benedicite, equa uoce, et producte. Data benedictione in communi, exspectent  ut abbas prius accipiat, postea singuli dicentes: Benedicite.

Quando benedicunt cibum, aut potum, aut aliud, non sedendo, sed stando benedicant: si autem cum talibus mixtum fuerit, cellarius facit modice signum ad ministrum, et statim surgant iuuenculi ad miscendum, et lotos calices impleant potu aque mensura, et stent ordinati, sicut sunt conuersi: tunc cellarius  iterum sonet cymbalum tacite, et dicant fratres una uoce, producte, Benedicite, et data benedictione a priore, frater iunior, qui dat calicem in manu sedentis, caput inclinet humiliter: cum uero impletum fuerit opus miscendi, inclinet se in circuitu ad omnes fratres, sic quoque ad mensas suas. Poma autem et quelibet nascentia terre, que cruda sunt, siue hora prandii, siue equaliter cum alio cibo. In mensa, antequam fratres ueniant, aut sedeant, a cellario unicuique fratri partiantur: et statim post alium cibum, illa ad mensam adiuncta comedantur. Quo expleto statim finiatur lectio, et surgentes a mensa dicto uersu, sinister chorus exeat prior ordinate, dexter uero posterior, nouissime autem domnus abbas, psallentes psalmum, Miserere mei, Deus, secundum, etc., distincte et non festinanter. Cum introierint oratorium, psallentes inclinent se usque ad Gloriam: ad Gloriam uero, flectant genua, et post  orationem dominicam surgentes, uadunt cum silentio secundum quod tempori congruit.

Post uesperas autem, hora competenti facto signo omnes conueniant in capitulo, et legatur Scriptura que edificet audientes, quantum hora permittit; finita lectione, surgant omnes pariter, et domnus dicat abbas: Adiutorium nostrum in nomine Domini, et omnes respondeant: Qui fecit celum et terram, et cum silentio et reuerentia intrent ad completorium, et orent cum intentione mentis, et dent confessiones suas ad alterutrum, et sic incipiant completorium.

Expleto uero officio, summum silentium teneant: et ore et corde fiant orationes secrete, et recordationes peccatorum, cum gemitu et lacrymis, et fletu: sine suspirio, ita ut alteri nullus noceat. Tunc agat gratias Deo, ita referendo: Gratias tibi ago, omnipotens eterne Deus, qui me per tuam sanctam misericordiam in hac die custodire dignatus es; deprecor immensam clementiam tuam, ut concedas mihi hanc noctem sine ullo peccato, aut impedimento Satane,  cum dulci et pudica requie pertransire, ut matutino ueniente tempore pure et strenue surgens tibi Deo meo laudes referre ualeam. Et sic cum magna cautela  uadant ad dormitorium, et dum ad proprium lectum frater accesserit, dum se collocat, dicat psalmum: Deus, in adiutorium, totum Gloria, et postea dicat uersum: Pone, Domine, custodiam ori meo, et ostium circumstantie labiis meis; et sic muniat se signo sancte crucis, et dormiat in Domino. Amen.





[NOTA.]

Ita uetus quoddam ms. Cassinense, cuius exemplar ab ipso originali extractum mihi communicauit R. P. Iacobus du Breuil, monachus S. Germani a Pratis: quod quidem ms. huiusmodi ordinationes S. Benedicto ascribit: quia reperte sunt in fine Regule quam S. Benedictus propriis manibus scripsit, et S. Mauro, cum ad Gallias eum mitteret, tradidit: quas D. Petrus uenerabilis nonus abbas monasterii Cluniacensis, cum apud maius monasterium Turonense in eadem Regula  inuenisset, rogauit sibi transmitti. Ita ms. Quod si ita sit, credendum est huiusmodi ordinationes ualde esse antiquas. Et si non sint S. Benedicti, fuisse saltem antiquissimi nostre  Gallie cenobii pias et sanctas constitutiones, quas propterea Fr. Arnoldus Wion una cum Regula curauit imprimendas uenetiis, anno 1593 apud Iuntas.



MONUMENTA QUAEDAM S. P. BENEDICTI OPERIBUS ANNECTENDA.





ALBERICI DIACONI SERMO IN SANCTAM SCHOLASTICAM. 



PROLOGUS.

 Tempore quo Iustinus senior Romane reipublice iura moderabatur, beatissimeque Ioannes memorie summe sedis et uita et doctrina pontifex dignissimus habebatur, sanctus uereque per omnia apostolicus Benedictus pater in sinibus Occidentis effulsit; cuius incomparabilem sanctitatem, uirtutes magnificas, stupenda signa, ortus et occidens, meridies cum aquilone, miratur. Huic soror fuit nominis proprietate Scholastica, in schola Christi sub sancti Spiritus magisterio ab infantie tempore in sanctimoniali habitu conuersata; femina que et ieiuniis continuis, et orationibus crebris, et uigiliis indefessis, et compunctionis prerogatiua, et lacrymarum gratia, earum inter quas ei conuersari concessum est, nulli penitus uisa est exstitisse secunda. Et ut eius uirtutes  innumeras uerbis claudam paucissimis, Benedicto exstitit quam sanguine tam etiam sanctitate germana. Hec igitur et moribus et pedibus secuta fratrem, ex uoluntate et consensu eiusdem, in uicinia Casini montis stationem fixit; ubi etiam, sicut in sequentibus  erit liquidum, uitam sanctissimam morte celeberrima consummauit. Studuit autem illuc ueniens obnixis fratrem precibus flagitare, quatenus ei de totius anni summa, diem saltem unam dignaretur concedere, in qua uidelicet eum loco constituto adire, atque cum eo de fide, de spe, de Dei dilectione ac proximi confabulari liceret. Annuit piis germane petitionibus sanctus frater, locumque in ipso montis uergentis descensu, in quo ad honorem eiusdem uirginis ecclesiam posteri fabricarunt, ad id negotium habilem iudicauit; ad quem uidelicet et uirgini non nimis esset laboriosus ascensus, et sibi a monasterio non multe esset elongationis descensus. Ad hunc igitur locum quoadusque presens anima corpus rexit uirgineum, et uirgo annis singulis die constituta ascendit,  et Benedictus choro semper comitatus discipulorum descendit. Dieque illa in rerum spiritualium sermocinatione consumpta, refectisque uergente sole cum gratiarum actione corporibus, illa ad cellam uirginum, iste ad habitaculum monachorum redibat.



INCIPIT SERMO.


 In illo tempore dixit iehsu discipulis suis parabolam hanc: Simile est regnum celorum decem uirginibus que accipientes lampades suas exierunt obuiam sponso et sponse: quinque autem ex eis erant fatue, et quinque prudentes. Et reliqua. Matth. XXu, 1.

Audistis, fratres karissimi, celorum regnum  decem uirginibus, que, acceptis lampadibus, sponso et sponse exierunt obuiam, comparatum. Audistis earumdem uirginum alias quidem uitio fatuitatis inertes, alias uero prudentie uirtute solertes. Audistis fatuas, acceptis lampadibus, secum oleum non  sumpsisse; prudentes uero secum et lampades, et in uasis oleum habuisse; sponsoque moras faciente diutinas, et fatuas et prudentes pariter obdormisse. Media uero nocte de aduentu sponsi clamore facto, omnes simul ad aptandas lampadas surrexisse; exstinctisque oleo deficiente lampadibus, uirgines fatuas ad uenditores olei a prudentibus destinatas; eisque proficiscentibus, que parate erant ad conuiuium nuptiale cum sponso pariter ingressas; fatuisque clauso ostio redeuntibus, uocesque supplices ut sibi ianua aperiri deberet ingeminantibus, uoce sponsi in hec eis uerba protinus fuisse responsum: Amen dico uobis, nescio uos. Finitaque parabola, clausula est continuo admonitionis illata, dicente Domino: uigilate itaque, quia nescitis diem neque  horam.

uolo in auribus uestris, fratres mei, similitudinis huius profunda mysteria, quanto absque obscuritatis caligine ualeo, compendio breuitatis transcurrere, ut post in sancte uirginis Scholastice laudibus, cuius hodie migrationem ad celestia colimus, moras congruas licenter ualeamus habere. Scitis, fratres dilectissimi, hanc esse fidei catholice regulam, ut Patrem et Filium et Spiritum sanctum tres astruat esse personas, et ita unamquamque harum personarum singulatim Deum perfectum habeat, ut tote tres pariter non tres Deos, sed unum duntaxat Deum et corde ad salutem credi, et ore ad iustitiam doceat confiteri. Igitur unitas deitatis trinitati personarum coniuncta numerum conficit quaternarium; completurque quinarius  numerus cum credimus exinanitionem uerbi Dei qua semetipsum exinanisse legitur, formamque serui accipiens, in similitudinem hominum factus, et habitu inuentus ut homo, seque ipsum humiliasse, obedientiam Patri exhibens usque ad mortem, mortem autem crucis. Propter quod et Deus exaltauit illum, et dedit illi nomen quod est super omne nomen, ut in nomine Iesu omne genu flectatur, et omnis lingua confiteatur quia Dominus iehsu sedet ad dexteram maiestatis in excelsis, unde uenturus est iudicare uiuos et mortuos.

Quoniam igitur orthodoxa et apostolica fides hec est, qua in personis tribus unitas creditur deitatis, et qua uerbum caro factum generis humani salutem creditur operatum per carnem, rectissime et conuenientissime  omnes qui hanc supputationis quinarie tenent fidem, numero quinario designantur. uirgines etiam uocantur aptissime, qui ab hac fidei integritate nullo diuidi schismate, nulla potuerunt infectione hereseos uiolari. Sed quoniam hec fides in aliis, iuxta Iacobum, dilectionis operibus uacans mortua est, in aliis, iuxta Paulum, per dilectionem operari non cessat, in utrisque partibus quinquepertita fides numerum denarium consummauit. Quinque igitur prudentes uirgines commodissime illi accipiuntur, in quibus fides numero designata quinario iustitie operibus per dilectionis affectum incessanter inuigilat. In quibus uero hec ipsa fides operatur quidem fortassis que pertinere ad iustitiam uideantur, sed ipsa  opera magis ex adeptione alicuius temporalis questus, quam ex intentione prodeunt caritatiui affectus, hi tales et uirgines dicuntur, et quinque, propter intemeratam compunctione quinaria significatam fidem; et fatue tamen propter insipientem et ineptam operationis intentionem. Quod autem caritate et dilectione carentes, multa que esse iustitie uideantur ualeant operari, et ex eis nullum penitus consequantur emolumentum salutis, uas electionis liquidissime protestatur, cum scribit: Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habeam, nichil mihi protest.

Hoc est igitur illud oleum quod fatue uirgines in uasis, id est in receptaculis interioris hominis non  habent, unde et fatue nuncupantur. Per oleum uero propterea caritas figuratur, quoniam sicut oleum semper liquoribus uniuersis quibus admiscetur supersidet, ita caritas uirtutibus uniuersis preminet. Unde et Doctor gentium de caritate locuturus premittit: Ostendam, inquiens, uobis eminentiorem uiam, fratres. Et post plura de laude caritatis commemorata, hec intulit: Nunc autem manent fides, spes, caritas, tria hec; maior autem his est caritas. Hoc est itaque, fratres dilectissimi, oleum quo lucente operationes uidelicet sancte prudentium uirginum confote magni lucem fulgoris emittunt. Huius olei nutrimentum quia lucerne, id est operationes uirginum fatuarum non habent, tametsi in presenti minime uideantur exstincte, lucent tamen  in discursione districti examinis exstinguende. He uirgines uniuerse sponso et sponse occursure parantur, quoniam quinquepertita credulitas ea spe ab uniuersis tenetur, ut post emensum uite spatium, sponsi Christi sponseque eius, que est celestis Hierusalem, gratulabundi omnes conspectibus presententur.

Sed dum sponsus moram facit, dormitant uirgines omnes et dormiunt, quoniam dum suspendit examen iudex, uite huius cursum omnes incipiunt, et metiuntur inceptum. Dormitare enim est, uite cursum incipere, dormire uero semel ceptum metiendo transcurrere. Quod autem dormitionis nomine huius uite ualeat significari decursus, Psalmiste instruimur auctoritate dicentis: Dormierunt somnum suum, et  nichil inuenerunt omnes uiri diuitiarum in manibus suis. Omnes uiri diuitiarum somnum suum dormiunt, cum per huius adhuc uite spatia gradiuntur. Sed tunc non dormiunt, sed dormierunt de eis dicitur, cum iam per mortem eis uite cursus finitur. Et tunc in manibus suis nichil inueniunt, quoniam hic omnes quas frustra congregarunt diuitias reliquerunt. Hic ergo somnus dum a uirginibus fatuis prudentibusque percipitur, ut sponso omnes maturent occurrere, clamor nocte mediante auditur. Seculum presens, fratres mei, comparatione futuri nox dicitur; quoniam hic, iuxta Apostolum, uidemus per speculum et in enigmate, tunc autem facie ad faciem; et hic ex parte cognoscimus, tunc autem cognoscemus sicut et  cogniti sumus; quando uidelicet ueniet Dominus, qui et illuminabit abscondita tenebrarum, et manifestabit consilia cordium, et cum laus erit unicuique a Deo.

Nocte igitur hac mediante, nocte hac nondum expleta, nondum consummata, uox auditur clamosa, ut in aduenientis occursum sponsi omnes se uirgines deberent preparare. Iste est, fratres dilectissimi, clamor qui Isaie Domini preceptione iniungitur dicentis ad eum: Super montem excelsum ascende tu qui euangelizas Sion, exalta in fortitudine uocem tuam qui euangelizas Ierusalem, exalta, noli timere; dic ciuitatibus Iude, Ecce Deus uester, ecce Dominus Deus in fortitudine ueniet, et brachium eius dominabitur. Item ad eumdem clamat: Ne cesses, quasi tuba exalta uocem tuam, et annuntia populo meo scelera eorum, et  domui Iacob peccata eorum. Audistis, fratres, in clamore prophete uerbis aliis, sed sensu non alio, Ecce sponsus uenit; ecce, inquit, Deus uester; ecce, inquit, Dominus in fortitudine ueniet. Audistis quod prophete illud etiam iniungatur, ut uociferetur et clamet, Exite obuiam ei, cum ei uoce dominica imperatur ut annuntiet populo suo scelera eorum, et domui Iacob peccata eorum, et cetera plurima que sequuntur. In quibus profecto omnibus nichil aliud agitur, nisi commonitio que uenienti sponso exire uirgines obuiam hortatur. Iste clamor, fratres, dum in huius seculi nocte dormimus, in auribus nostris per legem agitur, per psalmos agitur, per prophetias agitur, per Euangelia agitur, per Epistolas apostolicas agitur, per expositiones et commonitiones Patrum orthodoxorum  agitur. Omnium hic est clamor, hec est uociferatio omnium, Ecce sponsus uenit, exite obuiam ei. Ecce uenit, prope est, iam aderit, exite, obuiate, occurrite. Hora est iam de somno surgere; nunc enim prope est nostra salus quam cum credidimus. Nox precessit, dies appropinquauit, abiiciamus opera tenebrarum, induamur arma lucis, sicut in die honeste ambulemus.

Surgunt ad hunc clamorem uirgines et prudentes et fatue, lampadas aptant, ad operationes se preparant; deest oleum uirginibus fatuis, deest eis dilectionis affectus, deest intentio caritatis, desunt misericordie uiscera que ea in districto examine misericordiam faciant promereri. Oleum a misericordia accipit uocabulum; enim Grece, Latine misericordia  dicitur, et propterea congrue per oleum misericordia figuratur. Neque aliud existimetis, fratres karissimi, modo me dicere, aliud prius ex ore meo uestris in auribus sonuisse. uideri enim fortasse quibuslibet potest diuersum, quod prius per oleum dixi debere caritatem intelligi, modo per oleum misericordiam dico significari. Nunquam, fratres mei, misericordie uisceribus caritas, nunquam misericordia affectu poterit dilectionis carere. Non poterit igitur oleum typus existere caritatis, ut non etiam typus pariter existat misericordie. Et non poterit figuram misericordie gerere, et figuram caritatis pariter non habere. Cum igitur per oleum caritas figurari dicitur, simul etiam figurari per oleum misericordia  intelligitur. Et cum per oleum dicitur misericordia designari, oportet necessario dilectionem per oleum designatam intelligi.

Hoc igitur oleum non habent uirgines fatue, et plerumque recognoscunt se non habere, carent miserationis, carent dilectionis affectu, seque eo carere intelligunt. Unde ad uirgines prudentes confugiunt, sibique ab eis de earum dari oleo deprecantur. Intelligunt nonnunquam reprobi opera sua aut non recta esse, aut nequaquam ex recta intentione procedere. Intelligunt et compunguntur; sed quia secus uiam seruntur et temporales sunt, ad tempus credunt, et in tempore tentationis recedunt. ueniunt fatue ad prudentes, lucernas suas exstingui clamitant, dari sibi oleum flagitant, quia nonnunquam  compuncti reprobi ad sanctos uiros confugium faciunt, atque ea que uidentur operari bona, ex non bona intentione procedere propria contestatione fatentur. Commendant se caritati, commendant se dilectioni eorum, commendant se precibus, commendant se misericordie eorum uisceribus. Hoc est ab eis oleum petere, hoc est ex eorum fomento suas uelle lucernas ardere. Sed quid uirgines prudentes responderunt, audistis: Ne forte, inquiunt, non sufficiat nobis et uobis, ite potius ad uendentes, et emite uobis.

Dicunt hoc aliquotiens, fratres, timorate, dicunt hoc humiles anime, respondent eis qui earum se precibus, earum se orationibus satagunt commendare: uix orationes nostre, uix preces, uix obsequia  que exhibemus Deo, nobis ipsis sufficiunt: uix sumus tales qui pro nobis ipsis audiri digni inueniamur: non sunt orationes nostre, non sunt famulatus nostri seruitia ante Deum tanti, ut per ea possint alii promereri salutem: nolite in precibus nostris, que nullius momenti existunt, spem ponere: ipsi pro uobis potius laborare studete. Oleum, ut ipsi confitemini, non habetis; olei uenditores plurimos inuenire potestis. uenditores olei, uenditores misericordie, pauperes sunt, quoniam dum ipsis misericordiam impertimus, et ipsi a Domino misericordiam promeremur. Ipsique sunt qui de mammona iniquo nobis amicitie uinculo copulati, in eterna nos recipiunt tabernacula. Et in qua mensura metimur eis, in eadem remetietur nobis. Ad hos igitur ite, eos uobis amicos  facite, eis non uanitatis intentione, ut hactenus, sed spe olei, spe diuine misericordie consequende, de mammona uestro iniquitatis tribuite; certi et inambigui, quoniam mensuram bonam et confertam et coagitatam et supereffluentem dabunt in sinum uestrum.

Audiunt prudentium consilia fatue, eunt ut olei faciant emptionem. Sed illis euntibus sponsus uenit, intrat cum paratis ad nuptias, ianua obseratur. Quid est eunt? Decernunt, statuunt, disponunt. Decernere, statuere, disponere aliquid animo, ire est. Dicuntur ut oleum emerent isse, non dicuntur emisse. Eunt, sed non emunt, quia statuunt, sed non faciunt, spondent, sed non implent, pollicentur, sed non exercentur, protelant,  procrastinant, differunt. Fatuis ad olei emptionem euntibus, prudentibus uero de eo quod in uasis habebant oleo lucernas aptantibus, sponsus uenit; quoniam reprobis bona semper facere differentibus, et electis indesinenter eis insistentibus, iudex per mortem et hos et illos ad examen accersit, et electis per mortem assumptis in gloria, per mortem nichilominus reprobis clauditur, nunquam eis ultra in perpetuum aperienda ianua. Illa enim hora iam illis adest de qua alibi ueritas loquitur: ueniet, inquiens, hora in qua nemo potest operari. Preteriitque iam eis tempus placitum, et saluationis dies, de quo Dominus ore prophetico, tempore, ait, placito exaudiui te, et in die salutis auxiliatus sum tibi. Unde in uacuum ingeminant uoces clamoris, quibus tempus exactum est  exauditionis; diciturque eis, Amen dico uobis, nescio uos. Negat eas in uita illa, que in hac eum uita, etsi non uerbis, tamen operibus negauerunt. Quod autem Dominus uerbis astrui, factis ualeat denegari, palam est predicatoris egregii testimonium, quod de quibusdam recta docentibus, et a prauis non secedentibus protulit in hec uerba: Confitentur se nosse Deum, factis autem negant. Ad quid uero totius series similitudinis tendat, sequens confestim admonitionis clausula manifestat, inferente Domino ac dicente: uigilate itaque, quia nescitis diem neque horam.

Explanatione lectionis euangelice succincta breuitate decursa, ad laudes, ut in ipsis statim exordiis repromisimus, uirginis cuius a nobis dies colitur natalitius, nostri sese continuo transferat sermonis  articulus; illudque nobis primo contueri sit studium, nichil eorum omnino defuisse Scholastice, que ex relatione dominica prudentes edidicimus uirgines habuisse. uirginitate namque omnimoda claruit, que preter communem uirginitatem fidei, carnis etiam pudicitiam intemerata animi puritate seruauit. Prudens exstitit que in rerum finibus figens oculos, bona sibi indefessa perpetuitate prouidit. Lucernam sponso occursura succendit, que ad Christi uisionem anhelans, actionum sanctarum lucem solis fulgidiorem radiis circumquaque dispersit. Oleum accepit in uasis, in receptaculis animi fomentum pie semper tenuit caritatis. Per cuius uidelicet caritatis uim intimam tantum Scholastica ualuit, ut miri exhibitione prodigii, qua lacrymans celi faciem pluuiis irrigauit, fratris  sanctissimi uoluntati obsisteret, eumque ad fratres quem disposuerat reditum, celo pro ea dimicante, aggredi prohiberet. Parata igitur accensis lampadibus uenienti sponso obuiam die hodierna exiuit, atque letabunda cum ipso ad nuptiales epulas introiuit.

Cuius artus regens corporeos quante exstiterit mansuetudinis anima, orbi Deo reuelante innotuit, quando corporis egredi iubetur ergastulo, cum uidelicet in specie auis carentis felle celi penetrare secreta fraternis est obtutibus demonstrata. Dicuntur et alie, fratres karissimi, columbe proprietates existere, quarum mysteria sacratissime uirgini dignissime possunt et uerissime coaptari. Perhibetur  hec auis libentius et frequentius in petre foraminibus nidum edificare, perhibetur nil uiuum comedere, perhibetur non rostro, non unguibus sese, sed alarum motione defendere, perhibetur in uolando societatem amare, perhibetur oculos lippientes habere, solisque uolans aduersa radiis non posse accipitrem obuium lucida contemplatione uidere; unde dicitur consueta insidere arbori secus decurrentium aquarum fluenta plantate, oculosque quos radiis nequit obiectare solaribus, in aquas defigere, et imagine speculata in aquis, in sui properantis direptionem accipitris dolos et impetus declinare. Illud uero, fratres mei, quis nesciat, columbarum cantum nichil aliud quam gemitum esse?

Harum omnium proprietatum mysteria si in Scholastica,  fratres karissimi, speculemur, cause nobis patebunt plures cur diuine sapientie uisum fuerit egressam corpore uirginis animam in columbe specie fratris conspectibus reuelare. Nidificauit igitur columba nostra in foraminibus petre, que uidelicet omnem salutis uiteque sue fiduciam in Christi statuit passione ac morte. Petram uocari Christum uas electionis uos docuit. Hec uero petra eo tempore forata est, quando in cruce clauis ferreis pedibus est manibusque confixa. Foramen petre huius illud etiam exstitit, quo latus eius miles lancea infixa aperuit. In his igitur foraminibus nidum sibi Scholastica statuit, quia per ista eterne sibi in celestibus mansionis spem inambiguam collocauit. In his foraminibus nidum statuit, quoniam ea saluationis sue causas  existere certe fidei credulitatem gestauit. In his, inquam, foraminibus nidum statuit, in quo nimirum se tutissimam ab animarum accipitre diabolo conseruauit. Nihil uiuum columbe nostre cibus fuit, que Apostolum audiens carnem suam cum uitiis et concupiscentiis mortificare sategit. Non se abs quolibet unguibus, non rostro, sed alarum sola protectione defendit, que mala nesciens pro malis rependere, sola sese ab aduersantibus omnibus Dei proximique dilectione muniuit. In uolando societatem dilexit, que secum ad celestia quascunque potuit trahere procurauit. Oculos lippientes habuit, que in hac uita cum Paulo per speculum et in enigmate uidit. Arbor secus decurrentes aquas plantata, cuius insidere cacumini columba hec consueuerat, Christus Dominus  est, in cuius capite, quod utique Deum esse testatur Apostolus, sedem sibi firmissimam ac munitissimam stabiliebat. Hec arbor, iuxta uatem psalmographum, secus decursus est plantata aquarum, quoniam quidquid de ipso fideles credunt, satis firmatum est auctoritatibus Scripturarum. Aqua enim profunda, inquit sapientissimus hominum, uerba ex ore uiri, et torrens inundans fons sapientie. In has aquas obtutus figens uenientem accipitrem deprehendit, quia Scripturis intenta sacris, hostis uersipellis insidias conspiciens declinauit. Cantus columbe nostre gemitus fuit, que actionis prophetice imitatrix, in suo gemitu laborauit, et per singulas noctes lauit lectum, stratum lacrymis irrigauit, atque a uoce gemitus eius  adheserunt ossa pelli eius. Ut autem ad extremum, fratres mei, uirginem sacratissimam uerbis paucissimis et sufficientissimis commendemus, Benedicti soror exstitit quam sanguine tam etiam sanctitate.

His in laudes uirginis compendiosa breuitate decursis, ad exhortationem uestram, fratres dilectissimi, redeamus. Illam lectionis euangelice clausulam iterum atque iterum uestris et auribus et mentibus ingerentes: uigilate itaque, quia nescitis diem neque horam. uigilate, fratres, cohortor, suadeo, moneo; uigilate, quoniam migrationis uestre et diem non nostis, et horam ignoratis. Currite dum lucem habetis, ne tenebre mortis uos comprehendant. Operamini dum uacat, dum licet, dum sententiam suspendit iudex. ueniet enim hora in qua nemo poterit operari.  Hortamur cum Apostolo ne in uacuum gratiam Dei recipiatis. Ait enim: Tempore accepto exaudiui te, et in die salutis adiuui te. Ecce nunc tempus acceptabile, ecce dies salutis. Querite igitur, fratres mei dilectissimi, Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum nostrum, quoniam multus  est ad ignoscendum. Honor amittitur? recuperari potest. Amittitur dignitas? recuperari potest. Amittuntur opes? recuperari possunt. Innumera sunt que amissa possunt recuperari. Tempus operandi, tempus penitendi, tempus Deo placendi, si semel amittitur, nunquam in sempiternum ultra recuperatur. Quod adhuc nobis liceat ad Deum conuerti per penitentiam, fratres dilectissimi, scimus; sed utrum usque ad uesperam hec nos licentia maneat, ignoramus. Scientes igitur, dilectissimi, quoniam patientia Dei ad penitentiam nos adducit, non secundum duritiam nostram et cor impenitens thesaurizemus nobis iram in die ire et reuelationis iusti iudicii Dei, qui reddet unicuique iuxta opera sua. uigilate igitur, fratres dilectissimi, uigilate; quoniam et diem nescitis, et horam  ignoratis. Beati serui illi, ait ueritas, quos cum uenerit dominus, inuenerit uigilantes! Amen dico uobis quoniam super omnia bona sua constituet eos. Quorum bonorum nos participes faciat Christus iehsu Dominus noster, cui cum Patre et uiuifico Spiritu potestas, dominatio et imperium sine fine permanet in secula seculorum. Amen.





SS. PAULI ET STEPHANI ABBATUM REGULA AD MONACHOS. *





DE SS. PAULI ET STEPHANI ABBATUM REGULA uETERUM TESTIMONIA.

 S. Benedictus Aniane abbas in Concordia regularum sepissime affert testimonia ex Regula Pauli et Stephani, siue, ut pag. 388 et 619: Ex Regula sanctorum Pauli et Stephani, quam etiam solius Stephani et sancti Stephani nomine aliquando citat.

 Smaragdus abbas Expositione Regule S. Benedicti, cap. 23: De hoc capitulo Paulus et Stephanus abbates ita scripserunt: Si quis alterum, etc., ut cap. 36.





OBSERuATIO CRITICA IN REGULAM SEQUENTEM.


 Etiamsi ignoremus patriam et statum horum duorum SS. uirorum, neque ad notitiam monachorum pro quibus hec regula composita est peruenire ualeamus, tamen uidentur uixisse in aliqua regione ubi frumenta ruri et in campis excutiebantur, quemadmodum apud Italos et Hispanos moris est. Existimat sepe laudatus Calmetus hos sanctos hanc suam regulam scripsisse circa tempora S. Benedicti. Hoc unum certum est, quod  exsertis uerbis S. Augustinus laudetur ibidem, cap. 14, atque Scriptura sancta citari soleat iuxta uulgatam antiquam, non secundum S. Hieronymi uersionem. Adeoque difficile erit prescribere his sanctis determinatam etatem; quamuis illi huius Regule ueri sint auctores sub quorum nomine et illam citat S. Benedictus abbas Aniane in sua Concordia regularum.



CAPITULA.

     1. Primum de timore Dei et caritate mutua puri cordis et unanimitate habenda.
    2. Quales circa iuuenes esse debent seniores.
    3. Qualiter circa seniores se iuuenes debeant exhibere.
    4. Ut ab opere Dei nullus nisi permissus discedat.
     5. Ut initium uersus in choro incipiatur ab uno
    6. Ut iugiter pronuntietur per choros.
    7. De modo psallendi et seniorum arbitrio.
    8. Ut cantantes non dormitent.
    9. Ut cantantium et orantium nullus uel tenuiter fabulis occupetur.
     10. Ut dicta prima nullus se in lecto recubitet.
    11. Ut meridiano tempore unusquisque in suo lecto dormiat mediante tempore definito.
    12. Ut opus diuinum cum disciplina in operatione decantent.
    13. Ut qua hora communicandum est, omnes qui intra cellam sunt unam, studeant esse presentes.
    14. Ut decantentur que iussa sunt cantari.
    15. De his qui psalmos discunt, ut dictatoribus delegati obseruent.
    16. Ut accepta a minoribus ex more reddantur ad mensam.
    17. Ut nullus supra statutum modum in cibo uel potu presumat.
     18. Ut reficientes cum quiete audiant que leguntur.
    19. Ut ad mensam nullus sibi peculiariter aliquid comedendum procuret.
    20. Ut nullus se a mensa deputata migret in aliam.
    21. Ut calix superfundens non misceatur.
    22. De uicibus ministrorum.
    23. Si de ordine iuniorum quisquam a ministerio fuerit segregatus.
    24. Ut nullus de assignato presumat alterius.
    25. Ut hi quibus custodia commissa est, deuota  caritate deseruiant, nec ipsi econtra improbe contristentur.
    26. Ut in cellario et artificum officinis nullus importune non iussus audeat intrare.
    27. Ut de rebus alterius nullus sibi ad utendum presumat, nec inter se liceat commutare.
    28. De uestimentis et lectualibus seruandis.
    29. Nisi de usu prioris nullus tonsuret.
    30. De eo quod alio perdente alter frater inuenerit.
    31. De his qui qualemcunque artem discere uoluerint.
    32. Ut in pistrino, uel ad omne opus terrenum unusquisque prompte occurrat.
    33. De labore preteriti temporis, et quod nec his qui negligentes sunt quidquam de necessariis subtractum  sit.
    34. Ad orationem ut consueta amittatur pigritia.
    35. De ferramentorum in operatione custodia.
    36. Ut peccantem nullus tegat.
    37. Ab immoderato ioco et risu abstinendum.
    38. Ut aliis litigantibus non commisceat alter.
    39. Ut nullis causis extraneis quisquam se inferat.
    40. Ut contra rusticorum prauos excessus nullus humana uirtute se audeat uindicare.
    41. Quod et Patrum regule legantur assidue.


I. Imprimis ergo hortamur, ut timorem Dei et mutuam caritatem et unanimitatem omnes in bonis studiis habeamus.

II. Seniores iunioribus affectum paternum impendant;  et cum imperandi necessarium fuerit, non tumenti animositate et clamosis uocibus, sed fiducialiter tranquilla simplicitate et auctoritate bone uite ad peragendam communem utilitatem que fuerint opportuna iniungant.

III. iuniores senioribus sincera subiectione obediant, nec tumenti ceruice in quocunque respondeant, aut fastidienti animo et negligente aure imperantibus obedire detrectent; sed unanimiter et concorditer tam in spiritali opere quam in terreno labore omnes fideli intentione occurrant.

Iu. Nulli liceat absque prioris permissu ab opere Dei discedere, sed quem causa manifesta compulerit, oratione a priore sperata et concessa discedat.  Nec bini aut terni, sed singillatim exeuntes orationem sperent: ita ut qui sani sunt protinus reuertantur; qui uero infirmi ex permissu redeant ad cubile.

u. Initium uersuum psallentium in choro priores qui in eis stant incipiant; aut si eis aduersatur infirmitas, hi incipiant quibus iusserit Pater. Quibus incipientibus mox omnes, si potest fieri, in prima aut secunda syllaba pariter unanimiter et uno ore subiungant: ut non sit dissonantia cantantium, que maxime ab inordinato initio, et quodammodo contentiosa uarietate solet accidere.

uI. Iuniores, et maxime qui adhuc psalmos discere meditantur, per choros ex ordine et sine negligentia dictent: ita ut ab eo loco a quo adhuc minores ignorant,  hi iuniores qui iam Psalterium finierunt, per ordinem sibi in dictando succedant; ut omni tempore pronuntiandi usus non desit.

uII. Psallendi quoque modus, si possibile est,  omni tempore cum temperamento nobis tenendus est: ut nec nimium protracte, nec supra modum correpte, sed, ut dictum est, temperata semper modulatione dicatur. Seruato tamen ut secundum uoluntatem et arbitrium prioris, cui semper considerandi et perpendendi tempus, horam, causam per omnia imminet, siue protrahi, siue accelerare iusto considerationis iudicio iusserit, ad eius nutum, siue etiam eleuatius, siue humilius uoluerit, consona tamen quasi ex uno ore uoce dicatur. Nec quisquam presumat absque prioris permissu, uel elata uocis extollentia, que sepius inflationis iactantiam et arrogantiam elationis minus cautis generat, aut turbulenta festinatione temperamenti modum excedere, uel mutare. Nec prior concessam considerationis licentiam  in usu absque certa necessitate audeat usurpare: sciens se Domino redditurum rationem, qui dixit: Psallite sapienter .

uIII. Somnus, cum opus Dei dicitur, cum Dei adiutorio omnino a nobis fugandus est: timentes illud Prophete: Maledictus qui facit opus Dei negligenter . Et illud: Dormierunt somnum suum, et nichil inuenerunt omnes uiri diuitiarum in manibus suis .

IX. Nulli liceat tempore quo opus Dei canitur, qualibet occasione sermonem contra alium fratrem proferre, nisi seniori tantum; cui sine dubio solent cause cuiuscunque rei aut ordinande, aut corrigende, nonnunquam emergere.

 X. Mane dicta prima nullus se in lecto recubitet; excepto die dominico, aut festis diebus, in quibus uigiliarum labore et preteriti diei solito amplius fatigati paululum post primam, qui ex uobis uoluerint, membra ponant in lectulis. Quod non omni tempore id ipsum, sed tantum estiuis mensibus liceat; reliquo uero omni tempore per singulos dies mox unusquisque post primam, dum accepte minoribus emendantur, calceet se, et paratus sit ad signum quod per sonum tabule fieri solet: quatenus omnes sine tarditate, ad agnoscendum imminentis diei futurum opus, in locum conueniant deputatum.

XI. Aestatis tempore nulli liceat meridie preter in suo lectulo dormire, nisi forte iubente priore ad nubila pro custodia aree extra suum lectulum dormiat.  In campo uero, quando messis colligitur, si meridie dormire licuerit, non diuisi, sed in uno loco aut duobus locis dormiant. Quia non est incognitum quantum mali ex hac occasione diabolus fecerit. Tempora uero in quibus, si uacauerit, meridie dormiendum nobis est, a die iduum Maiarum usque in diem iduum Septembrium obseruemus.

XII. Opus Dei, quod per diem in quocunque loco operantes fratres per horas constitutas dicent, cum disciplina et timore Dei consona uoce dicatur: non prout unusquisque operis excusatione aut occupatione uoluerit obruere. Nec presumendo iunior ante seniorem prosiliat, et immatura festinatione procedat; et diuinum opus, quod cum timore agendum est, per inordinatam audaciam insipienter et non  sapienter psallatur. Tali enim consuetudine iam infecte mentes et fauces aliquorum fratrum, ad consonantiam intra oratorium nisi cum magno commotionis freno non queunt retineri. Ut ergo hoc usurpationis uitium abiiciatis a uobis, caritatis simplicitate hortamur: talium enim Deus omnium exauditor est: Ipse misit angelum suum, et tulit me de ouibus patris mei .

XIII. In hora qua sanctum corpus et sanguinem Domini communicaturi sumus, presentes esse festinemus ad dicendum: Libera nos a malo: preter quos certa causa, cum notitia senioris, non sinit esse presentes. Omni modo cauendum est ne sanctum corpus et sanguinem indigne ad iudicium sumamus.

XIu. Nullus presumat responsoria uel antiphonas,  que solent aliqui composito sono, pro suo libitu, et non ex canonica Scriptura assumpta canere, in congregatione ista uel meditari uel dicere. Nec ab adueniente hospite sine iussu prioris quidquam talium rerum aliquis audeat meditari: ne peregrinis uarietatum doctrinis, et quodammodo deliramentorum suauitatibus irretiti, simplicitatis et ueritatis maturitatem fastidiant; et per cantilene sonos leuitatis et otiositatis compedibus illigati, aut de congregatione auolare diabolo suadente festinent; aut intra monasterium inflati quasi singulari scientia cunctos despiciant. Oportet autem nos unam et simplicem apostolicam et patrum nostrorum imitari doctrinam, et gratia stabiliri, cor moresque subdere discipline,  et ea cantare debemus que, sicut beatus Augustinus dicit, ita scripta sunt, ut cantentur: que autem non ita scripta sunt, non cantemus. Nec alio modo quam quo ipse Dominus iussit per prophetas et apostolos suos manifestari ea hominibus, debent a nobis in laude ipsius dici: ne que cantanda sunt in modum prose et quasi in lectionem mutemus, aut que ita scripta sunt ut in ordine lectionum utamur, in tropis et cautilene arte nostra presumptione uertamus. Si enim sacrificium Deo confessionis et laudis offerre debemus, quomodo ipse precepit sibi offerre, a nobis Dominus magis obedientie quam uictimarum sacrificium querit; nec cantilene artificiorum studio, quantum obseruantia mandatorum et cordis munditia delectatur.

 Xu. His qui litteras uel psalmos discunt, illis obseruent ad excipiendum, quibus fuerint deputati: qui pro eis aut de negligentia arguendi sunt, aut in eorum eruditione et studio approbandi. Si autem discedens dictator per se deputare neglexerit, ad Patrem reuertatur is qui excipit, ut ipse deputet pro absente, qui ei dictare debeat. Dum absens reuertetur, ad suum redeat dictatorem.

XuI. Accepta in hora refectionis omni tempore ab his qui ea quotidie de psalmis accipiunt, reddantur ad mensam primam fratrum ex more. Qui meditari neglexerit, et non reddiderit, nec manducet usque ad horam refectionis uenturi diei.

XuII. Nulli liceat supra statutam consuetudinem, siue in potu, siue in cibo presumere, nisi prioris  permissu: cui ordinandi et considerandi facultas est: ita ut si graui operatione fatigatis fratribus supra consuetudinem oportet quidquam adiungi, annuente et permittente priore, et non quolibet presumente, hoc ipsum fieri liceat.

XuIII. Reficientes cum gratiarum actione et timore Dei lectiones audiamus. Non cum contentione, et murmuratione, et indignatione, et clamosis uocibus, et strepitu pedum, et sono uasorum, donum Dei, sed cum caritate et quiete, et dulcissimo discipline freno sumamus: metuentes Isrelitarum exempla carnalium , quibus manducantibus ad saturitatem angelorum panem , et coturnicum carnes usque ad nauseam, ore repleto murmurantibus ira Dei ad exterminandum dirigitur.

 XIX. Nulli fratrum liceat uel pomum, uel quodcunque olerum ad condimentum, uel aliud aliquid, ad usus suos quasi peculiari apparatu in mensam ad manducandum deferre: ne paruissima occasione aut rancor inter fratres de iniustitia aut horrendus aditus peculiaris aperiatur studii; sed quecunque harum rerum donante Deo a quolibet inuenta fuerint, cellario fideliter contradantur, ut ipso distribuente, uel per menses singulos, uel prout cuique opus fuerit, ministrentur.

XX. Nullus presumere audeat de ea mensa in qua comedere scriptus est, transire ad aliam; nec liceat cuiquam alterum ad se de alia mensa uenientem ad  manducandum suscipere: sed unusquisque in mensa deputata comedat; ita ut si in mensa maior pars fratrum absens fuerit, residui usque ad tres in numero ad suam sedeant. Infra autem hunc numerum remanentes in alia mensa comedant, secundum ordinem deputatum.

XXI. Nulli liceat pincernarum calicem sic implere, ut transfundatur. Sed nec cuiquam liceat, ut si ei ab infrunito ministro transfundens oblatus fuerit, accipere: sed cum moderatione implere debet, et competenter: dicente Apostolo: Omnia uestra honeste et secundum ordinem fiant .

XXII. In omnibus obsequiis et ministeriis, in quibus fratres iuniores sibi uicissim succedunt, unusquisque bona uoluntate susceptam hebdomadam uicis sue  in quolibet ministerio hilariter absque murmuratione cum gratia Dei impleat. Quod si ita contingat ut is qui suscepit quodlibet obsequium, in alia utilitate, uel itinere, aut necessitate infirmitatis occupetur, uicem eius qui in loco post ipsum in ordine esse uidetur adimpleat, et si defuerit, tertius, siue quartus et quintus ab eo presens et uacans inuentus fuerit, eius obsequium representet: ut ordo ministerii dispositus, quod caritatis et deuotionis amore exhibetur mutuo, conseruatus nullo modo perturbetur.

XXIII. Si in ipso iuniorum ordine, qui sibi in ministeriis singulis per uices succedunt, talis forsitan persona in ordine misceatur, qui iudicio senioris debeat a uice ministerii remoueri, nullus eum audeat  prouocare; nec ei per iocum stimulum suspicionis et confusionis impingat.

XXIu. Nulli liceat de cellario quidquam, uel de quacunque artificum officina, uel ferramentum, uel quamcunque rem, que singulis fratribus ad custodiendum assignata est, presumere pro suo arbitrio: nisi forte aut tanta causa absentie aut infirmitatis eius, cui qualibet parte cura commissa est, coarctauerit, ut, iubente abbate, aut certe ipso permittente, cui assignatum est, ab alio contingatur.

XXu. Hi quoque, quibus in singulis rebus custodia commissa est, conuenienti deuotione et carissima humilitate, que necessaria sunt, sine mora et fastidio iubente seniore ministrent: nec per superbam inflationem differendo, occasiones faciant querelarum,  per quas murmuratio contra eorum laborem qui nobis in assignatis rebus caritate deseruiunt non debet excitari.

XXuI. Nulli liceat tam in cellario quam in singulis officinis artificum improba et importuna absque senioris iussu audacia introire: quia et communem utilitatem ualde impedit hec presumptio, et ipsis artificibus rancorem animorum ex superflua importunitate impingit.

XXuII. Nulli liceat uel uestimentum, uel calceamentum, aut tabulas, uel cuiuscunque rei paruissime tam nouum, quam uetus quidquam, quod alii fratri datum fuerit, praua presumptione contingere ad utendum. Nec inter se fratribus liceat, ut id quod  de communi quisquam acceperit, nisi permissu prioris, cum alio fratre, quasi peculiari amore mutuare: ne hac occasione nascatur amor illicitus. Sed unusquisque, quod ei caritatis distributione datur, hoc libens et bona uoluntate accipiat, et ad utendum delectetur habere.

XXuIII. uestimenta uel lectualia nullus sibi lauare audeat, absque oratione et permissu prioris.

XXIX. Nullus fratrum audeat tonsurari sine oratione abbatis; nec alia tonsura quisquam, nisi nobis solita, tonsurari affectet: exceptis infirmis, quos dictante medico pro humore contrario pressius forsitan expedit tonsurari.

XXX. Si quis inuenerit, quodcunque illud est, quod alter frater perdidit, uel intra cellam, uel foris,  non apud se uno die, uel, si possibile est, una hora retineat: sed in loco deputato quod inuenerit ponat; et qui perdidit in eo loco requirat: ut non patiatur errorem et laborem qui perdidit querendi per singulos.

XXXI. Nulli liceat ad discendam qualemcunque artem absque oratione senioris, uel cui ab eo ordinandi et disponendi concessa est potestas, suo ausu presumere; nisi hi tantum qui in singulis artibus prioris iudicio suo ordine cum orationis gratia deputantur. Sed neque ad meditandas litteras, uel psalmos, aut lectiones quisquam ex sua quasi potestate presumat; et prebendum spiritali bono superbie malum, et dissolute uoluntatis arbitrium, et peculiare studium operetur. Sed si quis per bonam  uoluntatem qualemcunque artem terrenam, uel in spiritalibus rebus super id quod a nobis quotidie traditur, discere concupiscit, carissima humilitate sibi concedendum a priore exspectet. Et si ei concessum fuerit, accepta oratione sic quod cupit incipiat. Cui etsi denegatum fuerit, quia forte ei non expedit, gaudens, et non tristis permaneat. Sed nec cuiquam liceat absque prioris notitia et iussione alii litteras uel qualemlibet artem occulte et quasi furtim ostendere. Quod si quis presumpserit, gemine culpe, hoc est, et furti et superbie sine dubio subiacebit.

XXXII. Magnopere autem ab omnibus est cauendum ne aut in pistrino, aut in quacunque manuum operatione, aliquis fratrum pigre et non inter primos  occurrat.

XXXIII. Nam adhortatio laborandi, que hactenus cum tanto temperamento a nobis caritati uestre insinuata est, ab illa apostolica beati Pauli  instantia tantum est debilitata et remissa, quantum est et differentia personarum. Cum ille nobis iubeat hactenus manibus laborare, ut habeamus unde tribuere possimus necessitatem patienti: nos diximus, ut uel quod nobis sufficiat laboremus. Ille dicit, seipsum in fame et siti, in frigore et nuditate nocte et die suis manibus laborasse, ut sibi et qui cum eo erant necessaria non deessent : nos econtra duplicia habentes in nostris usibus uestimenta et calceamenta,  et quotidiani uictus de domo Dei ad saturitatem plenissimum apparatum, hortamur ut otium non ametis, sed per sincerum unanimitatis consensum unusquisque ut preualet, sic laboret. Ille precepit: Qui non laborat, non manducet ; nos fragilitatem nostram in uobis pensantes, nulli uestrum, qui hactenus subdola et lubrica uoluntate laborare fideliter distulistis, de necessariis rebus a fidelium fratrum ordine quidquam subtraximus: patienter hactenus tolerantes, ut non uinceremur a malo, sed uinceremus malum in bono .

XXXIu. Hoc scientes, fratres, quia otiosus corpore monachus mente a sordidis cogitationibus nunquam esse poterit otiosus, dicente Salomone: In desideriis est omnis otiosus . Et iterum:  Multa mala excogitat otiositas. Abiecto ergo a se, qui hucusque talis fuit, hoc uitio, promptus ad omne opus accurrat: quia scriptum est: Non oderis laboriosa opera, et rusticationem ab Altissimo creatam , ut donante Domino de propriis laboribus, et rebus quotidianis et necessariis abundemus, et his quos amor spiritalis ad uisitandos nos inuitat, possimus conuenienti mediocritate occurrere: aut quos grauis urget necessitas, debito ministerio ualeamus de proprio labore seruire, quia Dominum Redemptorem nostrum, Beatius esse dare quam accipere , certum est precepisse.

XXXu. Euntes in qualecunque opus, ferramenta necessaria is qui inter ipsos uadit prior a custode ferramentorum mane annumerata suscipiat, et uni de  minoribus, ex his qui cum eo ituri sunt, quem ad hoc idoneum uiderit custodienda assignet: quo opere completo ab ipso sollicite ipse recipiat, et custodi contradat; ut nichil depereat obliuione solita et negligentia plurimorum.

XXXuI. Si quis alterum in quacunque parte uiderit illicitum quidquam uel sermone uel opere facientem, et priori distulerit publicare, cognoscat se esse nutritorem peccati, et per omnia equalem peccanti. Et quia et anime sue et illi est quem tegit durissimus inimicus, ex hoc apud Deum, qui mala odit, et apud cunctam fraternitatem exsecrabilis et infidelis habebitur: quia per abundantiam malitie noluit prodere, ut corrigere potuisset, errantem; et odio discipline dilexit malitiam, et adstitit omni uie  non bone .

XXXuII. Propterea cauenda est omnibus nobis ioci et risus immoderata luxuria, per quam plerumque amarissima inter fratres nascuntur scandala. Nec debet ex hac re occasio discordie prouenire, per quam etsi non nasceretur litigium, cauendus tamen nobis erat ad edificationem sermo non pertinens. Et scientes quia et de otioso sermone ratio Domino est reddenda. Nam risum supra modum quis nesciat indisciplinationis et leuitatis esse ianuam, per quam  perniciosos cibos misere anime diabolus subtiliter subministrat?

XXXuIII. Si unus prouocatus ab altero contra uetitum, respondens ad contentionem causam perduxerit, nullus se in eorum contentione, id est in aliena causa permisceat: ne inter fratres quasi diuersarum partium studia litigantium nutriantur; nisi forte is senior, qui inter eos discordiam mitigando pacis uerba cum moderatione et disciplina et sincera fide interserat.

XXXIX. Nullus presumat in qualibuscunque causis alienis, siue parentum, siue carnalium, uel qualibuscunque mundanis occasionibus se miscere preter iussionem prioris: quem plerumque pauperum et oppressorum lacryme permouent, ut aut apud iudices,  aut apud quos necessarium fuerit, precator accedat. Nec amplius quam iubetur uel sermonem audet directus presumere. Scriptum est enim, ut nullus militans Deo implicet se negotiis secularibus: ut illi placeat cui se probauit . Et si necessaria, hoc est monasterii negotia, que nobis ualde onerosa sunt, fugere cupimus et uitare, quanto magis aliena et que extra monasterii utilitatem sunt, abhorrere debemus et fugere?

XL. Nullus uestrum contra rusticorum rabiem et prauos excessus, quos plerumque contra nos diabolo armante exercent, propria se audeat uirtute, aut brachio humano repugnante defendere, cum noster defensor solus Deus sit, et patrocinium beatorum apostolorum atque omnium sanctorum Dei.

 XLI. Regule quoque Patrum ideo nobis assidue leguntur, ut eorum sanctis exhortationibus interiorem accommodantes auditum, et discipline concipiamus amorem dulcissimum, et Domino per omnia adiuuante uite ipsorum exempla sequamur. Propter quod festinandum nobis est, ut a nostris mentibus tepor excludatur inolitus. Nam et hec que uobis per singula presenti loquimur scriptura, non in sugillatione sanctorum et beatissimorum Patrum regule ausu temerario ad uos proferenda presumpsimus; sed ea tantum specialiter ex eorum constitutionibus uobis litteris ingerenda curauimus. Plenitudo autem sancte conuersationis, et spiritalis uite perfecta doctrina in eorum sanctorum Patrum regulis nobis quotidie recitatur, quorum et probata uita diuino  munere et docendi est attributa auctoritas.

Deus autem omnipotens, qui pacis auctor est, qui solus potest facere unanimes habitare in domo, aptet uos omnes ad faciendam uoluntatem suam: faciens in nobis quod placeat coram se per Iesum Christum Dominum nostrum; et huius adhortationis et commonitionis semen in uestro corde per gratiam sancti Spiritus plantet et foueat, et ad maturam bonorum operum perfectionem perducat, Amen; et nobis remissionem peccatorum condonans in eterna requie cum sua pace custodiat. Amen






[S. FERREOLI UCETIENSIS EPISCOPI REGULA AD MONACHOS.]





DE S. FERREOLO EPISCOPO EIUSQUE REGULA uETERUM TESTIMONIA.

 Gregorius Turon. Hist. Franc. lib. uI, cap. 7: Eo tempore Ferreolus Ucetiensis episcopus, magne uir sanctitatis, obiit, plenus sapientia et intellectu: qui libros aliquos epistolarum, quasi Sidonium secutus, composuit.

S. Benedictus Aniane abbas hanc quoque S. Ferreoli episcopi Regulam sepius laudat, et maximam  eius partem in Concordiam regularum transtulit.

Smaragdus etiam multa ex ea affert ad Expositionem Regule S. Benedicti.

Ioan. Trithemius, lib. de Proprietate monachorum, cap. 5: Denique in Regula cenobii sancti Ferreoli episcopi et martyris decimo capitulo sic scribitur: Illud etiam statui debere prospeximus, etc.





OBSERuATIO CRITICA IN REGULAM SEQUENTEM.


 S. Ferreolus Uzetensis in Occitania episcopus, circa annum 558 monasterium pro monachis construxit, quod etiamnum a suo nomine Ferreolacense Cenobium  nuncupatur. Pro monachis ergo huius cenobii hanc presentem Regulam conscripsit piissimus pontifex, triginta nouem capitibus contentam, quam Lucretio Dicensi episcopo dedicauit, eiusque censure subiecit.  Multa habet ab aliis antiquis regulis diuersa, nec illarum mentionem facit. Presertim hoc singulare uidetur, quod capite 38 precipiat ut abbas culine inseruiat  tribus solemnioribus monasterii festis, nimirum in Natiuitate Domini, in Paschate, atque in festo S. Ferreoli martyris, qui fuit patronus monasterii.



PRAEFATIO REGULAE S. FERREOLI EPISCOPI


 Domino sancto et ceterorum comparatione sanctissimo, ac socio apostolorum, Christique discipulo, Lucretio pape Ferreolus episcopus.

Hortatus quondam operante Deo, in una deuotione accensus, in qua seruorum Dei habitaculum ipsa sibi diuinitas collocaret, ipse terra obtuli aliam terram conferens. Quod deputo sancte congregationi, hoc mei donari saluti credo: ut in unum more apum religiosorum  turba collecta, dum pro meis plene peccatis orationum suarum flores offerant, quam dulcia in intercessione mella conficient. Et quoniam necesse fuit nouo huic populo uelut iugum noue legis imponi, non quo eorum colla deprimerem, sed ut mentium ceruices potius inclinarem; regulam que ab eis pro lege seruetur, licentia a uobis tam petita quam accepta, conscripsimus. In qua si quid seueritate durum, si quid remissione mollissimum iudicio  scientie adiudicaueritis, censuram manus uestre pagina melius in quo diligetur placitura recipiet. Ut hoc multo magis glorie detur, quod digna inuenta est regula, quam per uos correxistis, fugiendo a facie uerecundie. Si uero, ut credo, iudicium amoris operam ueram infligere dignetur correctione littere, quidquid demum ineptum lectio incastigata protulerit, liberum a culpa erit erroris, cum libellum uestre  me constat subdidisse censure. Mihi tamen orandum est, ut imprimis Deo, deinde uobis illud placeat quod scripsimus, et illis quibus hec seruanda mandamus. Ut in nomine Domini Iesu Christi obedientes in omnibus diuinis preceptis, eterna ab eis premia, et gloria sine fine, bone tamen uite empta pretio uindicetur, prestante Domino ac Deo nostro Iesu Christo, qui cum Patre et Spiritu sancto uiuit, dominatur et regnat in secula seculorum, Amen.



S. FERREOLI UCETIENSIS EPISCOPI REGULA AD MONACHOS.


 Regule principium de his que obseruanda, monachis Ferriolacensis monasterii statui institutor; orans, ut adiuuante Domino hi filii quos fide Domino genui, hec tota animi et sancta intentione seruantes, optimo perfectoque uite cursu celo, ut scriptum est, uim faciant, et mansiones preparent dignis se habitatoribus preparatas. Sicque fiat ut, sequendo Agnum quocunque ierit, ad hoc presentia contemnant, ut futura diripiant.



CAPUT PRIMUM. De obedientia.

Primum ut monachus, quem proprie manet multas  in se uirtutes edificare, obedientie in se collocet fundamentum: ut impleat illa que B. Apostolus nos admonet obseruanda, quando precepit dicens: Obedite prepositis uestris, et subiacete eis: ipsi enim peruigilant, quasi rationem pro animabus uestris reddituri, ut cum gaudio hoc faciant, et non gementes; hoc enim expedit uobis .



CAP. II. De reuerentia, quanta seruatur.

Ut abbati omnimodis reuerentia a cunctis amore seruetur; ut et amor ostendat concordiam, et timor nouerit disciplinam. Recte enim timetur ut dominus,  et amatur ut pater, cui sancte congregationis grege commisso animarum proprie cura mandatur: quem sollicitudo commissa quotidie per illud iter, quod est ineuitabile morituris, aut trahit ad penam, aut perducit ad gloriam; dicente Scriptura: Cui plus commendatur, utique plus ab eo exigitur . Similiter etiam aperiente nobis Euangelio per similitudinem parabole ueritatem, ubi legitur quinque seruo talenta Dominus tradidisse; et quia superlucratus alia quinque, a Domino meretur audire: Euge, serue bone et fidelis, quia super pauca fuisti fidelis mihi, super multa te constituam: intra in gaudium Domini tui .



CAP. III. De caritate.

Tertio in loco propter ipsum etiam sacratum numerum  Trinitatis, matrem omnium uirtutum inserendam putauimus caritatem: quam Apostolus tali ante omnes uirtutes laude prosequitur: Charitas non agit perperam: caritas nunquam excidit ; et iterum: Charitas cooperit multitudinem peccatorum . Huic ergo precepto monachis conuenit inherere, ita ut multi secundum beatum Apostolum unum corpus efficiantur in Christo , et impleatur in illis quod lectio Actuum apostolorum, quasi omnibus exemplo premisso, specialiter tamen Religiosorum oculis anteponit: Erat illis cor unum et anima una . Et illud in libro Psalmorum: Deus, qui habitare facis unanimes in domo . Cauendum est ergo per omnia monacho ne aliquid simultatis aut odii  uel corde gerat, uel opere proferat, uel ira uictus ostendat: propter illud quod dicit Apostolus: Ira enim uiri iustitiam Dei non operatur ; et illud sapientissimi Salomonis: Ira in uentre requiescit stulti ; nec non et illud Apostoli: Omnis amaritudo, et ira, et indignatio, et clamor, et blasphemia tollatur a uobis cum omni malitia .



CAP. Iu. Ne ulla mulier in monasterium ingrediatur.

Illud namque statuendum opportune credimus, ut nulla penitus mulier ad monasterium, etiamsi pro dilectione expetere uideatur, accedat. Similiter eam etiam religiosis feminis uel puellis, ne qua forte excusatio minus intelligentibus relinquatur, accedendi licentiam amputamus: quia non potest habitatio in  longum esse secura, inimico proximo, uel hoste uicino: presertim cum in dubium ueniat, quis hoste publico et secreta pugna uincatur: ubi iam nichil aliud quam aut uincere sit aut perire. Sed longe a monasterio, quemlibet fratrum euidens causa colloquium cum feminis duntaxat honestis habere compulerit, sciente uel permittente abbate, et adhibitis testibus, id est, iunctis secum duobus ex fratribus, accipiant licentiam colloquendi: ita tamen ut abbas causam de qua collocutio exstiterit, non ignoret.



CAP. u. De eo qui monachus esse uult, qualiter recipiatur.

Si quis ueniat religionem expetens monasterium intraturus, nisi elapso prius anni circulo; uel certe,  si abbati uisum fuerit aliquantulum temperare, antequam sex mensium dierum numerus compleatur, monachorum contubernio non iungatur: ut in tanto spatio ignorantibus qualis sit futurus ostendat; et diuturna obseruatione clarere possit, si quid secum crudelitatis attulerit. At uero quando prius ad monasterium uenit, et recipi se in numero postulat monachorum, interrogetur utrum liber sit: nec abbati prima cum satisfecerit, subsecuta responsio adiiciat: si nulla preter deuotionis causam compulsus monasterium duxerit expetendum. Post hoc monasterii regula abbatis ei iussione legatur: ut imposterum nichil nouum uel inusitatum, aut si discessurus pretereat; aut si mansurus, agnoscat. uicinam tunc monasterio cellulam, dum pernoctatum tempus obseruat,  accipiat, uictumque quotidianum a monasterio, si inter reliquos operetur, exspectet: lectioni ante omnia et orationi dans operam, ut dignetur eum ille omnipotens scrutator anime cognitorque secrete familie sue meritis sacre congregationis annumerare, et fiat, sicut scriptum est, unus grex et unus Pastor .



CAP. uI. Ut nullus monachus uel clericus retinendus recipiatur.

Monachum omnino siue clericum alterius loci uel monasterii recipi sub qualibet causa nolumus, interdicimus, prohibemus: prospicientes talia studio caritatis, ne nouum aliquod forte scandalum surgentes inducant. Dicit enim Scriptura: Quidquid tibi non uis, alii non feceris . Hinc enim plerumque  non tantum inter abbates, sed etiam inter monasteria lites insanabiles oriuntur; dum unus nititur defendere quem suscepit, alter reuocare quem perdidit: et ad extremum, nisi reddatur illi petitori petitus, et isti restauratio recepti placauerit iniuriam acceptam, quam potest, fit, ut non secundum beatum Apostolum , uincant in bono malum, sed utique mali uincantur uno malo. Attamen nec illud pretereundum censuimus, ut si forte alterius loci, ut supra dixi, monachus siue clericus scripta abbatis uel episcopi sui deferat, in queis manifeste probetur, non propter uitia cauendus, sed propter caritatem Dei missus, ipse tantum socius fieri congregationis obtineat. Si tamen credi ullo modo potest, bono suo quemque uelle exspoliari, et alium  sua nuditate uestiri.



CAP. uII. De murmuratione siue detractione monachorum.

Ut nullius in congregatione murmur seu detractio, quod familiarissimum habent monachi, contra abbatem aut quemlibet alium de fratribus audiatur: ne ira Dei, que sepe ob hanc culpam miserabilem populum condemnauit, in perditionem similiter murmurantium turbe excitetur: et terram repromissionis, quam nos recte accipimus locum future beatitudinis, perdat murmuratio propria, que debeatur sponsione diuina. Hic enim damnandos huius uitii sectatores psalmus annuntiat: Detrahentem aduersus  proximum suum occulte, hunc persequebar . Et iterum arguens Apostolus dicit: Susurrones, detractores, Deo odibiles . Et iterum, Hi sunt murmuratores querulosi, secundum desideria sua ambulantes, et os illorum loquitur superbiam .



CAP. uIII. De superbia uel elatione uitanda.

Ut elatio superbiaque monachis omnino uitentur, ne iactantia cadat sui, propter Deum sublimitas deponatur. Abiectio et humilitas grandis altitudo est. Alias uero quid erit reliquisse seculum, si a se eius non absciderit uanitatem? Quid solitariam elegisse uitam, si intrinsecus tumeat corde? Quid humile inest profectus in capite, si cito a se hec mala non reiiciet, qui uult inuenire quo cadat, cauens terribile  illud Scripture diuine: Deus superbis resistit, humilibus autem dat gratiam . Et illud: Superbo oculo et insatiabili corde, cum hoc simul non edebam . Et illud Apostoli non obliuiosus auditor, qui dicit: Hoc scitote, quia in nouissimis diebus instabunt tempora periculosa; et erunt homines seipsos amantes, cupidi, elati, superbi, blasphemi , et reliqua que sequuntur.



CAP. IX. De inuidia.

Inuidiam, quod est maximum uitium, ante omnia monachus foribus mentis excludat, nec patiatur uirginitatem animi occulto liuore corrumpi: ne in mente sua bonum semen sparsum enecet adulterina permixtio. Sed stet semper quasi fortis in acie, repugnans  scuto caritatis armis inuidie; et inde maxime superet inuidum, quia non superatur inuidia: non ignorans Scripturam, que dicit: Inuidia diaboli mors intrauit in orbem terrarum . Imitantur autem eum qui sunt ex parte eius.



CAP. X. De eo, ne aliquid proprii sibi monachus uindicet.

Illud etiam statui debere prospeximus, ut nullus monachorum aliquid sibi proprium absque societate fratrum audeat uindicare; ita ut etiam in his que sua sunt nichil amplius credat sibi iuris esse quam ceteris. Quia cum se ipsum alterius subdidit potestati, omnia secum in alienam potestatem transmisit. Quidquid ergo secum rerum detulerit, expetito consortio monachorum, ac ubi corpori congregationis  membrum factus adheserit, statim cognoscat omnia in communionem transiisse, et hoc tantum iudicet proprium, quidquid cum fratribus possederit indiuisum. Nam et lectio Actuum apostolorum tempore surgentis Ecclesie taliter fideles Christi uixisse commemorat: Nullus, inquit, ex bonis suis dicebat aliquid suum esse; sed erant illis omnia communia .



CAP. XI. Ut nullus monachus litteras ignoret.

Omnis qui nomen uult monachi uindicare, litteras ei ignorare non liceat. Quin etiam psalmos totos memoriter teneat: neque se quacunque excusatione defendat, quominus sancto hoc studio capiatur. Similiter  etiam his qui pastores pecorum, ut est moris, de congregatione mittentur, cure erit uacare psalmis ut ceteri: ne in id quod maius est minores inueniantur, et in confusionem sui illud eis aptetur exemplum: Animalis autem homo non percipit ea que sunt Spiritus Dei .



CAP. XII. Ut psalmi cunctis diebus in ordine psallantur.

Ut omni tempore psalmi usque ad finem Psalterii in ordine decantentur: sibi tamen secretius propter propriam mercedem; excepto publico psallendi cursu dominico, quantum per singulos dies, Deo tamen scienter laudes offerat occulta ruminatione. Similiter etiam conuenerit oratione subiuncta noctibus psalmorum frequentia uigilare, ut impleatur illud: In  die clamaui et nocte coram te ; et illud: In lege eius meditabitur die ac nocte .



CAP. XIII. De uigiliis.

Quotiescunque uigilia nocturna propter exorandum Deum, aut deuotione petitur, aut festiuitate debetur, nullus monachorum, preter egritudinem certam aut necessitatem, si presens fuerit, absens esse presumat. Ne interiori tedio grauius laborare consuescens uiuente carne spiritalis anima moriatur: sed potius promissi illius cupidus querere simul et inuenire contendat, qui dixit: Diligam eos qui diligunt me: et qui mane uigilant ad me inuenient me . Et in psalmo etiam continetur: Tunc querebant eum, et conuertebantur, et ante lucem ueniebant ad eum  . Nam ut quotidie ad matutinas omnes omnino surgant, si non censetur superfluum, commonemus: ad nocturnas uero cunctis diebus ita omnes celeriter pariterque consurgant, ut cunctis simul concurrentibus nullus inueniatur uenisse posterior. At uero qui contrarius huic deprehenditur statuto, tot diebus solus ieiunet, quot horis cum fratribus uigilare non uoluit.



CAP. XIu. De uestimentis monachorum.

uestimenta supersufficientia monachus non requirat: qui non amplius quam quod ad quotidianum usum abbas necessarium uiderit, consequatur; dicente Domino ad discipulos: Neque duas tunicas habeatis : quas duas tunicas intelligere debemus non numero, si propter hiemem necessarie  esse uidentur, sed supra usum si reseruate fuerint, computari. Super ergo si quid fuerit, putabitur alienum: dum quidquid possessor auarus includit, magis utitur arca quam dominus: quod ut uitetur, maximus nobis beatus Apostolus testis assurgit, qui dicit: Habentes uictum et uestitum his contenti sumus. Nam qui uolunt diuites fieri, incidunt in tentationem et laqueum diaboli, et desideria multa, et inutilia, et nociua: que mergunt homines in interitum et perditionem. Radix omnium malorum est cupiditas: quam appetentes, naufragauerunt a fide, et inseruerunt se doloribus multis. Tu autem, o homo Dei, hec fuge: sectare uero iustitiam, pietatem, fidem, caritatem, patientiam, mansuetudinem. Certa bonum certamen fidei: apprehende uitam  eternam, in qua uocatus es, et confessus bonam confessionem coram multis testibus. Precipio tibi coram Deo, qui uiuificat omnia, et Christo Iesu, qui testimonium reddidit sub Pontio Pilato bonam confessionem, ut serues mandatum sine macula irreprehensibile, usque in aduentum Domini nostri Iesu Christi . Studete ergo, fratres, ut quod ad unum hominem, id est, ad Timotheum scribitur, ab una congregatione seruetur.



CAP. Xu. Ut in monasterio nullus baptizetur.

Baptizari in monasterio paruulos tractauimus necessarium non esse, sicut in reliquis monasteriis obseruatur; neque monacho ullo loco de lauacro sancto filios cuiuslibet excipere: ne parentibus illius, ut fieri solet, illicita paulatim uel turpi familiaritate iungatur.  Quod si quis presumpserit, ut transgressor regule corrigatur.



CAP. XuI. Ut cellam separatim preter abbatem nullus habeat.

Cellam singularem, preter abbatem, neque ad manendum, neque ad alium quemcunque usum, ulli habere liceat monachorum. Artifices tamen ad operandum tantum habeant, hi nichilominus quibus abbatis ordinatione conceditur: nam totam congregationem mansio et domus una concludat. Illos uero quos corporea fragilitas debilitat, cognita sibi infirmitate languor obsederit, dum uigorem pristinum corporis integritate sumunt, deputata intra monasterium et non nisi congrua mansione a congregatione  interim separentur: ut celerius salutem conferat ipsa que fit a congregatione remotio.



CAP. XuII. Ut prepositum uel formarium monachi sub abbatis potestate habeant.

Sub abbate personam strenuam et disciplinam ualde amantem, qui dignam curam prepositi nomenque suscipiat, decreuimus pro solatio abbatis institui: ut honor illi minus sit onerosus, dum labore diuiso a duobus quotidiana sollicitudo suscipitur. Et ideo equum erit ut cum iussione abbatis ei ueneratio et obedientia exhibeatur. Nam et post ipsum quem supra diximus prepositum, qui in bonis sit forma, statuimus regularem formare formarium: ut facilius adiutorio isto subiuncto abbas, cui nomen Pater est, uberes fructus metat de perfectione dulcium filiorum,  ambo tamen sub potestate abbatis cum reliquis atque inter reliquos se esse cognoscant.



CAP. XuIII. De passionibus martyrum que inueniri possunt, ut tempore suo desidia non impediente legantur.

Gesta martyrum, id est passiones sanctorum fidelium, quedam compaginata studio et sermone digesta sunt, tempore quo nobis diem migrationis eorum anni meta cursus sui legibus representat, recenseri in oratorio audientibus cunctis omnino decernimus: ut non otiose pretereat dies, atque ut reliquis similis habeatur; quem sicut tunc illustrauit constantia martyris, ita nunc commendet memoria passionis.



CAP. XIX. Ut in manibus monachi frequens sit lectio.


Propter pigras mentes quorumpiam excitandas, quibus sepe generat lectio diuina fastidium, ita ut magis otio eligant occupari, quam de Scripturis sanctis salutem bibere, ut spiritualiter inardescant, addi omnino placuit, ut unusquisque monachus, siue intra monasterium seu foris aliquid operis faciat, a lectione diuina ne una quidem die se patiatur transire ieiunum. Seu cum cessauerit manus ab opere, colatur anima lectione: audientibus cunctis monita beati Pauli ad Timotheum discipulum, dicentis: Attende lectioni, exhortationi, doctrine . Et iterum: Omnis scriptura diuinitus inspirata utilis est ad docendum, ad arguendum, ad corrigendum, ad erudiendum in iustitia: ut perfectus sit homo Dei, ad omne bonum paratus .



CAP. XX. De uagis siue fugitiuis monachis.

uagari per loca monachum sicut non decet, ita non conuenit; ne in quocunque uitio captus seculi delectatione elabetur, ut redeat ad uomitum suum: dum recidiua animi uoluntate mundi uetus contemptor, nouus quidam amator assurgens, a uia salutis distortus exorbitet. Quapropter id definiuimus obseruandum, ut preter illos qui pro utilitate monasterii ab abbate huc illucque habere iubentur excursus, nullus egredi monasterium loco alio moraturus absque uoluntate abbatis pro qualibet re uel necessitate presumat, ne ad eum respiciat quod Apostolus de adolescentioribus uiduis scribens dicit: Simul autem  et otiose discunt circumire domus; non solum otiose, sed etiam uerbose et curiose, loquentes que non oportet . Et ideo qui pretermissa sententia aliqua contrarietate discesserit, in tantum ut eius inueniatur fuisse transgressor; spatio illo temporis quo monasterio defuit computato, duplici dierum numero ieiunet, et condemnatione mulctetur; cibi modum, uino quotidie abnegato, qualem abbas imposuerit, habiturus. Fugitiuum uero monachum, deserentem disciplinam et perdentem se, uelut contemptorem placuit reuocare.



CAP. XXI. Ut frater fratri manus non iniiciat.

Ut monachus in monachum ira inflammatus, quod est turpissimum, manus iniicere non presumat, preter  illos ad quos pertinet correctionis uel nosse modum, uel tenere iudicium; ne uno peccante ceteris presumendi crescat audacia, et ita discipline ordine confuso, irruptaque lege uiuendi, ipsius sacre religionis per singulos iura perdantur. Quapropter quisquis taliter incontinens manibus inuenitur, ita ut nesciat ab illicitis temperare: manus ille, quas erexit in proximum, per longum tempus non solum ieiunio, sed etiam operis assiduitate lassentur; ut deinceps ad Deum leuentur in oratione, non cum furore extendantur in fratrem. Dandam tamen ueniam decernimus, iuxta ut abbas moderari uoluerit, postulanti: si penitentia premissa etiam dum deprecatur reatus sui, faciem lacrymarum effusione rigauerit.



CAP. XXII. Ut a conuicio atque maledicto monachi abstineant.


Ut conuicium siue maledictum ex ore monachi non procedat, neque lingua impatientie excitatione soluta effrenatum quid ministret ostiis labiorum, sed commotus ira, ut est humanitatis, dicat: Pone, Domine, custodiam ori meo, et ostium circumstantie labiis meis . Adiungat et illud: Dixi, custodiam uias meas, ut non delinquam in lingua mea : habens illud Apostoli ante oculos suos: Quia neque maledici regnum Dei possidebunt . Si quis ergo in his indomitus mente proruperit, triginta diebus ab omnium fratrum colloquio habeatur alienus: donec cognoscens se tantummodo in congregatione solitudinem incurrisse, ueniam eligat postulare.



CAP. XXIII. Ut iurare monachus et desinat et desistat.


Ut iurandi consuetudo ad integrum, si fieri potest, de monachorum interlocutione tollatur; ut etsi secundum humanam fragilitatem minus forsitan possunt mendacii cauere peccatum, possint saltem damnandum uitare periurium. Quos rogo simul atque commoneo, ut studeant in usum habere uerba sacra, ne unquam sint necessaria sacramenta. Quemadmodum enim huius uitii debeant omnes uitare flagitium, beato apostolo monente didicimus; ait enim: Nolite iurare neque per celum, neque per terram, neque aliud quodcunque iuramentum. Sit autem uerbum uestrum, est est, non non: ut non sub iudicio decidatis . Et illud  similiter Scripture diuine: uir multum iurans replebitur iniquitate, et non discedet de domo illius plaga . His namque magnis atque euidentissimis documentis etiam lectio Euangelii, que est maxima plenitudo, similiter attestatur, dicente Domino ad discipulos: Audistis quia dictum est antiquis: Non periurabis; reddes autem Domino iuramenta tua. Ego autem dico uobis, non iurare omnino, neque per celum, quia thronus Dei est; neque per terram, quia scabellum est pedum eius; neque per Hierosolymam, quia ciuitas est magni Regis; neque per caput tuum iuraueris, quia non potes unum capillum album facere aut nigrum. Sit autem sermo uester, est est, non non; quod autem his abundantius est, a malo est . Sufficiat ergo nos propria inserenda monita exemplis docuisse uitanda.



CAP. XXIu. Ut monachus raro rideat.


Conueniens etiam hoc credo monachis, ut risu, etsi non assidue, frequenter tamen abstineant. Unde si exemplum legens fratrum quisque requiret, hoc solum ei sufficiat, quia Dominum nostrum Iesum Christum, Euangelio teste , fleuisse legimus, risisse nescimus; tristatum fletibus, risibus non solutum. Attamen, ne quispiam dicat nullum nos preter hoc habere testimonium lectionis, Salomonem dicentem audiat: Risus dolore miscebitur; et extrema gaudii luctus occupat . Et iterum: Melior est ira risu, quia per tristitiam uultus corrigitur animus delinquentis. Cor sapientis, ubi tristitia est: et cor stultorum,  ubi letitia . Et iterum: Stultus in risu exaltat uocem suam, uir autem sapiens uix tacite subridebit . Quicunque ergo ille in congregatione constitutus, ut assolet, aut mente iuuenis aut etate risibus, ioca non fugerit, quid aliud nisi publicanum commutat ex monacho? qui in ciuitatibus amplius populosis hanc sibi tantum operam deputant, uacare iocis, plausibus et cachinnis. Specialiter tamen hoc cunctos moneo, seruandum mando atque constituo, ut quotiescunque lectio animabus Dei deditis opportuna in ecclesia uel in refectorio, aut quolibet in loco publice recitatur, nullus risu aut moueatur aut moueat. Similiter etiam eo tempore fabulas fugiendas esse cognoscant. Quod si quis non custodierit presenti denuntiatione commonitus, triduani eum  ieiunii mulctatio castiget. Quod triduum neminem uolumus sub uno adimplere ieiunio, ne in aliquo discretionis careat disciplina: sed tria ieiunia uespertina iubemus quotidie refectione distingui. Hoc etiam de reliquis ieiuniis, quibus regule culpabiles corriguntur, statuimus obseruari: ita tamen si in reo quolibet monacho abbas superbiam duritiamque non uiderit.



CAP. XXu. Ut turpiloquium monachus omnino fugiat.

Turpiloquium amore pudicitie sit monacho turpe proferre uitando uerba luxurie, que ut mentem excitant, ita corpus inflammant. Ait enim beatus Apostolus: Deponite malitiam, blasphemiam, turpem sermonem, de ore uestro . Interrogo ego, fratres,  quid ille minus facit adultero, cuius communicat lingua peccato? Quid luxurie minus exercuit, qui os castum sermonis corruptione fedauit? Et ut hanc spurcitiam cunctis etiam cauere metus damnationis imponat, statuimus huius culpe reum communicationem dominicam, uel osculum fratrum sex anni mensibus non habere.



CAP. XXuI. Ut quotidie usque ad tertiam monachi legant.

Ut usque ad horam diei tertiam in omni tempore lectioni monachus tam senior quam extremus uacare procuret, et sic demum in reliqua parte diei deputati operis cura succedat, preter egrotos tantum, quibus  imponi hoc supra propriam uoluntatem, uel potius uirtutem communis infirmitas non permittit. Nam et hi quibus fructuum colligendorum tempore ab abbate fuerit imperatum, ut matutinis horis operis aliquid uel laboris exerceant, hac lege non tenebuntur: neque huic definitioni putabuntur exstitisse contrarii, cum imperata sibi utilitatis causa compleuerint. Etenim moris est agricolis ut uix reddito adhuc mane arida frumenta, non nisi deciduo madida facta rore, succidant, ut letam minus segetem facilius feruoribus insecutoribus eripiant, dum in exordio diei blandi eris temperamenta custodiunt. Sepe enim ex industria factum scio, ut dubia adhuc luce, priusquam, ut dicere possumus, orbe solis ardor ebiberit redactam in manipulos segetem, ignei iubaris flammas  cum fructibus messura eius euaserit. Hoc ergo etiam a monachis qui operi insistunt, ut superius diximus, fuerit obseruatum, non erunt pronuntiandi pro compendio operis regule transgressores.



CAP. XXuII. Ut ante tertiam nullus monachus manducet aut bibat.

Ut ne quis de monachis, preter infirmos, antequam hora diei tertia compleatur, quamuis superuenientis cuiuslibet proximi uel amici gule potius exquisita occasio fulciatur, manducare uel bibere aut rogans presumat, aut rogatus, illo duntaxat tempore quo ieiunia solita remissione soluuntur. Post hanc uero horam deliberationem comedendi usque ad sextam, si uel amicus eius uel stomachus permittit, extendat. Sed in hac refectione unum uel duos fratres socios  sibi, et querat et faciat, ut, dum uidetur, ista communicatione atque humanitate sit publicus, non appareat furtiue suppositus



CAP. XXuIII. Ut monachus quotidie operis aliquid faciat.

Monachum, absque certis solemnitatibus uel manifesta egritudine, diem sine operatione transigentem a conuiuio decernimus excludendum, iubente beato Apostolo: Qui non laborat non manducet. Secuturas tamen excusationes inutilium preuidemus, et propterea modum ponimus otiosis. Dicturus est enim unus ex talibus: Ego non possum operari, quia amisso robore iuuentutis sum ad omnia senex inualidus; alius: Neque ego possum, quia sum infirmitate  iam fractus; dicturus est etiam tertius, si potuerit inueniri: Non possum etiam ego, quia laborum me assiduitas contriuit, itinerum longitudo quassauit, fortitudinem mihi abstulit sollicitudo commissa, uirtutem meam actio exspoliauit imposita. Sed his quasi contrarius sermo rationis occurrat, reuincens eos et dicens: Ut quis non ualet insistere operi, det promptius operam lectioni: quicunque agrum non excolit, Deum dupliciter colat; et inter reliqua etiam hanc querat artem, ut paginam pingat digito, qui terram non prescribit aratro. Nullus ergo, si quominus opera faciat, putet causam iuste excusationis afferre: quia qui, ut supra diximus, agriculturam exercere non ualet, legere, scribere, quod est precipuum opus,  piscium etiam prouidere capturam, rete texere, calceamenta fratribus preparare uel reliqua, que similia sunt, facere atque implere potest. Quisquis ergo ex his omnibus non elegerit, quo occupetur opere, famem cum improperio sustinere contentus sit.



CAP. XXIX. Ut monachus parce loquatur.

Ut loquendi temperantiam monachus in omni collocutione teneat: propter quod dicit Scriptura: In multiloquio non effugies peccatum . Et iterum in Euangelio: Noli multum loqui, sicut ethnici . Habetur etiam in psalmo: uir linguosus non dirigetur super terram . Et ideo quisquis ille frater, sint pauci sermones tui. Nec hoc tantum, sed etiam taciturnitatem tibi presentia abbatis  uel etiam alterius senioris imponat: ita ut nis interrogatus ab eo uel iussus silentium irrumpere non presumas, obediens Scripture, que dicit: Priusquam audias, ne respondeas; et in medio seniorum noli te iniicere . Quod etiam in conuiuio apertissime pronuntiamus esse seruandum.



CAP. XXX. Ut abbas absque uoluntate sua nichil operis faciat.

Ut abbas si non operetur ut ceteri, nemo audeat reprehendere: quia lectioni eum magis uacare conuenit, qua quotidie ceteros doceat, qua commissos eruditos reddat, qua cunctos sancta semper admonitione componat. Studere tamen eum oportet, ut quoties codex manibus non tenetur, secundum uires suas  reddat se in qualibet fratrum operatione communem: ut etsi otiosum quicunque dicere non audet, fastidiosum tacendo non murmuret.



CAP. XXXI. Ut monachis tunica linea uti non liceat.

Ut monachus quamlibet delicati corporis linea ad nuda corporis non utatur: quia incongruum est ut carnem, que semper uitio nature superbit, mollibus foueat indumentis, et ei quasi minus ualide blandiatur; que quotidie in expugnationem anime nouus quidam preliator ac fortissimus commouetur. Etenim toties reparat uires contra animam bellatura, quoties aliquid uelut rebelle mancipium remissionis acceperit. De hoc namque certamine beatus Apostolus dicit: Caro concupiscit aduersus spiritum . Et iterum:  uideo aliam legem in membris meis repugnantem legi mentis mee, et captiuum me ducentem in lege peccati, que est in membris meis . Et iterum: Datus est mihi stimulus carnis mee, angelus Satane qui me colaphizet, propter quod ter Dominum rogaui ut discederet a me, et dixit mihi: Sufficit tibi gratia mea: nam uirtus in infirmitate perficitur . Et iterum: Si secundum carnem uixeritis, moriemini; si autem spiritu facta carnis mortificetis, uiuetis . Quicunque ergo uitam illam diligit, carnem conterat morituram; et in tantum eam quotidiano luctamine arduis quibusdam uinculis discipline, uelut impiger semper debellator afficiet, ut aduersum animam de modica quidem remissione confligat, secutus Apostoli magisterium uel exemplum, ita dicentis: Castigo  corpus meum, et in seruitutem redigo, ne forte cum aliis predicauero, ipse reprobus efficiar .



CAP. XXXII. Ut uestimenta monachorum odores non habeant exquisitos.

uestimentorum fragrantiam uel nimium propter elationem nitorem monachus studeat non habere: sed sequens melius Apostolum dicentem: Bonus odor sumus Iesu Christi , colorem etiam in his album, uel nimis rufum, per quem sepe species corporis ad perniciem suam uidentibus commendatur, uitet ac habere non ambiat: ne et iactantie sue secum testimonium ferat; et, quod adsit, dum corpus uestimentis cito consumendis adornare temporaliter elaborat, de anime, si qua eterna esse  poterant, ornamentis non curet. Etenim ista facientes taliter Scriptura diuina castigat: In amictu uestimentorum ne glorieris, et in die glorie noli extolli . De calceamentis uero reliquorum uos tenere statuimus consuetudinem monachorum. Sed et hoc curandum est, ut pes ita sit ligamentis temperatius uinculatus, ut non iactantie signo multos astrictus habeat, sed sanctius uinculo laxiori follescat: ut in omnibus simplicitas sanctitate socia commendet Deo, quem eius amore possessum, probatum seculi uiderit contemptorem.



CAP. XXXIII. Ut monachi lecta singulariter habeant.

Ut duo, quamlibet proximi uel amici, propter secretam orationem, que melius ad Dominum nullo teste dirigitur, ut animo et uno lecto non teneantur:  ut maiorem licentiam orandi credat sibi mens compuncta concessam, dum neminem uigilie sue aut testem pertimescat, aut iudicem. uigilando ergo, orando atque psallendo curet unusquisque minimam noctis somno cedere portionem; ut non decipiatur ab inimico, qui est liber a socio: quia omnino non potest cubile proprium nisi uigilans uindicare. Imitandum etiam uidetur quod propheta nobis sub quadam admonitione decantat: Lauabo per singulas noctes lectum meum, lacrymis stratum meum rigabo . Et iterum: In noctibus extollite manus uestras in sancta, et benedicite Domino . Et illud: Memor fui in nocte nominis tui, Domine, et custodiui legem tuam . Hoc ergo ut deuotus quisque uacatione concessa utilius possit implere,  strati sui, ut supra diximus, erit solus ipse possessor, habens secum meliori commutatione pro dormitorio fratrem Dominum uigilantem.



CAP. XXXIu. Ut monachus non uenetur.

Inter ceteras mundi delectationes nouerit sibi monachus uenationem exercere prohibitum, nec habendum cum feris periculosum sine utilitate certamen: cum scire potius debeat uitia pro bestiis esse mactanda. Et ideo non eum consuetudo loci, uicinitas opportunitasque siluarum, peruius etiam uel facilis ascensus montis, concaua uallium, secreta nemorum, densa terrarum tam infructuosi laboris opus subire sollicitent. Oportet enim ut memor Apostolice sententie damna religioni non inferat, ita monentis, ut  unusquisque in qua uocatione uocatus est, in ea permaneat apud Deum . Bonum ergo uite sue cursum cursibus uanis perire iudicet, et se damnosum caueat; ne postponens monachum, ferarum et ipse captione capiatur, et secularibus desideriis irretitus, uenator agrestium bestiarum aduersarii fiat et ipse uenatio. Sed soli Deo uacandum congaudeat, quem expetit; illi seruiendum iugiter, quem elegit: sciens quod taliter precepto euangelico conuenimur: Dominum Deum tuum adorabis, et illi soli seruies . Et alibi: Unam petii a Domino, hanc requiram, ut inhabitem in domo Domini omnibus diebus uite mee . Studebit ergo, pretermissis omnibus, qualiter ipsi omni seruitio placeat iugiter:  ut faciat illum regni sui participem, quem totum suum uidet esse cultorem. Attamen nec illud putauimus omittendum, ut si forsitan fere, que sunt uiolentiores, querenti proprio labore uictum insidientur in fructibus, eas pro damnis tantum fructuum uindicandis, canum seuitia opportune deterreat, quas potius effugare quam persequi delectetur; ut non uenationis, sed fructuum magis amator appareat.



CAP. XXXu. Ut monachus nec poma tangere absque ordinatione presumat.

Quicunque monachus cuiuslibet generis pomum inordinatus herens adhuc arbori sue tantum edacitatis causa decerpserit, uel si terra collapsum, seu reliquorum fructuum, ut assolet, primitias ausus fuerit gule incontinentia uiolare, ueluti Ade primo  homini similis, simili quoque castigata edacitate ieiunio digne peniteat; quasi ad uicem paradisi conuiuio putetur indignus. Et nisi prius omnium fratrum remissione consequatur ueniam, uenire non permittatur ad mensam; quia iustum est, ut cunctorum indulgentiam postulet, qui omnibus quod erat commune subtraxit. Cunctis ergo studendum est, ut omne quod in escam constat hominis deputatum, si alicui ex fratribus accipere uel etiam inuenire contigerit, priusquam aut mense inferat, aut cellario tradat, omni fide conseruet intactum; uitans ne communem omnibus cibum gustu sibi ipse furetur; et cum nullus illi comes adhereat, ad perdendam tamen innocentiam, uel ad exercendam predam sit illi gula pro socio. Quapropter erit congregationi semper  una proprietas, ita ut cuncta omnium, et omnia sint cunctorum.



CAP. XXXuI. Ut abbas manumittere mancipium monasterii non presumat

Mancipium monasterii liberum facere abbas absque consensu omnium monachorum licentiam non habebit, nisi ut tradat cunctis fratribus in presenti eius meriti uel etatis de propria facultate uicarium: quia non potest multorum seruus unius ad ingenuitatem remissione transire, nec libertus fieri, quem omnes unanimiter non absoluunt, cum manifestum sit, illum tot dominos habere, quot monachos.



CAP. XXXuII. De eo, qualiter abbas conuersari debeat.

Ut abbatem cunctis quibus preest monachis strenuitas  quidem, sed mansuetudo, et potius uita commendet, ita ut magis sanctum illum timeant, quam seuerum: et plus in eo metuant quod meritis est primus, quam quod honore primarius. Habeat enim in correctione modum, et in familiaritate temperamentum: eritque in cunctis ita moribus dispensatus, ut blandimento uocet, terrore castiget; faciens se ab omnibus, eo quod uitia oderit, plus amari. Tota enim eius conuersatio erit quasi positum fundamentum, ut in eo superedificetur quisquis imitatione illius optat Deo meritis proximare. Nullus ab ipso erit potestate, sed ratione damnandus: nec tamen quispiam illi ita familiaris, ut ceteris plus presumat; neque ita offensus, ut ad ueniam expleta contritione  non redeat. Conuenerit namque illi omnes timere, qui timetur ab omnibus, totoque studio atque industria prouidere, ne aliquis ex his quos regendos propria cura suscepit, aduerso quolibet casu discedat ex numero. Et ideo plurimis medicamentis necesse est illum monachorum subuenire languoribus, et egritudinibus mentium remedium cure spiritalis inferre: hoc est, si superbum uiderit, iugi exhortatione porrigat humilitatis potionem; si iracundum, patientie illi offerat unguentum; si mendacium sectantem, ueritatis ministret antidotum, beati in hoc ipsum Apostoli monitis excitatus, qui dicit: Attende tibi et doctrine, insta in illis: hoc enim faciens, et teipsum saluum facies, et eos qui te audiunt . Et iterum ad Timotheum: Formam habe sanorum  uerborum que a me audisti in fide et dilectione in Christo Iesu . Et iterum: Tu uero uigila, in omnibus labora, opus fac Euangeliste; ministerium tuum imple . Similiter et beatus Petrus scribit: Seniores qui in uobis sunt obsecro, consenior et testis Christi passionum, et eius que incipiet reuelari glorie socius, pascite qui in uobis est gregem Dei . Et addidit: Neque quasi dominantes in clero, sed forma estote gregi; ut cum apparuerit princeps pastorum, percipiatis illam floridam et immarcescibilem glorie coronam. Ieremias quoque sanctissimus in persona Domini ait: Dabo uobis pastores secundum cor meum, et pascent uos scientia et doctrina . Et iterum: Hec dicit Adonai Dominus ad pastores Isrel: Nunquid semetipsos pascunt pastores?  Et adiungit: Ob hoc, pastores, audite uerbum Domini, hec dicit Adonai Dominus: Ecce ego ipse ad pastores, et requiram oues meas de manibus eorum . Dominus uero idem in Euangelio Petrum apostolorum principem si se amaret interrogans adiungit: Pasce oues meas . Manifestum ergo est, frater quisque ille preesse uideris monachis, magnum tibi per honorem onus impositum; ita ut cum dignitate sis primus, desudes omnium pondere sarcinatus. Propter quod recti itineris curre semitam, que ad celum perducit; et ire ostende gregi inoffensum callem, et sanctitatis eum quoque passibus antecede: atque ita stude, ut non erret quicunque te ducem gradibus imitationis insequitur; ut uidearis apostolice monita sententie complesse,  que habet: Exemplum esto fidelium in uerbo, in conuersatione, in caritate, in fide, in castitate . Et iterum: Sollicite cura teipsum probabilem exhibere Deo operarium inconfusibilem, recte tractantem uerbum ueritatis . Hunc itaque tibi, abbas, titulum, ut pretermissum te Regule sermone non doleas, sicque unum te ex congregatione cognoscas, quasi peculiarius annotamus: monentes, seu coram Deo obsecrantes ut hec omnia feruenti studio seruans, etiam cetera propter exemplum, que reliquis sunt dicta, custodias.



CAP. XXXuIII. Quibus temporibus abbas coquine obseruet, similiter et lauandis pedibus.

Abbas tribus per annum uicibus, id est, die natalis  Domini, similiter primo Pasche, nec non in festiuitate peculiaris patroni, sancti ac beatissimi uenerandi semper martyris Ferreoli, aut certe quidem ad quorum nomina sanctorum idem locus consecratus fuerit, coquinam cibos congregationi paraturus intreat; ibique suscepto iunioris ministerio seruiendo mensis humilitatis formam ministret in ferculis; sancte huic abiectioni se libenter inclinans, que maiorem illum producit ceteris, dum reddit equalem. Tantum enim magis in cunctis eius potestas accipit, quantum ad inferiora ministerii parilitate descendit. Lauare uero pedes fratrum, siue etiam peregrinorum, diuinum imitatus exemplum, sepius studebit; implens dominicum mandatum, et tradens monachis operibus potius quam uerbis exemplum. Nam et Dominus  in Euangelio discipulis ait: Si ego laui uestros pedes Dominus et magister, et uos debetis alter alterius lauare pedes. Exemplum enim dedi uobis, ut quemadmodum ego feci uobis, ita et uos faciatis . Abbatem ergo ista facientem, atque in huius tituli obseruatione communi omnes monachi sequacibus animis imitentur: in tantum, ut temporibus dispositis uicibusque discretis de ciborum preparatione solliciti seruiant sibi inuicem, atque alterutrum sub equalitate ministerii dominentur.



CAP. XXXIX. Castigatio monachorum de multis excessibus.

Multis hic titulus monitis negligentias monachorum castigare suscepit. Nec tam personas exigit damnare, quam culpas. Mundos ergo illos et uelut defecatos a  uitiorum omnium reddat inquinamento amor sanitatis, ambitio perfectionis, exspectatio ueritatis, promissio glorie, perennitas uite, et illa, quam credimus, habitatio cum auctore; de qua sic dicit Apostolus: Rapiemur in nubibus obuiam Domino, et sic semper cum Domino erimus .

Correctionis igitur sermo ad eos qui inter fratres iurgia seminant hic est: ut si a uia tam peruersa fides non traxerit, non tantum sententia abbatis, sed etiam cunctorum odio feriantur, donec consuetum errorem relinquant. De quibus Lucas euangelista Dominum dixisse commemorat: Impossibile est ut non ueniant scandala: ue autem illi, per quem ueniunt: melius est illi, si lapis molaris imponatur circa collum eius, et proiiciatur in mare .

 Ad illos uero qui, post correctionem impugnantes iudicia seniorum, nituntur excusare peccatum, et non ad penitentiam recordatione delicti, sed ad duritiem indignationis nimium migrauerint, respicit ista sententia, ut quandiu a preposita intentione reuocentur, et tumorem mentis manifesta emendatione deponant, secundum arbitrium abbatis ardue omnino subiaceant discipline, quia non dixerunt: Peccatum meum ego agnosco : sed dixerunt, quod in Isaia propheta de rebellibus legitur: Nullus est qui agat penitentiam super peccatum suum, dicens, Quid feci 

Illi namque qui se prioribus anteponunt, et aliorum loca non erubescunt uitio elationis inuadere,  ac preceptis dominicis contradicunt, quibus ita iubemur: Quicunque uoluerit inter uos maior fieri, sit uester minister: et qui uoluerit inter uos primus esse, erit uester seruus , abbatis uel etiam reliquorum increpatione confusi, ad locum proprium quem reliquerant reuocentur: quos ad maiorem gradum tardius decernimus promoueri, ne addita dignitate radicata in eis presumptio conualescat.

Illud itaque statuimus, ut, ad mensam fratribus congregatis, de his que apponuntur nemo alterius aut presumat aut rapiat portionem, ne frequentius ceteris manum paropsidi importunus immergat, propter illud Apostoli: Alius quidem esurit, alius autem ebrius est . Et iterum: Esca uentri, et uenter escis: Deus autem et hunc et has destruat  . Et iterum: Non est regnum Dei esca et potus: sed iustitia et pax, et gaudium in Spiritu sancto . Et iterum: Huiusmodi enim Christo Domino nostro non seruiunt, sed suo uentri . Et iterum: Quorum Deus uenter est, et gloria in confusione ipsorum . Legimus etiam in psalmo, quod longe etiam a monachis: Adhuc esca eorum erat in ore ipsorum et ira Dei ascendit in eis . Quicunque ergo huiusmodi transgreditur statutum, abbatis iudicio constabit, quantis ieiuniis mense uiolentia iudicetur.

De ebrietate uero superfluum puto monachum commoneri: cum, uel si parum uini accipiat, a preposita corporis contritione declinat. Attamen quia latere monachos non poterit quod Apostolus Timotheo  scribit, dicens: uino modico utere propter stomachum tuum et frequentes tuas in firmitates : quantum eis, secundum uires monasterii, per singulos dies iussu uel dispensatione abbatis uini offertur, accipiant, et amplius penitus non requirant. Hoc etiam de reliquis stipendiis statuimus obseruandum. Nam ebrietatem illis etiam qui seculo uacant prohibitam Scripture testimoniis approbamus, scribente Apostolo Ephesiis: Nolite, inquit, inebriari uino, in quo est luxuria . Nec non et Propheta: ue qui fortes sunt ad bibendum uinum, et potentes ad miscendam siceram . Et iterum: ue qui consurgunt mane, et sectantur siceram: qui exspectant uesperam, ut uino estuent. Et ideo monachum si ebrium, quod dici nefas est, uideri aliquando contigerit, zelans  illi plenus ira precipio, ut triginta diebus a uini potatione suspendatur: quatenus anima infusione congesta digestione hoc spatio uacuetur.

Illos igitur monachos, quos uel unius diei finis  discordes inuenerit, qui usque ad uesperam lites trahunt, et ante non excludunt odium, quam sol cognoscat occasum; qui dicenti Apostolo: Sol non occidat super iracundiam uestram , per inobedientiam contradicunt, statuimus tandiu abstinentia macerandos, quandiu ad ueram se concordiam ultronea satisfactione conuertant. Quibus post longum scandalum pacificare in occulto non liceat, ne aliquid fictum puritas caritatis admittat: sed sit eorum reconciliatio publica, quorum fuit discordia manifesta. Fratribus ergo cunctis coram astantibus ueniam inuicem postulent: quia uterque reus diuturna simultate notatur, dum aut unus indulgentiam petere destitit, aut alter rogari desiderans non dimisit. Et ideo iste impius, ille remansit impenitens:  hic damnandus post iram, ille post culpam. Propterea offensus iste iram in contemptu Euangelii non retineat; sed cito ad illud recurrat exemplum: Dimittite, et dimittetur uobis . Et illud Apostoli: Induite uos, sicut electi Dei et dilecti, uiscera misericordie, benignitatem, humilitatem, modestiam, patientiam: supportantes inuicem, et donantes uobismetipsis, si quis aduersus aliquem habet querelam: sicut et Dominus donauit uobis, ita et uos . Ille uero qui iniuriam intulit, huiuscemodi exemplo uelociter terreatur: Facit Dominus iudicium iniuriam patientibus . Et alibi: Que seminauerit homo, hec et metet .

Furti scilicet conscium, si adhuc uocare monachum possumus, quasi adulterum, secundum flagello  subdi, et magna censeri afflictione iubemus; dantes illi unam cum fornicante sententiam, quia et ipse luxuriatus est cum furaretur. Similes enim eos non incongrue dicimus, quos in sacra lectione pariter positos inuenimus. Dicit ergo Dominus per Prophetam: Non est scientia Dei super terram . Et paulo post: Furtum et adulterium inundauerunt. Et iterum in psalmo: Si uidebas furem simul, currebas cum eo, et cum adulteris portionem tuam ponebas . Legimus etiam in Euangelio Dominum dixisse: Fornicationes, furta; et nec moratus addidit: Hec sunt que coinquinant hominem . Ex his profecto intelligere possunt horum scelerum serui quia, sicut equaliter his dominantur uitia, equaliter debetur et pena.

 Et ne aliquid, dulcissimi in Christo fratres, de his que suprascripta sunt per obliuionem sitis negligentes, cunctis in unum positis semel ea in triginta diebus relegite, hoc est, in calendis.





[REGULA MONASTERII TARNATENSIS.]





DE TARNATENSI MONASTERIO EIUSQUE REGULA uETERUM TESTIMONIA.

 Ios. Simler. descript. uallesie lib. I: Sub Octoduro ad sinistram Rhodani hi uiculi sequuntur, Iuuiana, Seruantia, uerosa, mox Tarnade oppidum. Tarnade autem Antoninum secuti oppidum hoc nominamus: ueterum plerique Agaunum nominarunt. Exstant hoc loco uetustissime inscriptiones, que antiquitati testimonium perhibent. Hoc loco a Maximino imperatore legio Thebea, cuius dux erat Mauritius, propter confessionem  nominis Christi cesa est. Ab eorum martyrio annis circiter 220 cum locus hic apud Burgundos, qui in his regionibus dominabantur, magne uenerationi esset, Sigismundus rex Burgundiorum, Maximi Geneuensis, Theodori Sedunensis et aliorum episcoporum, oratione impulsus, eodem loco in honorem martyrum cenobium celebre construxit; oppidulum Tarnade iuxta positum menibus ampliatis cenolio coniunxit: ab eo tempore  Tarnade nomen obuoleuit, et nunc uulgo ad S. Mauritium nuncupatur.

Marius ep. Auenticen. Chron. ad an. Christi 515: Florentio et Anthemio consulibus monasterium Acauno a rege Sigismundo constructum est.

 Regulam uero Tarnatensem sepissime citat S. Benedictus Anianensis abbas in Concordia regularum; et Smaragdus in Comment. ad Regulam S. Benedicti; item Trithemius lib. de Propr. monachorum, cap. 5.





OBSERuATIO CRITICA IN REGULAM SEQUENTEM.


 Hec presens Regula scripta est pro monachis in monasterio Tarnatensi siue Tarnadensi habitantibus, circa cuius situm inter eruditos haud minima est disceptatio; nam Mabillonius in Annalibus Benedictinis existimat hoc monasterium non differre a prioratu Ternanensi aut Tarnayensi, inter Lugdunum et uiennam sito: dum ex Simlero citato aliisque magni nominis historicis constet illud iuxta Rhodanum fuisse positum. In confesso enim est, Tarnade oppidum sub Octoduro ad sinistram Rhodani aliquando exstitisse satis celebre, ab antiquis Agaunum nominatum, ob eiusdem nominis rupem, in cuius radicibus exstructum erat. Hinc monasterium  nominatur aliquando Tarnatense, aliquando Augiense, et sepius Cenobium S. Mauritii appellatur, ob patrocinium illius S. martyris cuius sacro nomini et illud dicatum erat; nam in hoc ipso loco S. Mauritius, Thebee legionis dux, cum suis militibus a Maximino imperatore martyrium passus est, in cuius igitur sacram memoriam, ad instantiam quorumdam piorum episcoporum, Sigismundus, Burgundiorum rex, hoc monasterium erexit circa annum 515, prout allata testimonia perhibent. Regula ergo hec forsan non nisi 70 anno seculi sexti litteris mandata fuit; existimat enim Calmetus, Tarnatenses monachos hanc Regulam compilasse, secundum laudabiles consuetudines in monasterio iam usitatas, atque eius auctorem siue compilatorem uixisse circa finem seculi sexti, imo eumdem esse, qui S. Lugendi  uitam scripsit, mandante S. Marino Lirinensi abbate. Nec quidem admirari debemus, quod hoc monasterium gubernatum fuerit ab initio absque aliqua regula scripta, nam hoc primis monastice uite seculis commune fuit, quod monachi uiua uoce et exemplo abbatis et Patris monasterii gubernarentur, quemadmodum de Lirinensi in Galliis, Hyensi apud hodiernos Scotos et Lindisfarnensi in Northumbria aperte constat. Interea hec Tarnatensis disciplina, saltem quoad perpetuam in choro psalmodiam, etiam ad alia Gallicana cenobia transiit, presertim postquam S. Apollinarius, Tullensis abbas, huius monasterii curam susceperat circa annum  579, prout ex Fredegario ad annum 24 Guntrammi discimus. Nec sane magni refert quod eminentissimus Norisius in sua Pelagiane heresis Historia existimet quedam huius Regule capita cum ipsa S. Augustini Regula pro uirginibus scripta magnam habere connexionem, cum illis temporibus tanta exstiterit ubique uite monastice unitas, ut diuerse scripte regule in precipuis materiis non differrent, sed solum ab inuicem discreparent in aliquibus ritibus et ceremoniis cuilibet loco et communitati propriis. Hinc, nobiliores scriptores, imo ipse laudatus Norisius, agnoscunt hanc Tarnatensis monasterii Regulam 23 capitulis constantem nunquam pro canonicis regularibus compositam fuisse, sed solis monachis adaptatam; nondum enim tales canonici in Ecclesia exorti sunt.



REGULA MONASTERII TARNATENSIS.



CAPUT PRIMUM.


Si quis fidei ardore succensus, renuntians seculo, monasterium magna dispositione elegerit expetendum, nouitati eius non confestim licentia tribuatur intrandi; sed primum studiosius indagetur, utrum uoluntarie, an necessitate aliqua coactus aduenerit, aut si nulla seruitutis conditione obnoxius teneatur. Quod cum ad abbatis notitiam preposito nuntiante peruenerit, uni de senioribus deputatus tandiu iubeatur aduenientibus deseruire, quousque deuotio eius fuerit patientia teste demonstrata. Sequitur, ut informetur disciplinis regularibus, et que facere debeat, quibusque eum conueniat seruire cognoscat: deinceps omnis regule constitutio relegatur, et ad comprobandam obedientiam eius, dura ei et aspera precepta mandentur, nichil in proprietate  de his que secum exhibuit habiturus. Sed si eius uotum tale est, ut que sua monasterii usibus conferre desideret, oblationem eius ad integrum deuotio sincera commendet, et super altare statuat; unde reposci aliquid sacrilegium iudicatur. Si pecora cuiuslibet generis ad monasterium commigraturus adduxerit, ab abbate pretium consequatur, cui de eodem pretio faciendi quod uoluerit non negetur. Que si abbas noluerit comparare, cui uoluerit uendere permittatur; aut, quod melius est, preposito uendenda committat: pretium uero ipsum,  ut iam dictum est, ab eo cuius res fuerant, dispensetur, dummodo in eius nichil potestate resideat. Nefas est enim ut qui decipulam huius seculi intendit euadere, reseruet unde eum infestatio diabolica ualeat irretire. Clientem uero, et famulum, aut parentem secum exhibens, si postulet in consortio religionis admitti, simili examinatione probatum fratribus conuenit aggregari: et qui fuerat ei ante in seruitute subiectus, frater est in Domini positus seruitio computandus: quia apud Deum, ut Apostolus docet, nulla est acceptio personarum . Ille tamen qui de humili conditione est in germanitatis equalitate susceptus, non aliquo elationis tumore superbiat; sed per humilitatem in eo que bona sunt conualescant: et non solum ei cui equalis  effectus est, sed fraternitati omni, ut uerus famulus Christi, cum pietate et humilitate deseruiat. Quia sicut is, qui maior esse uidebatur in seculo, per humilitatis affectum frater uocatur ex Domino; ita ille sui memor conditionem suam, non altiora petendo despiciat, sed testimonio humilitatis exaltet, ut apud Deum inueniat gratiam. Et nisi expleto anno nullus mutare habitum permittatur. Sed si poscentis fuerit tanta compunctio, ut hoc sibi supplicatione assidua exigat non negari, quod uni fideliter poscenti conceditur, non quasi licitum habeatur. uestimenta  quoque secum delata, que primi anni usus non ualet expendere, redacta in pretium cui abbas preceperit, tribuantur: quia cum alia meruerit indumenta, priores exuuie in sua non erunt potestate, ut exterioris hominis immutatio cum interioris profectu plena ratione conueniat. Nihil de his que perceperit ei sit licitum commutare, nec pro abiectione uiliora, nec pro commodo meliora, sed qualiacunque fuerint attributa, cum gratiarum actione suo tantum usui uindicabit.



CAP. II.

Nulli liceat sequestratam eligere mansionem, nec armariolum, aut aliquid simile, quod pecularius claudi possit, permittatur quasi proprium uindicare. uiam solus, nisi comitatus fratris contubernio, non assumat. Reuertentes ea que foris agi uiderint,  referre non audeant, nisi illa tantum que edificent audientes. Posito seniore uereatur iunior in presumptionem loquacitatis erumpere: sed, ut sepe contingit, si simplicioris nature fuerit senior, tunc iunior que ei precepta fuerint, exsequatur. Festiuitate qualibet celebrem monachum, nisi permissum, non licebit expetere, quia orantem secretius palam Dominus, Euangelio adstipulante, est pollicitus se auditurum .



CAP. III.

Si quis uero a fratribus in quocunque negotio ad ciuitatem, aut ad castellum, siue ad uicum seniore imperante dirigitur, nisi ad illum, quo destinatur, non presumat accedere. Spiritalem se fieri patrem sine abbatis imperio nullatenus acquiescat; sed si causa tante necessitatis exstiterit, aut  cuiuscunque fidelis persone precibus inclinatus interdicta non ualet effugere, quod contradicenti cognoscitur impositum, caritatis intuitu est omnimodis admittendum.



CAP. Iu.

Cum extranea muliere collocutiones absque testibus canonum auctoritate legitima prohibentur; matrum etiam et germanarum fabulis eos misceri secretius nullatenus concedatur: ne in ipsa nouitate militie constitutos seculari presumptione subuertant. Et non a maiore concessa licentia nullus qualibet parte discedat. Nauigium etiam ad ulteriorem ripam sine imperio senioris transuehere non presumat: nec capillos barbamque succidat, aut funiculum uel quodlibet aliud facere audeat, nisi hoc relaxatio senioris admittat. uespertinis et nocturnis horis  quibus fratres alii conquiescunt, qui a mansione aut lectulo suo deesse cognoscitur, corripientibus senioribus castigetur: et in ipsa quiete positus alter alteri non loquatur.



CAP. u.

Qui signo dato, ad opus Dei uel ad quecunque opera tardius uenerit, exclusus pro reati tanti facinoris confundatur. Pro qualibet etiam culpa quamlibet aspera fuerit increpatione correptus, respondere nefas iudicet arguenti, sed humiliando se emendationem delicti doceat secuturam: quia Deus humilibus daturum se gratiam repromisit . Cum eo qui pro admissa culpa ab orationis uel a mense consortio remouetur, preter eum qui eiecti fratris amaritudinem doctrine et caritatis possit  admixtione dulcare, nullus audeat conferre sermonem.



CAP. uI.

In uigiliis, dum lectiones cunctis residentibus releguntur, uel quando orationi incumbunt, intrandi aut exeundi facultatem sibi nullus estimet fuisse concessam. Qui uero communis necessitatis causa compellitur, psallentibus aliis sine cuiusquam reatus timore discedat, continuo ad opus quod agitur reuersurus. Et qui aliis orantibus uel psallentibus fabulari presumpserit, non solum fraternitati, sed etiam diuinitati reum se esse non dubitet. Illud est etiam studendum, ne somnum manus otiose inuitent: atque ideo hec erunt opera in uigiliis facienda, que mentem non occupent, aut grauent operantis auditum, sed que soporis possint repellere torporem.  Orationi autem et uerbo Dei nichil est preponendum. Dominica uero nocte, pro reuerentia resurrectionis dominice, manuum opera conquiescant: quod et certis solemnitatibus conuenit obseruari.



CAP. uII.

Meditantibus etiam fratribus nulli liceat rebus se aliis implicare; nec liberum iudicet a schola, uel ubi meditantur fratres, discedere. Qui uero in hac presumptione proruperit, excommunicationi, ut dignum est, subiacebit. Cellulam alterius, preter abbatem et prepositum, nisi dato signo est illicitum introire: quia ipsis tantum conceditur fratrum secreta cognoscere, et qualiter se unusquisque agat, occulta inspectione perquirere. Et ubi artifices operantur, absque suprascriptis personis, nullus presumat accedere. Aduenientibus quoque nichil  preter humilitatis affectum et debitum famulatum iunior exhibebit, et curam habere de causa, qua uenerit, quandoque reuersurus sit, non presumat, quia hoc seniorum sollicitudo, non iuniorum presumptio, debet inquirere.



CAP. uIII.

Increpare iunior non audeat seniorem; sed si extra regulam aliquid fieri, aut factum esse cognoscit, abbati est aut preposito reseruandum: ut correctione regulari, quod reprehenditur, corrigatur. Quecunque ab aliquo absque testibus admittuntur, si ad abbatis notitiam peruenerit, secretius emendetur: si omnibus innotuerit, coram omnibus est reus admissi criminis arguendus. Qui cogitationum impugnationes consolationis sue causa secretius confitetur, non oportet eum despici, nec aliis publicari,  sed quantum in se est, blanda exhortatione foueri. Qui aliis secreta meditatione psallentibus inconuenienter fuerit locutus, regulariter arguatur. In quocunque ergo opere aut meditabuntur que sancta sunt, aut certe silebunt. Ad mensam loqui specialiter, nisi qui interrogatus fuerit, non presumat. Quod uero necessarium uictui fuerit, prepositum decet agnoscere: et quod secundum consuetudinem deest, secretius iubeat ministrari. Sedentes ad mensam lectionem que legitur cum silentio audiant: si uero defuerit persona lectoris, ad instar cibi sanctarum Scripturarum meditatio ruminetur: ne escam tantum corpus accipiat, sed et uerbo Dei anima pascatur esuriens. Orationibus uacate horis et temporibus  institutis; psalmis et hymnis cum Dominus exoratur, ea plantentur in corde, que proferuntur in uoce. Arator stiuam tenens Alleluia cantet; sudans messor psalmis se auocet; et dum palmitem curuum tondet uinitor falce, aliquid Dauidicum canat. Hec sint uestra carmina; hec, ut uulgo aiunt, amatorie cantiones: hec pastorum sibilus; hec instrumenta culture. De his, que huius seculi homines agunt, nichil cure sit monachis; sed meditatio cordis eorum in timore Domini sit intenta.



CAP. IX.

Omni tempore duabus horis in die spirituali meditationi uacabunt. Aestatis uero tempore matutinis ex more completis, et prima dicta, omnes opera que iubentur assumant. Deinde tertia celebrata, ad expedienda que suscepta fuerant, reuertantur:  nec collocutione quarumcunque fabularum secularium occupentur; nisi fortasse hoc proferat sermo relatoris, quod animam edificet audientis. A sexta quoque hora usque ad nonam uacent quieti uel etiam lectioni. Post horam uero nonam, aut in horto, aut ubi poscit utilitas, usque ad horam lucernarii omnes in unum solatium commodabunt. Hiemis uero tempore, matutinis uel prima transactis, omnibus usque ad tertiam uacare conceditur lectioni. Qua consummata, gratanter quod eis iniunctum fuerit, implere festinent, ut iam dictum est, usque ad horam lucernarii. Hi uero qui deputati esse uidentur culture, hac obseruatione constringi pro operis assiduitate non possunt: sed ut tempus exegerit, aut labor eorum opera iniuncta monstrauerit,  sic consideratione prepositi gubernentur, binis et ipsi horis lectioni nichilominus uacaturi. Quando messes et uindemie colliguntur, bis in die, id est hora sexta et duodecima, refectionem accipiant. Quarta uero uel sexta feria ita moderari opera debent, ut, si fieri potest, statuta ieiunia non omittant. Sed uniuersa, prout utilitas aut labor exegerit, ita senioris iudicio disponantur. Nemo tamen extra monasterium manducet aut bibat: hoc enim Regule non recipit disciplina, ut uel poma uilia resumantur: aquam ipsam ante refectionem legitimam bibere non presumant.



CAP. X.

Quando panes faciunt, uel in omni ministerio corporali, laborem suum mutuo releuabunt; et quamlibet cuicunque operi esse uideantur intenti,  orandi et psallendi tempora non omittant: ut dum escas etigunt preparare carnales, spiritaliter uerbo Dei et bone conscientie meditatione pascantur. De quo tamen opere nullum deesse conuenit, nisi quem retentat infirmitas; aut quem prepositus in alia causa preceperit occupari. Ad cellarium uero talis ordinetur abbatis iudicio, uel consilio seniorum, non qui uoluntates aliquorum, sed necessitates omnium cum timore Domini et fratrum dilectione consideret: cui tamen, absente preposito, concors obedientia prebeatur; et ubi utilitas poposcerit, solatium non negetur.



CAP XI.

Prouisores monasterii tales oportet eligi, uel ordinari, qui alios edificare uite sue probentur  exemplo; quique eleemosynam monasterio deputatam, uel ea que a fratribus colliguntur, summa cura pro Domini timore conseruent. Quia si creditam sibi famulorum Dei negligit seruare substantiam, sicut ait quidam Patrum, ledit Deum, et dispergens eam, rationem est Domino redditurus. Que uero ipsis fuerint pro Dei amore donata, in oblatione monasterii adiuncta omni congregationi proficiant. Qui apostolicam uitam optamus eligere, cur quasi propria uindicemus, que nouimus continuo peritura?



CAP. XII.

Hortulanus ita debet constitui, ut et prepositi et cellarii solatio subleuetur. Et quia olerum beneficiis cellarie iuuantur expense, oportet ut secundum dispensationem cellarii expendantur pariter et colantur. Ferramenta quoque omnia, et  reliqua utensilia ab utraque persona conuenit custodiri: ita tamen ut unicuique quod consignatum fuerit, cum diligentia et summa strenuitate custodiat; et nullus de alterius cella quod ad eum non pertinet, sine uoluntate eius in cuius datum est potestate, presumat auferre. Quod qui facere nefanda auctoritate presumpserit, quia pro minimis rebus scandala generare non metuit, omni congregationi reus esse, dum pretermittit Regulam, doceatur. Nec quis sibi diei opus eligat faciendum, quod tamen constare debet in arbitrio senioris, ut quod utile perspexerit iudicio suo imperet faciendum. Nullus murmurando aliquid faciat, ne quorum sequitur exemplum, consequatur exitum. Nulli liceat ad parentes frequentius commeare: illi tamen persone, que de  proximorum salute probatur esse sollicita, certis quibusque temporibus requirendi aditus relaxetur. Quem tamen uehementer cauere decipulam seculi conuenit; ne dum alios putat posse acquirere, seipsum a Domino faciat alienum.



CAP. XIII.

Ad conuiuium nuptiale nullus accedat: ne per lasciuiam secularium que sunt seculi recognoscat; et, quod absit, ad mundi huius uitam, etsi non corpore, animo reuocetur, sicut dixit beatissimus Cyprianus: Adulterium dum uidetur, et discitur . Qui ioculare aliquid uel risui aptum in conuentu fratrum proferre presumpserit, uel qui cum iunioribus uerba otiosa narrare uoluerit, aut habere amicitias etatis infirme, increpationi, ut dignus est, subiacebit. Si quis quelibet inuenerit,  inuenta non celet, et cognoscenda non occultet. Quod si reperta unius diei spatio conuincitur retentasse, furti contagio se maculatum esse cognoscat. Si quis eum, qui districtionem monasterii non ferens, fugam meditari agnouerit, si non statim prodiderit, perditionis illius participem se esse non dubitet; et tandiu est a conuentu fratrum sequestrandus, quandiu ille ualeat reuocari. Si quis hec non omni uirtute studuerit Domino placitura seruare, et semel ac secundo correptus non emendauerit, reprehensa iuxta etatis formam conuenit uindicari.



CAP. XIu.

Hec sunt que in monasterio constitutio pro Dei amore et timore conuenit obseruare. Propter  quod in unum estis pro timore Domini congregati, oportet ut in domo Domini unanimes habitetis, et sit uobis anima una, et cor unum in timore Domini peruigilans; nichilque habere uos proprium reputetis, sed sint uobis cuncta communia, que uobis abbatis imperio dispensentur, non equaliter omnibus, sed sicut ratio dispensationis, aut causa infirmitatis exegerit; unicuique tamen, secundum quod opus fuerit, tribuatur: sicut in Actibus apostolorum legimus: quia erant illis omnia communia, et distribuebatur unicuique, sicut cuique opus erat . Qui enim aliqua habuerint in seculo, quando expetere monasterium meruerint, libenter tradant omnibus profutura; studentes, ut cum dimiserint facultatem, ipsam simul concupiscendi exuant uoluntatem: et  cum dimittitur possessio, abiiciatur et passio. Qui autem non habuerunt, turpe est ut querant que se non recolunt reliquisse. Et non ideo estiment se felices, quia inuenerunt in monasterio quod foris inuenire non poterant: nec superbiant, quod sociantur eis, ad quos ante accedere pro diuitiarum ubertate, aut pro natalium splendore non poterant: sed sursum cor habeant, et que sunt caduca uel cursu celeri peritura non querant. Ubi autem diuites humiliantur, pauperes non inflentur: ne incipiant monasteria utilia plus esse diuitibus, quam egenis. Nam et illi qui locupletes uidebantur in seculo, fratres ad sanctam societatem ex paupertate uenientes non fastidiose suscipiant: sed talium personarum societate et contubernio gratulentur. Nec ob hoc extollantur,  si ad iuuandas fraternitatis expensas quamcunque facultatum suarum particulam contulerint; et inde postmodum cadant, unde prius ascendere cupiebant. Quid prodest opes dispergere, et pauper fieri pauperibus erogando, si anima misera superbior efficiatur diuitias contemnendo, quam fuerat possidendo? Omnes ergo in unanimitate perstantes honorate in uobis Deum, cuius templa effici meruistis. Imprimis diligamus Deum tota uirtute animi, deinde proximum: ista enim nobis sunt precepta specialiter data. Abbati post Deum impendatur honor, et reuerentia reseruetur: preposito, sicut Dei seruos decet, plena dilectio et concors obedientia commodetur.



CAP. Xu.

In oratorio preter orandi et psallendi  cultum penitus nichil agatur, ut nomini huic et opera iugiter impensa concordent: ut si aliquis preter constitutas horas Domino supplicaturus ingreditur, uotum suum occupatio aliena non tardet. Nolite cantare, nisi quod legitis esse cantandum. Carnem uestram mortificate per abstinentiam, domate ieiuniis atque uigiliis; animam uero uestram nitore bone conuersationis abluite.



CAP. XuI.

Si attenuatus abstinentia frater non ualuerit ieiunia suscepta portare, nisi prandii hora completa, aliquid accipere iudicet indecorum. Illi uero qui incommodo detinentur, et designatas horas non possunt custodire, licite concedatur; percipiant quando possunt Nec debet aliis molestiam generare,  si largior illis fuerit uictus impensus; qui in conuersatione seculari sumptuosius tractabantur; atque ob hoc non beatiores estiment se uideri, quos facit aut natalium mediocritas, aut consuetudo alia fortiores. Nec feliciores iudicent quibus in infirmitate prestatur quod sanis pro obseruantie rigore subtrahitur: et si eis quos parentes delicatius aluerunt uictus aut uestimenta largius tribuantur, non ob hoc debet commoueri fraternitas, quod fortioribus corpore pro constitutione regule denegatur, quod illis caritatis consideratione tribuatur: quia debet esse respectus quanta amore religionis contempserint, cuique se abiectioni diuina inspiratione submiserint. Nec debet supra memorata presumptio paucis impensa ab uniuersitate quasi canonica  reputari. Aequum namque non est, ut in beata habitatione, ubi inclinantur diuites, pauperes erigantur. Sane inequalitate constricti, ita sunt tractandi, ut uires incommoditate confectas uelocius prestatio larga corroboret: nec in infirmitate manentibus discretionem uictus afferat distantia personarum. Qui tamen cum integram fuerint uirtutem corporis assecuti, consuetudinariis habenis abstinentie teneantur; quia decet famulos Dei boni operis consuetudinem non minuere, sed augere.



CAP. XuII.

Non sit notabilis habitus uester, nec intendatis uestibus placere, sed moribus. Cum autem proceditis, simul incedite. Cum ad optatum locum, custodiente Domino, perueneritis, in unum fraternitas cuncta subsistat. In incessu, in statu, in omni  corporis motu nichil indecens uideatur, quod intendentis offendat aspectum; sed illis operam date, que uestre conueniunt sanctitati.



CAP. XuIII.

Oculi uestri, si in quacunque parte porrecti, uultum incurrerint feminarum, animus tamen Deo deditus nulla concupiscentie macula polluatur. Procedentes ergo, quia non prohibemini, nec ualetis contemplationem effugere feminarum, appetere tamen et ab ipsis appeti uelle crimen est. Nec solo tactu et affectu, sed aspectu quoque concupiscentia incurritur feminarum: nec statuatis habere uos oculos pudicos, si geratis animos impudicos: quia impudicus oculus impudici cordis est nuntius. Qui autem in femina libidinis conscia conuertit aspectum, non estimet latere quod mens peccatis grauata  concepit. Sed fac certum esse quod lateat, ut a nullo prorsus homine uideatur, quid de illo faciet inspectore, quem secreta non fallunt, quem occulta latere non possunt? Ille ergo uir sanctus Deo timeat displicere, cui fidelem famulum se cupit ostendere: cogitet, ne animo suo feminas male placituras insinuet: metuat eum omnia uidere, cui humanus actus nichil ualet occulere. Illius ergo timor presens iugiter habeatur, de quo scriptum est: Abominatio est Domino defigens oculum . Quando ergo simul estis in ecclesia, aut in quocunque loco, ubi esse possint presentes et femine, singuli de omnibus curam gerentes uestram studiose pudicitiam custodite. Deus enim qui habitat in uobis, adhibita huiuscemodi sollicitudine,  uos dignabitur custodire. Et si hanc, de qua loquor, oculi petulantiam in aliquo uestrum quis aduerterit, statim monete, ut de proximo corrigatur. Nec se putet maleuolum, quando hoc indicat; et ideo debet publicari qui eiusmodi est, ne in deterius crescat. Si uero admonitus emendare neglexerit, abbati est indicandum, ut ab ipso emendatoriam subeat disciplinam. Si autem nec sic emendauerit, quasi ouis morbida a uestra societate proiiciatur, ne exemplo suo alios perdat, ita enim de cupiditatis uitio est inquirendum, ut cum hoc uitio agnoscitur quis laborare, castigetur a plurimis, cum dilectione proximi et odio uitiorum.



CAP. XIX.

Qui uero litteras uel munuscula cuiuscunque accipere presumpserit, si non statim, a  quo accepit, et que accepit publicauerit, districtioni seuerissime subiacebit. Illa uero que transmissa sunt, peregrinis et ignotis deputabuntur, aut certe incendio cremabuntur. Sane si quis suis filiis, uel aliqua ad se necessitudine pertinentibus aliquid contulerit, in rem communem redactum, cui necessarium fuerit tribuatur. Si uero cui transmissum est, abbas preceperit dari, tanquam reliqua fidelium munera cum gratiarum actione percipiet. Obseruandum est etiam ne interioris anime sordes contrahat uestis munde nimius appetitus. Quapropter secundum prepositi sunt ordinationem lauande. Que tam simplici erunt et natiuo colore procurande, ne disparilitas uestium nutriat arrogantie uitium: et ita sunt indigentibus tribuende, ne uitio auaritie reseruate, prouidendis  singulis detur audacia. Si quis uero his negligenter expetenda putauerit, prepositi sit cura, ut interuersor rerum monasterialium corrigatur. Ante omnia procurantes, ut lites nullas habeatis; si autem diabolo instigante facte fuerint, celeri satisfactione sanentur; et inde proferantur remedia, unde facta sunt uulnera; nec occidat sol super iracundiam uestram. Consuetudinem iurandi abiicite. Sit sermo uester, est est, non non ; quia, sicut Dominus ait: Quod his abundantius est, a malo est .



CAP. XX.

Femine uestrum non frequentent habitaculum, sed cum pro deuotione sua, uel pro amore religionis uestre expetierint monasterium, non eis concedatur interiores monasterii ianuas introire, sed  in oratorio, aut in hospitali domo reddatur illis honor et gratia: non exspectationis causa, sed pro constitutione regule uel monasterii disciplina.



CAP. XXI.

Infirmitatibus quoque, uel aliqua inequalitate laborantibus satis fidelis et strenua debet persona preponi; que et egrotis cum pietate seruiat, et monasterialem disciplinam regulariter custodiat, et que conueniunt infirmis, rationabiliter expendat.



CAP. XXII.

Qui cellario uero uel codicibus preponuntur,  sine murmuratione seruiant fratribus. Codices qui extra horam petierint, non accipiant; et qui apud se habuerint amplius quam constitutum est, retinere non audeant. Hec in nomine Christi agentes, scitis uos proficere, et cum suauitate et quiete in monasterio perdurare. Quando autem necessitas discipline in moribus cercendis dicere uos uerba dura compellit, etiamsi in ipsis modum excessisse uos fortasse sentitis discipline; non a uobis exigitur, ut ueniam postuletis: ne apud eos quos oportet esse subiectos, dum nimium seruatur humilitas, regendi frangatur auctoritas. Tamen petenda uenia est ab omnium Domino, qui nouit etiam eos quos plus iusto forte corripitis, quanta beneuolentia diligatis. Charitas enim, de qua scriptum est, quia  non querit que sua sunt , etiam hic intelligitur custodiri: quia dum alienam nituntur humiliare superbiam, quantum desiderant non possunt humiliari personas. Quia non carnalis, sed spiritalis inter uos debet esse dilectio; et ideo de omnium salute diligentius cogitate: quia de commissis sibi animabus unusquisque redditurus est Domino rationem.



CAP. XXIII.

Preposito specialiter obediatur, multo magis abbati, qui uestrum omnium curam gerit, quia qui illos spernit, spernit eum qui dixit: Qui uos audit, me audit, qui uos spernit, me spernit . Ut ergo cuncta ista seruentur, et si quid seruatum non fuerit, non negligenter pretereatur, sed emendandum corrigendumque curetur, ad prepositum precipue pertinebit; ut ad abbatem, cuius est apud uos  maior auctoritas, referat, quod modum uel uires eius excedit. Ipse uero qui uobis preest, non se estimet potestate dominante, sed caritate seruiente felicem; honore coram uobis prelatus sit, coram Deo subditus sit pedibus uestris. Circa omnes seipsum bonorum operum prebeat exemplum. Corripiat inquietos, consoletur pusillanimes, suscipiat infirmos, patiens sit ad omnes: disciplinam libens habeat, metum imponat. Et quamuis utrumque sit necessarium, tamen plus amari appetat, quam timeri: semper cogitans Deo se pro uobis redditurum rationem. Unde uos magis obediendo non solum uestri, sed etiam ipsius miseremini; qui inter uos quantum in loco superiori, tantum in periculo maiori uersatur.

Donet Dominus ut obseruetis hec omnia cum dilectione  tanquam spiritalis pulchritudinis amatores, et bono Christi odore de bona conuersatione fragrantes: non sicut serui sub lege, sed sicut liberi sub gratia constituti. Ut autem uos in hoc libello tanquam in speculo possitis inspicere, ne per obliuionem aliquid negligatis, semel in septimana uobis legatur. Et ubi uos inueneritis ea que scripta sunt facientes, agite Deo gratias, bonorum omnium largitori: ubi autem sibi quisque uestrum uideat aliquid deesse, doleat de preterito, caueat de futuro; orans ut debitum dimittatur, et in tentationem non inducatur.





[REGULA CUIUSDAM PATRIS.]





DE CUIUSDAM PATRIS REGULA uETERUM TESTIMONIA

 S. Benedictus Aniane abbas in Concordia Regularum  sepissime hanc Cuiusdam Patris Regulam ad  monachos scriptam laudat, ut et aliam ad uirgines: quamuis ipse eas non distinguat, sed utramque promiscue Regulam Cuiusdam appellet, uel Regulam Cuiusdam Patris, ut cap. 8, § 7, et alibi.

 Smaragdus quoque monachus, in commentario ad Regulam S. Benedicti, subinde ex hac Cuiusdam Patris Regula testimonia affert.





OBSERuATIO CRITICA IN REGULAM SEQUENTEM.


 Sub hoc obscuro titulo duplicem habemus Regulam, unam pro uiris, alteram pro sacris uirginibus, nec ullius auctorem scimus; quamuis unus idemque utramque Regulam scripserit. Et quidem, sub hoc etiam incerto titulo, S. Benedictus Anianus in sua Regularum Concordia, atque Smaragdus hanc Regulam sepius citare solent; prout hic notauit Holstenius. Asperior autem reliquis hec regula 32 capita complectens, presertim in  monachos inobedientes uel murmurantes; imo perpetuum ieiunium precipiendo, aliaque precepta durissima filiis suis imponendo. Hinc sepe laudatus Calmetus existimat illam a monachis Scotis olim usitatam, presertim in monasterio de Benchor, ubi S. Columbanus educatus erat; cum S. ille abbas eamdem diuini officii distributionem monachis suis Luxouiensibus prescribat. Et quidem hanc Regulam pro Scotis monachis scriptam agnoscimus; ibidem enim rigida Scotorum disciplina continetur, que omnibus hodierne Scotie et Hibernie cenobiis communis erat, adeoque non unico specialis. Quisquis enim ordinem monasticum in monasterio Culrosensi olim usitatum rite attendat, tunc inueniet longe ante S. Comgelli et S. Columbani tempora hanc rigidam disciplinam apud Scotos monachos uiguisse. Sic  ex uita S. Kentigerni, olim monachi Culrosensis, et postea in Scotia episcopi Glasguensis discimus, illum nutriuisse 900 monachos solo pane et aqua, nec lacticinia adhibuisse, nisi diebus dominicis et festiuis. Deinde Angli boreales in Lindisfarnensi cenobio a Scotis monachis Christiano dogmate et monastica uita instructi, ab esu carnium et uini ac cereuisie potu abstinebant, solo lacte aqua mixto contenti, donec Ceolulfus rex Northumbrie, ibidem factus monachus, suis confratribus moderatum uini et cereuisie usum procurauit. Pari modo discurrendum est de perpetuo ieiunio ubique apud  ipsos usitato, prout ex laudato ordine monastico Culrosensi omnino patet. Adeoque mirum non est, quod Ratramnus Corbeiensis monachus, seculo nono contra Grecos scribens, perpetuum Scotorum monachorum ieiunium commemoret; cum S. Columbanus in sua Regula, cap. 3, precipiat: Ut cibus sit uilis et uespertinus monachorum . . . . Ergo quotidie ieiunandum est, sicut quotidie orandum est. Cum igitur certum sit, in omnibus  Scotorum monachorum cenobiis rigidissimam uiuendi normam olim excultam fuisse; sic hanc presentem Regulam S. Columbe, monachorum Scotorum patriarche, ascriberem, qui unus et unicus inter plures uite monastice legislatores archimandrita appellari potest; ut pote centum monasteriorum conditor, et cuncte discipline monastice per hodiernam Scotiam et Hiberniam, si non auctor, saltem reparator. Iste enim est archimandrita ille de quo S. Columbanus cap. 7 Regule ait: Sub uno archimandrita mille abbates esse, quibus duodenarius psalmorum numerus quaternis uigiliis nocturnis communis erat. Nec in dubium uocari potest quin inter tot Columbina monasteria apud horrida montium iuga plerumque sita, quedam in adeo sterilibus locis erecta sint, ut uix grana frumenti pro  alimento sufficerent, et sic promiscuum lacticiniorum usum admittere debuit Regula, quemadmodum et propotu ordinario lac aqua mixtum, prout cap. 22 conceditur, et etiamnum hodie in sterilibus hodierne montane Scotie regionibus practicatur. Adeoque ueritati proximum est, quod huius Regule auctor exstiterit S. Columba, abbas Hiiensis cenobii, et monachorum Scotorum uerus patriarcha et archimandrita, de quo uen. Beda in sua Historia ecclesiastica scribit, multaque in eius discipulorumque laudes profert.



REGULA CUIUSDAM PATRIS.


IN NOMINE PATRIS, ET FILII, ET SPIRITUS SANCTI.


I. Caueat lector bonus, ne suo sensui obtemperet Scripturas, sed Scripturis sanctis obtemperet sensum suum. Calix passionis amarus est, sed omnes morbos penitus curat. Calix passionis amarus est, sed tamen prior bibit medicus, ne bibere dubitet egrotus. Oportet namque illum qui alterius uulnera mederi cupit, ab omni languoris morbo alienum sanumque subsistere. Nullo alio uitio diabolus monachum perdit, ac trahit ad mortem, quam cum eum neglectis seniorum consiliis suo iudicio defensionique conspexerit confidere.

 II. Primum omnium Deus timendus et diligendus est ex totis uiribus : et proximus magnopere diligendus est, secundum mandatum Domini

III. Deinde uirtus obedientie expetenda est, et secundum uires uniuscuiusque exercenda est: et ad primum uerbum senioris omnes, qui audierint ex fratribus, assurgere oportet: et qui non surrexerit, ueniam petat, et peniteat, quantum iudicauerit senior; et impleat quod iussus est, licet durum uideatur. Obedientia usque ad mortem facienda est, secundum exemplum Domini, obedientis Patri usque ad mortem . Et unumquemque oportet fratri suo seruire, sicut abbati proprio uel patri: sicut  Apostolus dicit: Seruite inuicem in timore Christi . Et iterum: Omnia uestra cum caritate fiant .

Iu. Si quis frater inuentus fuerit inobediens abbati, siue economo, siue alicui ex fratribus, mittendus est in carcerem, et peniteat quantum iudicauerit senior. Si autem post examinationem carceris reprobus inuenitur, semel et bis, iterum atque iterum, abscindendus est ab omni fraternitatis corpore, secundum mandatum Domini dicentis: Expedit enim tibi ut pereat unum de membris tuis, quam totum corpus tuum eat in gehennam ignis : et quia modicum fermentum totam massam corrumpit .

u. Non omnibus presente abbate uel economo obtemperandum, quia unus non occurrit ad omnes:  sed tamen unusquisque fratri seniori obedire contendat, sicut Domino. Quidquid facit proximo suo, Domino facere non ambigat.

uI. Si quis frater murmurans inuentus fuerit, hic ipse mittendus est in carcerem, et opus eius abiiciatur. Penitentiam agat secundum examen senioris. Si permittatur ei, satisfaciet: si autem hoc frequenter facit, eiiciendus est de monasterio.

uII. Ad primum uerbum discussionis senioris, siue economi, siue alicuius fratris, uenia petenda est: et tandiu in terra prostratus donec senior discussionem consummauerit. Si autem senior discussionem iterauerit, et ipse ueniam iterare debet. Si quis tardior ad ueniam inuentus fuerit, siue aliqua uerba religioni contraria, siue pro excusatione delicti sui  protulerit, mittendus est in carcerem; et peniteat secundum quod iudicauerit senior, usquequo corrigatur. Si autem obstinatus inuenitur, separandus est a fratribus.

uIII. Mendacium, et iuramentum, siue uerbum otiosum per omne corpus fraternitatis damnandum est. Si quis ex fratribus, cum quo aliquid horum inuentum fuerit, mittendus est in carcerem, et peniteat usquequo a uitio corrigatur: quia os quod mentitur occidit animam : et Dominus in Euangelio iuramentum prohibuit, dicens: Ego autem dico uobis, non iurare omnino . Et iterum: Omne uerbum otiosum quod locuti fuerint homines, reddent pro eo rationem in die iudicii . Et Apostolus dicit: Omnis sermo malus de ore uestro non  procedat: sed si quis bonus ad edificationem fidei, ut det gratiam audientibus . Si quis ex fratribus post examinationem carceris cauere hec uitia non poterit, eiiciendus est a fratribus, et damnandus est.

IX. Si quis iracundus inuentus fuerit ex fratribus, reus erit in concilio gehenne ignis, nisi peniteat, ut uulnera putrefacta castigatione, scilicet ignis medicamento, exurenda sunt: et tumidum uulnus spiritalis ferri sectione utatur: id est, capitalia et mortalia crimina, que ducunt ad mortem, oportet dure curari et emendari, usquequo corrigatur, et sanus fuerit, secundum iudicium abbatis siue economi.

X. Si quis ex fratribus dixerit uerbum de fratre,  illo non audiente, uel absente, si non ad laudem et dilectionem illius pertineat, hic tanquam blasphemator iudicandus est: et petat a Deo ueniam protinus, et confiteatur fratri hoc quod de illo locutus est. Si autem iterare inuentus fuerit, mittendus est in carcerem, et peniteat dure, usquequo discat illud quod Apostolus dixit: Sermo conditus sit sale . Excusatio delicti ante ueniam non oportet ab omnibus fratribus; post ueniam oportet.

XI. In abstinentia ciborum unam regulam obseruari oportet ab omnibus fratribus, preter senes, et infirmos, siue infantes; et una mensura sit in omnibus: id est, ab hora nona usque ad horam alteram a cibis temperandum est. Nec ante, siue post mensam, que communiter ad cenam fratribus apponitur,  aliquid ori indulgendum est, nisi infirmitas, siue differentia etatis siue corporis, aliquid cegerit. Sed neque ad saturitatem edendum est. Caro et uinum, siue potus, in quo fit ebrietas, refutanda sunt monachis, nec suscipienda, quibus pro Christo crucifixus est mundus, et ipsi mundo. Et ferias monacho non esse super terram, nisi modicum in aduentu fratrum, tanquam Christi, lectior fuerit cibus gratia caritatis. uerumtamen abstinentia tegenda est, ne iactantie uitio decidamus in lapsum: quod pre omnibus uitiis grauissimum est.

XII. Nihil querere debemus ex his que ad seculum pertinent, preter quotidianum panem nostrum, et breue uestimentum, quo induamur. Hec ipsa sine sollicitudine a nobis requirantur; ne inueniamur aliquando  quando de regno Dei non cogitare, et dicatur de nobis: Hec omnia gentes requirunt . uerumtamen monachos semper oportet laborare, et sine sollicitudine uitam suam transigere: omnia quecunque laborauerint, excepto, ut supra diximus, pane exiguo et uestimento, pauperibus distribuant. Cura pauperum semper facienda est, et omnia nostra cum caritate fiant; et sine caritate infructuosa sunt apud Deum opera nostra.

XIII. Arbitrio uniuscuiusque senioris relinquendum est, unde annuum panem monasterio suo prouideat: si ex sarculo aut bubus, ut aliquibus mos est, sicut nobis; aut artificiis, siue negotiis, siue ex conductione mercedis, siue ex quolibet opere.

XIu. Non magnopere curandum est quomodo  unusquisque laboret, sed quomodo unusquisque uiuat. Quomodo res et ratio et situs loci unicuique permiserit, semper laborandum est, et lex Dei, que siue uisibilia siue inuisibilia continet, obseruanda est: et nichil ex mandatis Dei, siue magnum siue minimum, pretereundum est: Quia qui transgreditur unum, factus est omnium reus .

Xu. Propositum monachi quod promisimus, ex toto corde et ex tota dilectione exercendum est et faciendum: quod in tribus abrenuntiationibus consistit. Primo omnino omnes facultates nostras respuere debemus; et omnes diuitie mundi aliene esse a nobis noscuntur. Deinde in secundo loco, omnia uitia carnis et anime relinquenda sunt et cauenda:  et omnis ira, et indignatio, et clamor, et blasphemia auferatur a uobis, cum omni malitia . Tertia igitur abrenuntiatio est, hec omnia quecunque uidentur, siue in celo, siue in terra, siue in mari, seu et in omnibus creaturis Dei, non solum nichil ex his assimilare Domino debemus, sed omnia etiam illa inferiora nostri arbitrari a nobis oportet: qui ut pote nos ultra illa ad celorum regna, et ad ipsius Domini notitiam extendimus. Et ideo his sanitati sentientibus, et mox transeuntibus non magnopere intendimus; secundum quod Apostolus dicit: Omnia que uidentur temporalia sunt: que autem non uidentur, eterna sunt .

XuI. Silentium in omnibus sectandum est, et tacendi disciplina per omnia facienda est; maxime  autem iuxta missam et mensam: sed in omnibus nichil loquendum est, nisi quod necessitas poposcerit. Si quis preter hanc disciplinam cum clamore et acerbiore sermone responderit, notetur usquequo corrigatur. Si autem hoc uitio curari non poterit, eiiciatur ab unitate fratrum.

XuII. Nihil possidendum tanquam proprium, et specialiter inter monachos; sed sint eis omnia communia. Qui autem dixerit: Meum est hoc, aut illud, peccauit coram Deo; nisi tantum per obreptionem sermonis, sed pro hoc ipso tamen ueniam petat a Deo, et caueat de reliquo, et ne iterare audeat. Si quis ex hoc uitio existat insanabilis, expellendus est ab uniuersis fratribus: quoniam uitium philargyrie grauissimum est pre omnibus uitiis, et radix omnium  malorum est philargyria .

XuIII. Si quis ex fratribus lugubriori lapsu, id est, fornicationis, ceciderit, eiiciendus est de congregatione fratrum, et usque ad diem mortis, siue in alia regione, peniteat. Sorores igitur raro uidende sunt, et frequenter loqui ad eas uelle prohibemus; ne occasionem inueniamur dari infirmis. Beneficia tamen et munificentiam prestare illis ex toto corde precipimus: quoniam sunt membra Christi, et matres Domini; et per uirginem nos redemit Christus. Sed tamen per fidelissimos et probatissimos donaria mittenda sunt illis, ut euitetur occasio maledicti, gratia hominum pessimorum.

XIX. Non quisquam congregationi fratrum preesse permittendus, nisi qui obediendo didicerit ea  que aliis precipi debeant: sed si forsan in Scripturis sanctis satis sufficienter instructus est, tamen si factorum gestis adhibeat fidem, id est, ea que docet, opere compleuerit, humilitatem ex caritate, patientiam et mansuetudinem ostendendo, et uoluntatem senioris implendo, et omnia mandata Domini agendo.

XX. Si quis ex senioribus, siue is qui abbas nuncupatur, uoluptuosus existat, et ebriosus, et diues; et qui huic seculo conformatur, id est, in curribus et in equis de loco ad locum discurrat, hic non solum principatu fratrum indignus est, uerum etiam homicida animarum iudicandus est: et alius monasterio eius preesse constituatur. Sin uero non poterint,  monachi ab illo exeant, et ille excommunicetur. Si uero peniteat, subdat se sub manibus senioris, et seruituti se subiiciat, donec probauerit is qui preest.

XXI. Monachos in curribus et in equis discurrere, preter infirmos, sed debiles et claudos, non permittimus. Si autem hoc fecerint, alieni sint ab unitate fratrum.

XXII. Fratribus, quibus habitatio in sterili terra, id est, absque pane, et sunt in montanis et fructuosis, modicum lactis permittimus cum aqua mixtum. Habitare autem monacho uno cum feminis, id est, cum matribus et sororibus, non permittimus.

XXIII. Quomodo nos obedire ei oportet, qui nos ad opus mandati cohortatur? Sicut infans obtemperat  nutrici, siue que ad ubera sua eum inuitat; imo si quid promptius et celerius, pro eo quod multum pretiosior uita futura quam presens, obedire usque ad mortem oportet.

XXIu. Quomodo seniorem oportet fieri ad fratres? Tanquam si nutrix foueat paruulos suos, diligens et confortans singulos; et uiam perfectionis eis aperiat; et ipse procedat in omni perfectione, et sanctitate cordis et corporis; et sine ulla exceptione personarum omnes pariter et sincera dilectione, tanquam natos proprios, ex toto corde diligat. Si uero uiderit aliquem illorum mandatum Domini preterire, non ira erga eum moueatur, sed commiseratione et compassione; secundum illum qui dixit: Quis infirmatur et ego non infirmor? Quis scandalizatur, et ego non uror ? Si uero negligens in his que ad usus corporis et anime pertinent, sine dubio subiicietur illi sententie, que dicit: Ite, maledicti, in ignem eternum, qui preparatus est diabolo et angelis eius. Esuriui enim, et non dedistis mihi manducare; sitiui, et non dedistis mihi bibere : et ea que sequuntur. Et, maledictus homo qui facit opera Dei negligenter .

XXu. Si quis ex senioribus et abbatibus iracundus inuentus fuerit, notetur usque corrigatur. Si uero ab hoc uitio insanabilis fuerit, ab imperio fratrum destruendus est, quoniam siue iuste, siue iniuste, irasci non oportet.

XXuI. Si quis seniori suo detraxerit, non seniori detrahit, sed Domino, cui opus facit senior. Si uero  hoc frequenter faciat, abscindatur a fraternitate ac sollicitudine fraterni corporis. Si uero peniteat, remittenda sunt peccata sua. Detrahentem, inquit Propheta, secreto proximo suo, hunc persequebar .

XXuII. Si quis inuentus fuerit in aliquo spernere seniorem suum, non hominem spernit, sed Deum, et reliqua. Si quis hoc faciat, peniteat, et reconciliabitur seniori suo. Et omnia quecunque senior preceperit, secundum mandatum Domini explenda sunt.

XXuIII. Si quis ex fratribus negligens inuentus fuerit erga supellectilem monasterii, hic reus sacri peculii iudicandus est. Si quis uiderit, eaque in die  adiuuari et corrigi preterierit, hic tanquam neglector et peruersor sacre substantie iudicandus est. Quoniam oportet unumquemque laborare, et considerantius agere erga substantiam monasterii, ut ipse esset omnium dominus, et omnibus dominetur. Et iterum per nimiam humilitatem tanquam alienum se existimet, et ut nichil preter quotidiana ex ea requirat paximatia.

XXIX. Si quis ad uocem compulsoris, siue inuitantis ad aliud quodcunque, non statim surrexerit, hic inobediens reus est. Petat ueniam ad Deum, et iterare non presumat. Quoniam oportet unumquemque ad primam uocem inuitantis assurgere; uelut carbo ignis ardentis ascendisset super eum. Si autem obedientia hec non fuerit, quam dicimus, mortua  est, et non acceptabilis apud Deum. Omne autem quod non est ex fide, peccatum est . Cum gaudio semper operandum est: Gaudete in Domino, iusti, et semper decet collaudatio . Et iterum Apostolus dicit: Gaudete in Domino semper: iterum dico, gaudete . Si autem triste aliquid oblatum fuerit a nobis in donis Dei, non erit acceptabile apud Deum.

 XXX. Tribus conuentibus diei, totidemque noctis tempore in ecclesia conueniendum: tres psalmi in unoquoque conuentu diei canendi sunt? duodecim uero in nocturnis conuentibus cantabuntur, preter illam missam que celebratur ortu solis. Orationes uero et due lectiones, una de ueteri Testamento, et alia de Nouo, in singulis noctis conuentibus dicende sunt. In his uero conuentibus, id est, sabbati et dominice, usque ad gallorum cantus, missa celebranda est: et quomodo uires uniuscuiusque sufferre potuerint, excubie peragende sunt.

XXXI. Is uero qui ad primum psalmum in die non occurrit, in conuentum fratrum non recipietur; sed postea in publico ueniam petat. Si uero frequenter hoc faciat, confutabitur usque dum corrigatur. In  noctis tempore usque ad secundum psalmum dilatio prebetur.

XXXII. In diebus uero dominicis eucaristia semper accipienda est ad remedium peccatorum: sed cum puro corde et omni sanctitate cordis et corporis oportet nos accedere ad corpus et sanguinem Domini nostri Iesu Christi. Amen.





REGULA CONSENSORIA MONACHORUM. 





OBSERuATIO CRITICA IN REGULAM SEQUENTEM.

Huius Regule auctor est incertus, quamuis sacre antiquitatis mangones illam hactenus pro prima S. Augustini Regula uenditauerint, eiusque S. doctoris antiquis operum editionibus interpolare ausi fuerint. Hodie enim omnes eruditi consentiunt, S. Augustinum nullam  aliam Regulam scripsisse, nisi unam ad uirgines, quam Holstenius in huius codicis tertia parte adducit, de qua igitur suo loco plura dicemus. Interea breuis est hec Regula, nouem articulos solummodo continens, generalia  quedam precepta circa statum monasticum tradens, haud aliunde dicta Consensoria monachorum, nisi quia communi omnium in illo monasterio presentium consensu promulgata fuerit; prout ex exordis colligimus. Antiquitatem autem eiusdem satis denotat,  quod auctor citare soleat S. Scripturam iuxta antiquam uulgatam, non uero secundum S. Hieronymi uersionem.



REGULA CONSENSORIA MONACHORUM.


 I. Communi definitione decreuimus apud nos, quod nunquam postmodum ab ullo poterit infringi.

Residentibus nobis in monasterio in nomine Domini nostri Iesu Christi omnibus placuit, secundum apostolicam traditionem, unum sentire et communiter possidere; sicut scriptum est: Unum sentientes  in Domino . Et nemo quidquam proprium uindicet: sed sicut scriptum est in Actibus apostolorum: Habentes omnia communia, et nemo quidquam suum esse dicebat , quod et nobis scriptum est. In Domino ergo iure obseruationis et legis nos teneamus, et in eo usque in finem permaneamus: quoniam scriptum est: Qui permanserit usque in finem, hic saluus erit .

II. Si quis autem uenire desiderat ad congregationem fratrum, qui in unum esse uidentur, non ignorans Euangelii dictum, quo dixit: uendat omnia sua, eroget egenis et pauperibus . Et iterum: Abneget semetipsum sibi, et tollat crucem suam, et sequatur Christum . Et ne tractet in corde suo  de uictu, aut uestimento, et ceteris, que necessaria sunt corpori, ipso Domino in Euangelio premonente et dicente: Nolite cogitare dicentes: Quid edetis, aut quid uestiemini? hec enim gentes cogitant. Scit enim Pater uester, quia horum omnium indigetis. Querite regnum Dei et iustitiam eius, et hec omnia apponentur  uobis .

III. uerumtamen antequam statuat esse in monasterio, probet propositum fratrum atque exemplum, et ipse probetur in omni conuersatione ab illo qui prior est, et ceteris consentientibus: propter illud quod Propheta docet et admonet, dicens: Amicum noli cito comprobare.

Iu. Sed si contigerit ut aliquis ex qualibet causa necessitatis a monasterio fuerit abstractus, ne uel mente concipiat secum aliquid ferre de his omnibus que in monasterio fuerint; siue etiam que secum aliquando attulerat; siue ea que cum fratribus acquisierit, quia scriptum est: uir mutabilis in lingua incidet in mala . Et iterum, ut nullum  omnino de fratribus secum prouocet: ne magis destructor quam edificator monasterii iudicetur; propter illud quod scriptum est: Qui non est mecum, contra me est: et qui mecum non congregat, dispergit . Et quicunque prouocatus ab aliquo de monasterio uoluerit abscedere, aut redarguat prouocantem, aut indicet abbati, cui utique de his que in commune decreuimus nichil est subtrahendum, quia scriptum est: Pacifici sint tibi multi; sed unus ex mille sit tibi consiliarius 

u. Iugiter hec que scripta sunt cum summa diligentia obseruanda sunt ab abbate usque ad omnes fratres. Aut si quis ab aliquo doctrinam audierit, preterquam in monasterio consecutus est ab eo cui se credidit, hanc aut non suscipiat, aut eam non subtrahat  doctori, quia scriptum est: Omne quod manifestatur lux est . Si enim bona fuerint, collaudanda sunt; si uero praua, reprobanda.

uI. De his autem fratribus qui in unitate consistunt, si quis subito aduersus alterum altercatus fuerit semel, sed secundum Euangelium, ei liceat exorare. Si autem noluerit se emendare, ille cui iniuria irrogata est, cum post primam uel secundam correptionem non reuocauerit contumacem, denuntiet et illud abbati: ne per taciturnitatem et ille et frater suus periclitentur; sicut Propheta ait: Qui occultat inimicitiam instruit dolum .

uII. Si uero, ut fieri solet, incursio repentina superuenerit aut hostilitas, ut impossibile sit fratribus in unum fugam petere, propter insectationem inimicorum,  et postmodum Deo fauente euaserint, et potuerint peruenire ubi abbatem esse cognouerint, uelut filii ad patrem festinare debebunt. Nec ullo  modo poterunt separari, quos diuina caritas sociauit: quia cautum est: Perfecta dilectio foras mittit timorem .

uIII. Si quis autem, quod superius diximus, causa necessitatis detineat id quod a monasterio secum portauerit, necesse habebit ubi abbas suus est illud perferre, quia non poterit proprie retinere quod per pactum ad omnes pertinet, et Deo utique est consecratum. Sed si cogitauerit de his aliquid retinere, contradictor Apostoli esse uidetur, qui ait: Nemini quidquam debeatis, nisi ut inuicem uos diligatis .

IX. Omnia ergo que in isto libro continentur, omnes fratres obseruent atque subscribant, quia unum in Domino esse desiderant. uerum propter  illos ista sunt cauta, qui in omnibus stabiles esse noscuntur.





LECTORI.


Consensorie monachorum, quam sacre antiquitatis mangones hactenus pro Regula S. Augustini uenditarunt, aliud ueteris Regule fragmentum subiungo, quod itidem sub Augustiniano nomine delitescit, a quo doctissimi grauissimique uiri iure merito id iampridem abiudicarunt. Nam Augustinum nonnisi unam regulam, eamque uirginibus scripsisse certum est, quam nos infra suo loco exhibemus. Tertiam uero illam, de uita eremitica ad sororem, longius ab Augustini euo styloque abesse res ipsa indicat, et nos B. Aelredi Rieuallensis in Anglia  abbatis esse certo scimus, qui circa annum Christi 1150 uixit. Fors faueat, ut huius quoque fragmenti auctor uel etas certioribus indiciis innotescat.





[ALIA REGULA INCERTI AUCTORIS.]





OBSERuATIO CRITICA IN REGULAM SEQUENTEM.

 Que de superiori regula diximus, et huic applicari possunt; quia auctor incertus est, et male hec regula S. Augustino, tanquam secunda eius, attribuitur. Quinque tantum articulos continet, quorum primus circa officii diuini dispositionem plerumque uersatur, ubi auctor uesperas a lucernario distinguit, ad quod officium ordinat unum psalmum et unum responsorium, tres antiphonas et tres lectiones, quam officii diuini distributionem  uidetur ex S. Cesarii et S. Aureliani Regulis desumpsisse. Unde existimat reuerendissimus Calmetus  in suis Obseruationibus criticis, hanc regulam scriptam fuisse pro aliquibus monasteriis Gallie uel Hispanie ad mare Mediterraneum sitis. Interim hic notari uelim, hoc tempus dictum lucernarium, nostrarum uesperarum tempori conuenire, nec per illud intelligi completorium a S. Benedicto inuentum, quasi totius diuini officii complementum; et ideo illo peracto in monasteriis Benedictinis nullus audebat loqui uel publice legere;  cum tamen iuxta Regulam monachi post lucernarium in unum conueniebant, et publicas lectiones audiebant.



ALIA REGULA INCERTI AUCTORIS.


 I. Ante omnia, fratres karissimi, diligatur Deus ; deinde proximus : quia ista precepta principaliter nobis sunt data. Qualiter autem oporteat nos orare uel psallere, describimus: id est, in matutinis dicantur psalmi III, LXII, uI et LXXXuIII, cum debitis antiphonis, uersibus et responsoriis. Ad primam et tertiam dicantur sui psalmi, antiphone due, lectiones due. Simili modo ad sextam et nonam dicantur sui psalmi, cum debitis responsoriis  et antiphonis. Hoc idem in uesperis et completorio seruetur. Ad lucernarium autem psalmus unus, responsorium unum, antiphone tres, lectiones tres. Et tempore opportuno post lucernarium, omnibus sedentibus, legantur lectiones. Nocturne autem orationes mense Nouembri, Decembri, Ianuario et Februario, antiphone duodecim, psalmi sex, lectiones tres; Martio, Aprili, Septembri, Octobri, antiphone decem, psalmi quinque, lectiones tres; Maio,  Iunio, Iulio et Augusto, antiphone octo, psalmi quatuor, lectiones due.

II. Operentur a mane usque ad sextam, et a sexta usque ad nonam uacent lectioni; et ad nonam reddent codices. Et postquam refecerint, siue in horto, ubicunque necesse fuerit, faciant opus usque ad horam lucernarii. Nemo sibi aliquid uindicet proprium, siue in uestimento, siue in quacunque re: apostolica enim uita optamus uiuere . Nemo cum murmure aliquid faciat, ut non simili iudicio murmuratorum pereat. Fideliter obediant: patrem suum post Deum honorent; preposito suo deferant, sicut decet sanctos. Sedentes ad mensam taceant, audientes lectionem; si autem aliquid opus fuerit, prepositus eorum sollicitus sit. Sabbato et dominica, sicut  consuetudo est, qui uolunt, uinum accipiant.

III. Si opus fuerit ad aliquam necessitatem mitti, duo eant. Nemo extra monasterium sine precepto manducet neque bibat, non enim hoc ad disciplinam pertinet monasterii. Si opera monasterii mittantur  fratres uendere, sollicite caueant ne quid faciant contra preceptum; scientes, quoniam exacerbant Dominum in sanctis suis. Si aliquid emant ad necessitatem monasterii, sollicite et fideliter, ut serui Dei, agant.

Iu. Otiosum uerbum apud illos non sit. Mane ad opera sua sedeant; post orationem tertie eant ad opera sua; non stantes fabulas contexant, nisi forte aliquid sit pro utilitate anime: sedentes ad opera, taceant, nisi forte necessitas operum exegerit ut loquatur quis.

u. Si quis autem non omni uirtute, adiuuante misericordia Dei, hec conatus fuerit implere, sed contumaci animo despexerit: semel atque iterum commonitus, si non emendauerit, sciat se subiacere discipline monasterii, sicut oportet. Si autem talis  fuerit etas ipsius, etiam uapulabit. Hec in nomine Christi fideliter et pie obseruantes, et uos proficietis, et nobis non parua letitia erit de uestra salute. Hec sunt que ut obseruetis precipimus in monasterio constituti.





[ANTIQUUS ORDO ROMANUS.]





ADMONITIO IN SEQUENTEM ORDINEM ROMANUM.


ueteri Calendario Romano et Liturgie Gallicane expositioni  subiicere libet antiquum Ordinem Romanum, ad usum monasteriorum ab annis circiter mille accommodatum, cuius antiquitatem probat non solum codicis Morbacensis, a quo illum accepimus, character annos minimum 900 representans, sed etiam uarii ritus qui in ea prescribuntur, qui iam dudum et in Romana Ecclesia et in Galliarum monasteriis, quibus usui fuisse  uidetur, obsoleti sunt. Imprimis est illud quod festum de conceptione B. uirginis, qua incarnatum Dei uerbum annuntiante angelo in utero suscepit, hebdomada ante natale Domini celebrari prescribit: quem ritum commendat concilium Toletanum X, anno 656 celebratum, tanquam per diuersas iam mundi partes obseruatum, seruantque hactenus Ecclesie Mediolanensis et Toletana. Nec minus antiquitatem spirat ordo sacrorum librorum in nocturnis uigiliis legendorum, quo prophetas post Epiphaniam, non epistolas Apostoli, legendos decernit, id quod alio in codice Morbacensi annorum minimum mille prescriptum reperimus. Eamdem antiquitatem  representare existimamus ritum post communionem annuntiandi a diacono uentura festa, qui nullibi nobis aliquando prescriptus occurrit.

Porro cum plura notatu digna hoc in ordine uideantur, illud presertim singulari consideratione ponderandum est, quod orationes post oblationem dicende secrete nullo alio audiente recitande prescribuntur, qui locus  sufficere debet ad refutandos nonnullos nouitatum amatores, qui contra uniuersalis Ecclesie Romane consuetudinem, propria auctoritate integram missam, secretas orationes canonemque ipsum eodem uocis sono, hoc est alte pronuntiant. Nam quod respondent uariis antiquisque auctoribus secretas et canonem sub silentio recitari prescribentibus, quod, inquam, aiunt, silentium, apud illos cantui tantum, non alte uoci opponi, omnino falsi conuincitur, ut nullus sit amplius effugiendi locus, cum SECRETE NULLO ALIO AUDIENTE ante annos mille in Ecclesia Romana aliisque ipsius ordinem sequentibus hec dicerentur.



ANTIQUUS ORDO ROMANUS AD USUM MONASTERIORUM, AB ANNIS CIRCITER MILLE ACCOMMODATUS EX MS. CODICE MORBACENSI. IN NOMINE DEI SUMMI INCIPIT BREuIARIUM ECCLESIASTICI ORDINIS, Qualiter in cenobiis fideliter Domino seruientes, tam iuxta auctoritatem catholice atque apostolice Romane Ecclesie, quam et iuxta dispositionem Regule S. Benedicti missarum  solemniis, uel natali sanctorum, siue officiis diuinis anni circuli die noctuque, auxiliante Domino, debeant celebrare, sicut in sancta ac Romana Ecclesia sapientibus ac uenerabilibus Patribus traditum fuit.

 Primitus enim in Aduentum Domini cum omni officio diuino a kalendis Decembris incipiunt celebrare, et in ipsa nocte initiantur legi ad uigilias Esaïam prophetam usque in Natalem Domini, semper a capite rependendum ipsum leguntur. Deinde una ebdomada ante Natale Domini de [a 1Kb] conceptione S. Marie incipiunt canere. In ipsa uero ebdomada quarta et sexta feria seu et sabbato stationes publicas faciunt, et omnes ieiunium faciant, et missarum solemniis cum omni officio diuino de ipso ordine pertinentem celebratur. In ipso uero sabbato sacerdotes et ceteri ministri Ecclesie, si necesse fuerit, ordinantur. Si autem et uigilie uenerint natalis Domini sabbato precedente hebdomata, omnem celebrationem uel ordinationem quam diximus usque in sabbatum consummantur.  In ipsa autem ordinatione sacerdotum preter quatuor tempora anni, nullatenus ordinatur. Id est primum uer, quod est ebdomata prima mensis primi Martii: ita tamen si ipsa ebdomata infra Quadragesima contigerit. Deinde requiritur aliud tempus estatis, quod uenit mense 4 Iunii, quod sequitur ebdomata prima post Pentecostem. Sequitur tertium tempus autumni, quod est mensis septimi Septembrii, quod agitur tertia ebdomata ipsius mensis. Inde sequitur quartum tempus anni hiems, quod est mensis decimi, December sicut supra diximus. Hoc est ebdomata prima ante Natale Domini ordine quo diximus quarta et sexta feria seu sabbato celebrantur.

Gesta [b 1Kb] S. Eugenie uel eius commemorationem  pridie Natalis Domini tantum ad uigiliis celebrantur. Matutinis uero de supradicto die pridie Natalis Domini eius missa hora tertia cantatur et celebratur. Ipsa uero die nisi forte dominica contigerit omnes publicum ieiunium faciant, et hora nona uigilia Natalis Domini missas celebrant, et alleluia minime canuntur. Omni uero tempore quando ieiunium faciunt, et hora nona missas celebrant, nec Gloria in excelsis Deo nec alleluia canuntur. In ipsa uero uigilia Natalis Domini in cenobiis monachorum nocte superueniente paululum requiescunt; deinde surgentes temporius, celebrant sicut decet uigilia Domini. Id est expletis nouem psalmis cum antifonis seu nouem lectionis de humeliis S. Augustini uel pape Leonis aut S. Grigorii cum responsoriis, et finiunt uigilia, deinde  secuntur matutine cum antefonis. Expletis uero matutinis, preparantur se qualiter missas celebrare debeant; et [c 1Kb] ut gallus cantauerit: mox cum omni  decore uel ordine sacerdotum ad missas ingredientur. Expleta uero missarum solemnia, communicent omnes, et in ipsa nocte ad missas semper Gloria in excelsis Deo, alleluia pariter canunt. Deinde mox luce super ueniente, procedunt ad [d 1Kb] aliam ecclesiam, et similiter celebrantur aliam missam sicut et prius. Similiter iterum competente hora diei procedant ad ecclesiam, et celebrant missas sacre Natiuitatis Domini. Unam postquam gallus cantauerit, aliam mane prima, tertiam in die, sicut mos est, in honore sancte Trinitatis celebrantur, sicut S. Gregorius in humiliis suis loquitur dicens: Quia missarum solemnia ter hodie celebraturi sumus; ita et nos oportet ut similiter sancte Natiuitatis Domini diem in Trinitatis numero missarum solemnia celebremus.

 Modus autem uel ordo in agendis missarum solemniis tam ipsius diei, quam et omnium principalium festiuitatum talis esse uidetur. Cum autem hora appropinquauerit, ut missas intreant, ingrediuntur sacerdotes et leuite in sacrarium, induent se uestibus, cum quibus missas celebrare uidentur. Ordinantur per ordines, sicut mos est, ipsas oblationes reuerenter ad sedem suam, et iterum lauet manus. Item in monasterio ubi non ingrediuntur femine, postquam primitus sacerdos lauaret manus, ingrediuntur sacerdotes cum leuitis in sacrarium, et accipient oblationes, et procedant de sacrario, et offerentur super altare, canentibus interim fratribus offerturia. Deinde uero accedens sacerdos ante altare, et accipiens proprias oblationes eleuatis oculis et  manibus cum ipsis ad celum orat ad Dominum, et ponet eas super altare. Similiter offerat et uinum. Diaconi uero uadant retro sacerdotum, et ordinantur super ordinem. Subdiaconi autem ambulant retro altaris, et statuuntur per ordinem. Sacerdotes autem stent in ordine suo ante altare. Tunc uero sacerdos dextra leuaque aliis sacerdotibus postulat pro se orare; et inclinans uultum ad terram, dicat orationem et [e 1Kb] secrete nullo alio audiente, nisi tantum ut uenerit ad hoc uerbum Per omnia secula seculorum, et dicant omnes Amen. Statim dicat Dominus uobiscum. Deinde dicit Sursum corda. Deinde Gratias agamus Domino Deo nostro, et ingrediatur in prefationem, ita ut ab omnibus pene audiatur. Deinde cum uenerit ut dicat Adorent Dominationes, omnes sacerdotes uel  leuite inclinent uultum ad terram. Cum autem peruenerit ut dicat Supplici confessione dicentes Sanctus, inclinent iterum diaconi, clerus, cum omni populo.  Proclamantibus uero cum magna reuerentia et tremore Sanctus, incipit sacerdos canonem dissimili uoce leniter. Ipsi uero presbyteri, diaconi, subdiaconi semper permanent inclinati usque in eo loco ubi dicant, Nobis quoque peccatoribus, et mox ut ueniret ad hoc uerbum propitio ac sereno uultum respicere digneris, inclinato capite sacerdos ante altare suppliciter deprecans usque dum dicit, ut quotquot ex hac altaris participatione. Cum autem surrexerint subdiaconi, unus ex ipsis uenit, et accipit patenam ab acolytho, et reuertetur in ordine quo steterat, et tenens eam ante pectus suum usque dum dixerit Omnis honor et gloria. Sacerdos uero cum uenerit ut dicat per ipsum et cum ipso eleuat oblationes proprias de altare, et mittit in ore calicis, tenente ipso calice a diacono,  subleuans eum modice usque dum dixerit Per omnia secula seculorum, amen. Sacerdotes uero et diaconi usque in istum locum semper manent inclinati, preter tantum diaconus qui ipsum calicem subleuatur. Subdiaconus autem qui patenam tenet, tradat eam ad ipso uerbo diacono, ubi dicit omnis honor et gloria; et ille tenet eam usque dum finiatur oratio dominica, et porriget eam sacerdoti. Sacerdos uero post orationem dominicam oratione subsecuta, accipiens oblationes et ponat eas in patenam, et frangat modicum de ipsa oblatione, et mittat in calicem ter faciendo crucem, et dicat Pax Domini sit semper uobiscum, et faciat populus pacem. Deinde uero sacerdotes confrangant ipsas oblationes super altare, si necesse fuerit. Diaconi uero iuxta altari, tenente subdiacono  ante ipsis patenam, et [a 1Kb] confrangant ipsas oblationes, canentibus interim fratribus Agnus Dei. Deinde communicent sacerdotes et leuite in ordine suo. Postea quidem accipiens diaconus calicem in dextera parte altaris, eleuans eum in manibus suis, pronuncians natalitia sanctorum in ipsa hebdomada uenientia, ita dicendo: Illa feria ueniente, natale est S. Marie, aut confessoris, uel alius sancti cuius euenerit, secundum martyrologium. Et respondent omnes Deo gratias. Post hec canentibus interim antifona ad communionem, communicantibus iis omnibus, dat orationem sacerdos, et dicat diaconus Ite, missa est. Respondentibus omnibus Deo gratias, et completum est: Post hec reuertetur sacerdos ad sacrarium cum ministris ecclesie, uel omni ornatu, sicut prius exierit;  et exuant se uestibus cum quibus iam missarum solemnia celebrauerunt, et consummata sunt omnia.

Post natiuitatem uero Domini usque in octabas, preter sanctorum festiuitatibus, omne officium diuinum tam in die quam in nocte de ipsa die natalis Domini est canendum. Octabas Domini in omni officio diuino nocte et die, ordine quo in natali Domini in omnibus obseruatur. Deinde usque in Theophania, preter dominicis diebus uel nataliciis sanctorum, de cotidianis diebus canetur. Pridie Theophanie [b 1Kb] ieiunium  publicum faciant, et hora nona missa celebrentur, et medio noctis tempore ingredientur ad uigilias, psalmos quoque uel lectiones uel responsoria de ipso die canentes tantum de muneribus Magorum et baptismo. De nuptiis uero que facte sunt in Chanan Galilee, octabas Theophanie celebrantur. Omne ebdomada usque in octabas Theophanie canuntur. Missa uero Theophanie ordine quo diximus natale Domini secuntur. Postea quidem, die secundo, mense Februo, quod est Iu nonas ipsius mensis, celebrantur cum magno decore uel accensis multis luminibus purificationem B. Marie, quando obtulit Dominum Iesum Christum in templo, et accepit eum B. Simeon in ulnis suis, et benedixit Deum.

Post natiuitatem uero Domini usque quindecim  diebus ante initium Quadragesime Isaïam atque Ieremiam et Ezechiel et Daniel, seu et XII prophetas minores cum expositionibus eorum legantur. Epistole uero Pauli apostoli omni tempore in posterioribus lectionibus in die dominica ad uigilias legantur. Tractatus uero S. Hieronymi, Ambrosii, uel ceterorum Patrum, ut ordo poscit, legantur. In tempori ueris, hoc est quindecim diebus ante initium Quadragesime, quinque libri Moysi, cum Hiesu Naue et Iudicum atque Rut usque quindecim dies ante Pascha. Inde uero librum Isaïe prophete et Lamentationes Hieremie, Osee et Zacarie unde ad passionem Christi conuenit. In diebus autem Pasche epistole apostolorum et Actus atque Apocalypsis usque Pentecostem. A Pentecostem uero libri Regum et Paralippominon,  deinde Salomonis libri, Iob, Tubie, Iudit, Ster atque Machabeorum usque calendas Decembris.

In uigiliis omnium apostolorum et ceterorum sanctorum pluralium omnes ieiunium faciunt. Et hora nona natale eorum preuenientes absque Gloria in excelsis Deo et alleluia missarum solemnia celebrantur, et ipsa nocte ad uigilias passiones eorum uel gesta leguntur. Quod si in Dominica natalitia uenerint tam in aduentu Domini quam et omni tempore, psalmi cum eorum passionibus, uel gestis cum responsoriis uel antefonis de istis pertinentibus canuntur. Si autem gesta eorum minor fuit, quod IX lectionibus sufficere non possit, in tribus tantum posteribus lectionibus leguntur, et octabe eorum cum responsoriis  uel antefonis suis, missarum solemniis, sicut et in die primo festiuitates eorum ita celebrantur. Quod si in eorum octauas natale sanctorum uenerit, precedente die octauas eorum celebrantur per auctoritatem sancte Regule. Omni tempore diebus dominicis legitur lectio S. Euangelii secundum tempus quo fuerit, et sequitur hymnum Te Deum laudamus, et uersum cum Kyrie eleison et finiuntur uigilie. Matutinis uero laudibus diebus dominicis, preter Quadragesime cum Alleluia sunt canendi. Una autem  ebdomata ante natale Domini ex conceptione B. Marie incipiunt celebrare.

Hoc autem quod super scribi debuimus septuagesimo die ante Pasche tamen dominica ingrediente Septuagesima apud eos celebrant. Hoc enim faciunt pro reuerentia tante festiuitatis, uel pro eruditionem populi, et per numerum dierum cognoscant adpropinquare diem sanctum Pasche, et preparet se unusquisque secundum deuotionem et uirtutem suam, qualiter ad ipsum sanctum diem cum tremore et reuerentia, contrito corpore et mundo corde perueniunt, et non solum septuagesima, sed et sexagesima, quinquagesima, quadragesima, tricesima, uicesima, decima et octaba semper per ipsum ordinem celebrantur, ut quantum plus cognouerint adpropinquare  diem sanctum Pasche redemptionis nostre, tanto amplius ab omni inquinamento carnis uel immunditia se abstineant, ut digni sint communicare corpus et sanguinem Domini. Monachi uero et Romani deuoti uel boni Christiani a quinquagesima, rustici autem et reliquum uulgus a quadragesima.

Primum autem ieiunium Iu et uI feria post Quinquagesima, id est una ebdomada ante Quadragesima apud eos publice agetur. Inde uero prima ebdomata in Quadragesima iterum Iu et uI feria seu et sabbato stationes publicas faciant, et ieiunium cum XII lectionibus in ipso sabbato consumantur. Et si fuerit ipsud sabbatum de Martio mense, ordinationem sacerdotum faciant. Si autem in alia ebdomata uel tertia quando pontifex iudicauerit, iterum Iu et uI  feria seu et sabbato cum XII lectionibus sicut prius ordinare uidentur, et ordinantur qui ordinandi sunt.

A Quinquagesima uero incipiente usque quinto decimo die ante Pascha iam diximus ad uigilias Eptaticum leguntur et responsoria inde canuntur. Quod si inde responsoria minus habuerint, quadragesimalis responsoria canentur. In matutinis uero laudibus Dominicis a Quadragesima incipient, id est Miserere mei Deus. Inde sequatur psalmus centesimus XuII, cum antefonis tam de Prophetis quam de Euangelio canentur. Et a Xu die ante Pascha lectiones uel responsoria et antefone cum uersibus de passione Domini incipiant celebrare. Quinta uero feria ante Pascha, id est cena Domini ad missas antefona ad  introitum non canuntur, apostolum et Euangelium non legatur, nec responsorium cantatur, nec salutat presbyter, id est Dominus uobiscum; nec pacem faciant usque in sabbato sancto. Sed cum silentio ad missas ingredientur. Et in ipsa nocte in uigilia parasceuen, id est uI feria non canuntur, Gloria, nec Kyrie eleison, nec signum pulsauerit, usque, in sabbato sancto ad uigilias. In parasceuen autem, quod est uI feria passio Domini, hora nona colliguntur omnes in ecclesiam, et legantur due lectiones, quas  in capitulare uel in sacramentario commemorat cum responsis suis, et legatur passio Domini secundum Iohannem, et dicantur illas orationes a presbytero, quas in Sacramentario commemorat. Post unamquamque orationem admonentur omnes a diacono. Dicat Flectamus genua: ita prosternent se omnes in terra cum lacrymis uel contritionem cordis. Oratione facta, iterum admonentur a diacone ut surgant, et dicat diaconus, Leuate. Expletas autem ipsas orationibus, dicat presbyter, Oremus. Et dicat orationem, Preceptis salutaribus moniti, cum oratione dominica, et sequitur oratio, Libera nos, quesumus, Domine. Et accipit diaconus corpus et sanguinem Domini, quod ante die cena Domini remansit et consecratum fuit, et ponet super altare; et communicant omnes  corpus et sanguinem Domini, cum silentio nichil canentes. Et in ipsa nocte lumen in ecclesia non accenditur, sed absconditur, ut non ab omnibus uideatur, usque in sabbato. His expletis ingrediuntur ad uesperas, et ipsa nocte omnes deuoti monachi uel uiri uenerabilis et religiosi abstinentes se ab omne delicia corporale, ut preter tantum panem et aquam cum aceto mixtum non sumentes cibum. Cui autem Dominus [a 1Kb] uirtutem dederit pertranseunt sine cibo, usque in uigilia Pasche in sabbato sancto, hora nona diei ingrediuntur ad uigilias.

Primitus enim induunt sacerdotes una cum diaconibus uestibus cum quibus uigilias celebrantur, et procedunt de sacrario leuite tantum cum subdiaconibus duo et duo iuxta se adherentes, sine luminibus  accensis, canentibus interim fratribus letania. Ut autem ad altare uenerint stantes in ordinis suis, ille qui cereum benedici debet, stans in medio postulans eos pro se orare, et faciens crucem super cereum, et accipiens a subdiacono lumen quod in parasceue absconsum fuerit, et accenso cereo dicit, Dominus uobiscum. Respondent omnes, Et cum Spiritu tuo. Deinde dicit, Oremus, et dicit orationem primam. Deinde dicit, Dominus uobiscum. Respondent omnes, Et cum Spiritu tuo. Iterum dicit, Sursum corda. Respondent Habemus ad Dominum. Iterum dicit, Gratias agamus Domino Deo nostro. Respondent, Dignum et iustum est. uel omnia sicut in sacramentorum commemorat. Benedicto autem cereo, reuertentur in sacrario. Deinde procedent sacerdotes de sacrario  cum diaconibus iuxta ordines suos cum accensis cereis de ipso lumine cum turabulis thimiamatum. Iterum canuntur letania. Ipsa autem expleta, stantibus uero et dat sacerdos orationem retro altare, sicut mos est. Et sedentibus sacerdotibus in ordinis suis, et ingredientur ad legendum. Post unamquamque lectionem dat sacerdos orationem, sicut in Sacramentorum commemoratur. Expletis uero lectionibus, cum canticis eorum et benedictionibus, reuertentur omnes ministri ecclesie in sacrarium cum accensis  cereis, expectantes horam qua ad missas ingredidebeant. Cum autem stella in celo apparuerit, statim iterum incipiunt tertio letania, et procedunt de sacrario sicut ante fecerunt cum cereis accensis uel turabulis. Expleta autem letania, incipiat abbas aut presbyter qui missas celebretur, Gloria in excelsis Deo, Hoc finito, legatur lectio Apostoli et cantetur, alleluia, Dominus regnauit. Tractum qualem uolueris, et legatur lectio Euangelii, aut episcopus, aut presbyter legatur. Ad communionem cantetur, Agnus Dei, et complebuntur omnia missarum solemnia ordine sicut reliquis diebus Dominicis. Et in ipsis uII diebus Pasche, et in omni officio diuino, ita agatur sicut et diem sanctum Pasche preter tantum psalmum de unamquemque die psalluntur semper cum alleluia et  usque quinquagesimo die a Pascha, quod est Pentecotem, tam psalmi quam responsoria cum uersibus et antefonis omnes cum alleluia, sunt canendi. Ascensione uero Domini, cum omni officio diuino de ipsa die pertinente sicut reliquis diebus dominicis celebrantur. Responsorium uero uel antefone, usque in sabbato Pentecosten de ascensione Domini, canuntur.  Sabbato Pentecosten omnes ieiunium faciunt, et omne officio diuino tam et lectiones quam et baptismum ordine quod diximus in sabbato sancto celebrantur. Tanto hora septima incipiente ingrediuntur ad uigilias uel missarum solemniis, ut hora nona diei expleta omne consumentur. Diem sanctum Pentecosten, si ut et diem sanctum Pasche celebrantur. Ipsa uero ebdomata post Pentecosten a Iu et uI feria seu sabbato ieiunium faciunt, et missarum solemnia cum omni officio, sicut et in Sacramentorum commemorat, celebrantur. Octauas autem Pentecostes sicut et dominica precidente ita celebrentur. Post hos uero dies anni circulus que aduentum Domini preter natalitia sanctorum, uel quod commemorauimus, tam psalmi quam responsoria, uel antifone et matutinis et uespertinis  laudibus de cotidianis diebus canuntur. Agenda uero mortuorum ad uigilias, psalmi quoque et lectiones cum responsoriis uel antefonis in matutinis laudibus sine alleluia, de ipsis est canendum. Ad missas eorum Gloria in excelsis Deo nec alleluia cantatur, et consummata sunt omnia.




uolume back matter






INDEX IN REGULAM S. P. BENEDICTI. [1Kb]



A
     Abbatis nomine quis intelligendus, 63.
    Abbatis nomen simplici monacho datum, 63. Item presbyteris, ibid.
    Abbas non tam propter bonos quam propter malos institutus, 377.
    Abbas a congregatione et de congregatione eligendus, 834 et seq., 839.
    Abbatis eligendi singularis ritus ex Regula Magistri, 834. In abbatis electione natalium aut antiquitatis non habenda ratio, non tamen omnino posthabenda, 837.
    Abbates debent esse sacerdotes, 838.
    Abbas doctus esse debet, 221, 836, 841.
    Abbati necessaria discretio, 846.
    Abbas prudens sit in correptione, 842. Misericors, 841. In se austerus in alios sit benignus, 73. Fragilitatem suam attendat, 843.
    Abbatis quanta debeat esse sollicitudo erga delinquentes, 377, 380.
    Abbas de subditorum culpis puniendus, 65, 66.
    Abbas fratribus sit uerus pater, 63. Ut se gerat erga fratres occultas sibi cogitationes reuelantes, 221 et seq.
    Abbas duplicem curam debet subditis, 67.
    Abbas curam non curationem debet subditis, ibid.
    Abbas temporalia subditis debet procurare, 66.
    Abbas plus prosit quam presit, 840. Studeat plus amari quam timeri, 844. Oderit uitia, diligat fratres, 842.
    Abbas maioris nomen factis impleat, 63.
    Abbas uerbis et exemplis prelucere debet, 68, 69, 71.
    Abbas pre omnibus Regulam obseruet, 97. 178, 847
    Abbas cum fratribus dormire debet: eius lectus in medio dormitorii, 348, 349. In refectorio cum hospitibus reficiat, 725.
    Abbas a coquine officio an eximendus, 442. Certis diebus illam olim exercebat, ibid.
    Abbas quare officii diuini tempus significare iubeatur, 606.
    Abbas infirmos uisitet, 468. Eorum curam suscipiat, et qualem, 466.
    Abbatis potestas in tribus sita, 64. Imperare supra, infra, aut contra Regulam non potest, 148, 149.
    Abbas an possit uniuersam congregationem a carnis abstinentia dispensare, 533.
    Abbas in deliberatione capitulari quomodo se gerat, 93. Fratrum sententias cum senioribus libret, ibid. Omnia cum uoluntate abbatis agenda, 659
     Abbatis oratio pro fratribus in Quadragesima ieiunantibus, 658.
    Abbas sit irreprehensibilis, 71. uitia abbati fugienda, 844. In abbate reprehenditur nimia temporalium cura, 85. Ea tamen negligere debet, ibid. Nec super decanos omnem monasterii curam reiicere, 342.
    Abbas non sit litigiosus, 88. Ad placita secularia non ueniat sine consensu episcopi, ibid.
    Abbas uitiosus deponendus ab episcopo, 69, 873. Maxime proprietarius, 424.
    Abbas inducens feminas in monasterium deponendus, 154, 155, 156. Excommunicandus, 154, 156. Recludendus in alio monasterio tribus mensibus in pane et aqua, 154.
    Abbas non tam numero, quam uirtute fratrum gaudeat, 84.
    Abbas rationem reddet pro animabus sibi creditis, 89, 90.
    Abbati timendum futurum iudicium, 64.
    Abbates S. B. consolatur de periculo regiminis, 66.
    Abbatem spernens Deum spernit, 68. Sine abbatibus Regularibus monasteria tempore Hildemari, 42.
    Abbatisse nomen diaconisse datum, 221.
    Abbatisse iuuencule non instituende, 837.
    Abdicatio triplex, 427.
    Abnegare semetipsum quid sit, 118.
    Abnegatio proprie uoluntatis Regule Benedictine scopus, 8.
    Abstinentia a carnibus per totam uitam in penam fornicationis, 111. Et simultatum, 167.
    Abstinentiam uiolantes ut puniendi, 531.
    Acceptio personarum uitanda, 73. Quid sit, ibid. In quibus habeat locum, 74.
    Accipere aliquid sine abbatis iussione uetitum, 423.
    Actus seculi monachis fugiendi, 127. Quare, 127, 128
    Adalardi  attentio ad opus Dei, 330. Singulos monachos suos singulis hebdomadis priuatim consulatur, 220.
    Adolescentia, 398.
    Adulterii uaria genera, 110.
    Aedificia ueterum monachorum simplicia, 223. Superba improbantur, ibid.
    Aegroti et debiles quid differant, 476.
    Aetatum uarie diuisiones, 480.
    Aetas et intellectus quid differant, 398.
    Affectus rerum radicitus amputandus, 422.
    Affectus alicuius rei, eiusdem priuatione puniendus, 426
    Afflictio multiplex, 127.
     Africane Ecclesie duodecim psalmos ad nocturnos recitant, 276.
    Agenda quid, 292.
    Alcuinus lectionarium primus componit, 272. Perraro lacrymas in oratione fundit, 146.
    Alleluia uox letitie, 300. Quam antiqua et celebrata, 298. Quid significet, ibid. uox est Hebraica, et cur in Ecclesia retenta, ibid. Quo tempore dicenda, 297, 298 et seq. Ad omnes antiphonas et responsoria a natali ad Epiphaniam cantata, 301. Sed contra Regulam, ibid. In Septuagesima quando deponere ceperint monachi, 300. Eam retinent Cisterciences, Bursfeldenses, Ambrosiani et alii, ibid. In Quadragesima nullibi cantatur, 299. Et quare, 300. Tempore Paschali ubique, 299. Nunquam nisi in Pashca cantari uolebat uigilantius, 298. Omni tempore preter ieiunii et Quadragesime dies cantant Ecclesie Hispanie, 299. Ad antiphonas et uersus quomodo addi debeat, ibid.
    Altaria discooperienda pro admissis feminis in monasteriis, 155.
    Altarium uisitatio post nocturnos, 253. Laudes inter et Primam, 255.
    Ambrosianum quid, 266. S. Ambrosius dominicis diebus media nocte surgebat, 278.
    Amen uox optantis, et asserentis, 282. Ad euangelium nocturnorum recte iussit responderi S. Bened., ibid.
    Amen ad singulas petitiones orationis dominice in Missa, 283.
    Amicitia peculiaris improbatur, 74, 75. Pestis est in prelatis, 74. In monachis punienda, ibid.
    Amor Dei in nos commendatur, 11.
    Amoris Dei excellentia, utilitas, necessitas, 106.
    Amoris Dei uarie rationes, 107.
    Amare Deum homini connaturale, 106.
    Ab amando Deo nullus excusari potest, ibid.
    Amoris Dei nulla dantur precepta, ibid.
    Amoris diuini modus, 108.
    Amare Deum ex toto corde, tota anima, tota uirtute quid sit, ibid. Ubi amor est, ibi non labor, sed sapor est, 36, 244.
    Amor Dei quid in nouitiis et monachis operetur, 37. Per amorem Dei amor gignitur proximi, 105.
    Anachorete qui sint, 42. Unde dicti, ibid.
    Anachorete et eremite quid differant, 43.
    Anachorete nullo loco consistunt, 43. Rerum supernarum contemplationi deputati, 42. Eorum principes Paulus et Antonius, ibid. Umbre Elias et Ioannes Baptista, ibid.
    Anachoresis non statim assumenda, 44.
    Anachorete in monasterio prius probandi, 44, 45, 46. Quanto tempore, 45.
    Anachoresi quales apti, 46. uide Eremita.
    Analogium quid? 270, 271.
    Analogia tria in monasterio S. Galli, 271.
    An boni et mali angeli sint hominibus deputati, 209.
    Angeli hominibus quando deputentur, 209. Quomodo opera nostra Deo nuntiare dicantur, ibid.
    Anglorum sacerdotum ignorantia ante Dunstanum, 641.
    Angusta uia, 173.
    Animarum regimen res difficilis, 83.
    Animarum cura quanto cum tremore habenda, 90.
    Animalia ad iocum monachis uetita, 191.
    Animalia sexus feminini ni monasteriis monachorum non alenda, 155.
    Annona quid? 411.
    Anni quatuor tempestates quando incipiant, 244.
    Antiphona quid? 266.
    Antiphona et responsorium quid differant, 267.
    Antiphonas primi composuerunt Greci, easque ab eis accepit Ambrosius, 267. Laudes priuatis diebus sub una antiphona cantant Cistercienses, 291.
    Antiphone singulis uersibus psalmorum in nocturnis S. Martini uigiliis interposite, 258. Cum antiphona psallere quid sit, 314.
    Antiquis deferendum, 831.
    Apostolorum collegium prima monachorum congregatio, 313.
    Aqua benedicta in ecclesie ingressu, 255.
    Aqua benedicta post completorium asperguntur infirmi, 471.
    Arcam cum claue habere nulli liceat, 431.
    Argentum aurumue quid esset ignorabant plures ex S. Pachomii discipulis, 424.
    Armariolum habere monachis illicitum, 426.
    Artes diuerse sint in monasterio, 865. Sed non exercende sine iussu abbatis, 733.
    Artifices alter alterius officinas non intrent, 733. Elati ab arte euellendi et eorum opera separanda, 734.
    Athanasii  Symbolum, 319.
    Attentio ad opus Dei, 329. Et in oratione, 145.
     Auferenti tunicam pallium dimittendum, 218.
    Auris cordis, 5. Aures audiendi quid? 14. Aures Dei, 18.
    Aurum et argentum quid esset ignorabant plurimi ex Pachomii discipulis, 424.
    Austeritates uite religiose mitigat gratie interna delectatio, 31. Amor Dei, ibid. Nouissimorum recordatio, ibid. Consuetudo, 32. Regule discretio ibid.
    Auaritia et prodigalitas ex equo uitande, 409. Precipue in cellerario, ibid.
    Aues habere monachis uetitum, 191.

B
    Baculum deferebant infirmi carnes comedentes, 476.
    Balnea sanis tardius concedenda, 474 Priuata bis aut ter in anno olim monachis permissa, ibid. Infirmis priuata non publica sunt offerenda 473.
    Balnea extra monasterium petentes moniales habitu regulari priuate, permittentes excommunicationi subdantur, 474.
    Beatitudinis eterne premium, 28.
    Benedicamus Domino, 290.
    Benedictio pro maledictione reddenda, 132.
    Benedictio lectoris, 488. Seruitorum, 457. Iter agentium.
    Benedictio ante lectiones nocturnorum quid et quomodo danda, 267.
    Benedictio post euangelium ad nocturnos danda quid, 283. Ab Hebdomadario dicta, 284.
    Benedictio uestium nouitiorum profitentium, 702.
    Benedictio ab antiquis transeuntibus petenda et quomodo, 830.
    Benedictio pro Collecta, 283, 284.
    Benedictiones pro hymno trium puerorum, 288.
    Benedictus  arctissime uite magister, 6. Pii Patris et Magistri titulum respuit, 5.
    Benedictus Anianensis lacrymarum dono preditus, 146. Eius religio in paruis rebus, 364, 409. Iniuriam sibi facientibus munera destinat, 131. Librum de hac sententia: diuerte a malo et fac bonum facere cogitat, 17. De cantico Benedictus, 289.
    Bernardi  religio in sumendis in infirmitate solatiis, 463. Humilis de se opinio, 24. Tremor de futuro iudicio, 138. Conuersum quemdam mire sanctitatis uirum morti proximum dure increbat, 214.
    Biberes, 452.
    Bona nostra Dei dona, 11, 25, 137, 206. Eorum gloria Deo referenda, 24.
    Bona aliena magis quam nostra consideranda, 299. Dum tempus habemus bene operandum, 29. Sub boni specie nonnumquam latet malum, 207.
    Bonis mali semper inserti, 82, 83.
    Bonos et malos quomodo respiciat Deus, 328.
    Bracile, 723.
    Breue quid, 419.
    Brolius plures de hemina uina Benedictina sententias refert, nulli adheret, unde et immerito notatur a Gallico dissertatore, 535.
    Butyrum edere an Benedictinis permissum, 531.

C
    Cedens fratrem in maiori etate ut puniendus, 887.
    Calende Nouembris Regule c. 8. Ut intelligende, 245.
    Calige, 704. Calige ferrate seu clauate, 705.
    Camaldulenses psalterium quotidie recitant, tribus hebdomade diebus ieiunant in pane et aqua, silentium inuiolabiliter seruant, 323. Eorum colloquia, 185.
    Camerarii officium, 416. Pecunias seruabat, 417.
    Campanarum usus apud monachos, 608.
    Candele plures in dormitorio accendende, 352. Et cur, 354. In aliis etiam locis, 352. A quo accendende, ibid. Qua hora, 353. Accendere negligentes ut puniendi, ibid. Quandiu ardere debeant, ibid. Possunt omnibus decumbentibus exstingni, 354.
    Canonici Regulares et seculares omnes uno in loco dormiebant, 348, 349.
    Canonicis post nocturnos dormire prohibitum sub pena excommunicationis, 252.
    Cantica ad nocturnos dicenda abbas instituat, 279.
    Cantica ad Laudes canit Ecclesia Romana, 290, 292. Psalmi pro canticis ad nocturnos, 280.
    Canticum et Psalmus quid differant, ibid.
    Cantoris officium est lectiones terminare, 285. Lectoris officium in refectorio quando obire debeat, 498.
    Cantus in primitiua Ecclesia qualis, 279.
    Cantum post uigilias nocturnas discebant maiores nostri, 249, 250, 252. Idque in capitulo, 250, 252.
    Cantus figurati et musici improbati, 326. Quis ordo cantandi in choro, 609.
    Capitale, 722.
     Capitis decaluatio in penam culpe, 373. Ad Capitulum fratres quomodo uocati, 93. Ibi quenam fratribus proponenda, 92. Quomodo abbas se gerat, 93. Qua ratione dent fratres consilium, 95, 96. Inde quinam excludendi, 92, 95.
    Cappa quid, 699.
    Caputium tunice assutum, 701.
    Carcer pro excommunicatis, 371, 372. In penam fornicationis, 111. Loquentis cum femina sine socio, 164. Mendacii, 130. Murmurii, 135. Simultatis, 167. Proprietatis, 432, 434. uerbi otiosi, 192. Incorrigibilitatis, 385.
    Carnis abstinentia in Septuagesima, 300.
    Carnes frustatim incise a S. B. prohibite, 529.
    Carnes infirmis, quando et quomodo concedende, 475. Et quare, ibid Eis uncias octo per diem concedunt Cassinenses, 476.
    Carnes comedentes baculum deferebant et caput capello cooperiebant, ibid. Nec celebrabant nec communicabant, 466. Statutum de comedendis ab infirmo carnibus permissiuum est, non preceptiuum, 476.
    Carnis abstinentia tam ab infirmis quam a sanis apud plures monachos, 477. Hec quando Carthusianos obligare cepit, 477. Quid sentiendum de his qui abstinentiam uiolant, 531. Latinis obiiciunt Greci quod eorum monachi carnibus uescerentur, 531. Abbas an possit dispensare a carnis abstinentia omnes monachos, 533.
    Carnes infantibus et senibus an sint indulgende, 482. Hospitibus non ministrande, 672, 681. Abstinentia a carnibus per totam uitam in penam fornicationis, 111.
    Carnes sanctis diebus aliquando concedit S. Isidorus, 510.
    Carnes non edebant monachi ad episcopatum euecti, 531.
    Carnes in eremo Camaldulensi uermibus scatent, 478.
    Carthusienses a carnibus etiam infirmi abstinent, ad id quando obligati, 477. Contra facientes ut puniendi, 477.
    Carthusiensium cibi quales, 511. Olim panem album non coquebant, 519. Medicinis raro exceptis cauterio et sanguinis minutione utuntur, 464. Singulis annis res suas priori minutatim ostendunt, 433. Diebus domini is colloquium habent, 183. Domos non recipiunt nisi duodecim monachorum, 51. Lites improbant, 87. Eorum ecclesie feminis inaccesse, 163.
    Caseus Benedictinis an permissus, 531.
    Casei et ouorum abstinentia in Quinquagesima, 657.
    Castitas uirtus angelica, 150. Deo similes efficit, ibid.
    Castitatis uotum in professione Benedictina includi, 761.
    Castitas qua ratione seruanda, 151 et seq.
    Castitas in castris seruata, 151.
    Cassiani collatio XuII censura affecta, 130.
    Castigandum corpus cum discretione, 119.
    Castra a castitate dicta, 151.
    Casula uestis monastica, 698.
    Casuum reseruatio in confessione, 605.
    Causari quid, 90.
    Celle uarie acceptiones, 53.
    Cella monachi sepulcrum, 127.
    Cella optimus doctor monacho, 171.
    Cellularum distinctio, 341.
    Cellulis distinctis usi sunt etiam ex antiquis monachis aliqui, 350.
    Celle singulares destructe, 349. Eas reedificant recentiores, 350.
    Celle singulares senibus et infirmis concesse, 348.
    Cella nouitiorum a conuentu separata, 746.
    Cella infirmorum separata, 471. Qualis esse debeat, 472.
    Cellas apertas relinquebant S. Gerasimi discipuli, 424.
    Celle noue seu monasteriola sine licentia episcopi non construende, 51.
    Cellerarii uaria nomina, 400.
    Cellerarii dotes, 402. Cuius etatis esse debeat, 202. Cuius scientie, 402. A quibus, quando, et quomodo instituendus, 401. Ex monachis non ex laicis eligendus, 400. Plures in annos suo in officio potest continuari, 401, 418. Post quatuor annos deponendus, 401. Animam suam custodiat, 495. Diuinis intersit officiis, 406. Quotidie communicet, ibid. Precipuam gerat infirmorum curam, ibid. Infantium hospitum et pauperum, 407. Hospitibus in refectorio ministret, ibid. A coquina excusetur, 446 Eius officia circa coquine aut refectorii seruitia, ibid. uitia ab eo uitanda, 402. Certam sedem habeat ubi semper inueniatur, 413. Eius cure que commissa, 403, 404. Commissorum rationem reddat singulis mensibus, ibid. Culpas in officio commissas publice confiteatur cum legitur in capitulo Regule caput 31, De Cellerario monasterii. 410. Eius solatia, 412. Piis laicis uti potest ad negotia extra monasterium exsequenda, 401.
    Charitas quid sit, 129.
    Charitas omnibus sit equalis, 78.
    Charitatem in delinquente confirmare quid, 379.
    Charitatis pedibus ad Deum curritur, 14.
    Charte in turricula seruate, 417. Arcu lapideo contecte,  ibid. Sacrorum uasorum custodi commisse, ibid.
    Chilperici regis Opuscula, hymni et misse improbata, 310.
    Cibi monachorum quales esse debeant, 512. Quid de iis prescribant antique Regule, 510. Quid sentiant S. Patres, 509. ueterum monachorum quales fuere, 508.
    Ciborum condimenta quenam esse debeant, 513.
    Cibi cultiores in Sanctorum festis, 122.
    Ciborum mensura omnibus equalis, 514. Sed pueris minor, 522. Eadem omni tempore, 505. Eadem abbati que monachis, ibid. Eadem seruitoribus que aliis, 506. Propter maiorem laborem augeri potest, et quis maior ille labor, 521. De ciborum mensura in Quadragesima nichil definiuit S. Benedictus, 504.
    Ciborum reliquie pauperibus dande, 122. Subtrahentes ut puniendi, ibid. Ante tertiam cibum sumere Britannis erat religio, 559.
    Cilicium, 703.
    Cingulum et funis quid differant, 355.
    Circatores quando instituendi, 649. Eorum officium, ibid.
    Cistercienses ualles humidas ad habitandum eligebant ut sepius infirmi mortem pre oculis semper haberent, 463. Eorum silentium, 181. Colloquia, 185. Cibi quales, 511. Piscibus aliquando utebantur, 507. Quomodo transigerent interuallum post nocturnos, 253. Eorum monasteria duodecim saltem habeant monachos, 50.
    Clamor quid sit, 240.
    Clamor superbie signum, 240.
    Clamor flagello puniendus, 240, 241.
    Claues officiorum desuper altari accipiunt Obedientiarii et ad zonam deferunt, 419.
    Clericatus amissio in penam fornicationis, 111. In penam furti, 112
    Clerici orationem Dominicam quotidie dicere debent, 292, 294.
    Clerici tribus modis horas canonicas incipiunt, 319.
    Clericis in iudicium uocatis iurare prohibitum, 129.
    Clericus ebriosus ut puniendus, 133.
    Clericis perfectiores monachi, 316.
    Clerici fieri possunt monachi, 798.
    Clericorum aut religiosorum ministerio uti in refectorio non licet, 440.
    Clerici pro Monachi, 257.
    Celi uia difficilis, 21.
    Celorum regnum promerentur bona opera, 27.
    Cena ueterum monachorum quam modica et quibus indulta, 562.
    Cena cum unico pulmento crudo, 501. Cum fructibus aut pane tantum, 502. Cum unico pulmento cocto, 503. Cenam per totum annum non faciunt Fuldenses, 562. Cenam an concesserit estate S. Benedictus, ibid.
    Cena Domini Pascha appellatur, 275. In Cena Domini nocturne uigilie in tenebris absoluende, 258.
    Cenobitarum origo, 41.
    Cenobite primi inter monachos tribus modis, ibid.
    Cenobitica uita eremitice preferenda, 56 et seq. In cenobio omnia eremi et solitudinis exercitia possunt adimpleri, 59.
    Cenobitarum et eremitarum pugne, 47.
    Cenobite citius a peccato resurgunt quam eremite, 58.
    Cenobitis copiosior in celo merces, 59.
    Cenobite non licebat eremum petere nisi de consensu abbatis et fratrum, 48.
    Cenobia castra, 47. In cenobio difficilius cadit monachus, 57.
    Cenobia et monasteria quid differant, 41.
    Cogitatio hominis Deo confiteri quomodo dicatur, 206.
    Cogitationes praue abbati reuelande, 140, 219. Idque mediante preposito, 221.
    Cogitationes reuelate perpetuo silentio tegende, 222.
    Collecte in fine psalmorum, 259.
    Collationes pie, 179.
    Collatio ante completorium an post cenam sine interuallo facienda, 570. In ea quid legendum et quandiu, 571, 572. Lectio aliquando exponebatur, ibid. Ei intersunt infirmi, sed capitulum non ingrediuntur, 471.
    Collatio de Scripturis in interuallo post nocturnos, 252
    Colloquia monach. an recreationes dici possint, 187. Eorum hora apud Benedictinos uaria, 183, 184. Locus, 186. Modus, ibid., 187. Lectio initio colloquii, 186.
    Colloquii tempore necessaria petenda, 187.
    Colloquium secundum apud Cluniacenses tollit Petrus uenerabilis, 184
    Colloquium maioribus nostris nullum fuit in Octauis Pasche, Natalis Domini, et Pentecostes, in Rogationibus et festis XII lectionum, 183.
    Colloquium diebus festis apud Carthusianos, ibid.
    Color uestium qualis, 707 et seq.
    Color uestium apud Benedictinos albus, 709 et seq. Et  alios plerosque, 710. De uestium colore non causandum, 711.
    Color niger penitentie symbolum, 709. Cassinensium in retinenda ueste nigra pertinacitas, 708.
    Comedere extra monasterium antiquis illicitum, 665. Contra facientes excommunicandi, ibid.
    Communia in monasterio omnia, 429.
    Communio in Regula quid, 824.
    Communio frequens ad castitatem conseruandam, 152.
    Communio quotidiana, 454. Tribus in hebdomada diebus, ibid. Diebus festis, 453 et seq. Dominica et sabbato, 454. Semel in mense, 455, 456. Greci in Oriente semel in anno communicant, 454.
    Communio ad altare maius, 455. Erecto corpore, 456. Communicatis panis et uinum oblatum, 494.
    Communionis eucaristice causa concessum a sancto Benedicto mixtum, 495 et seq. Post communionem non statim sumendus cibus, 497. Illusionem nocturnam passi a communione abstinent, 257.
    Competentes hore. 412.
    Complere aliquid duobus modis dicitur, 313. Orationes ad complendum, ibid.
    Completorii uaria nomina, 316.
    Completorio omnes debent interesse, 572. Idque obseruabant infirmi, 573.
    Completorium cum tribus psalmis cur dicatur, 316.
    Completorii psalmi in directum et quare, 317.
    Compunctio quid, 332.
    Compunctionis cause quatuor, ibid.
    Concionibus audiendis aut faciendis non exeant de monasterio monachi, 872. Publice concionari non debet monachus ab episcopo non iussus, 238.
    Concupiscentia in bonam et malam partem, 113.
    Confabulationes pie, 179.
    Confessio peccatorum cum lacrymis et gemitu, 146.
    Confessio humilis cogitationum in antiquis Regulis commendata, 219.
    Confessionis de cogitationibus ad abbatem faciende conditiones, 220.
    Confessio triplex in die, 219. An de confessione sacramentali loquatur S. Benedictus in quinto humilitatis gradu, 219.
    Confessio sacramentalis in Regula S. Benedicti, 601. Quam frequens apud monachos, 455, 456, 601. Quo loco, 603. Quo corporis situ, 604. Cui facienda, 605. Casuum reseruatio in confessione, ibid.
    Confessiones decanie sue audiant decani, 342.
    Confessiones parentum extra claustrum non excipiant monachi, 115. Secretum in confessione uiolans ut puniendus, 606.
    Confirmare quid, 456.
    Congius Furnesianus antiquis Romanorum unciis ex equo non respondet, 536.
    Congregatio quid sit, 313. Que maior, queue minor, 314. Congregatio dicitur ubi tres sunt monachi, ibid. In minori ad certas horas sine antiphona in directum psallendum, 314, 315. Apostolorum collegium prima monachorum congregatio, 313.
    Consilium non consensum fratrum in capitulo abbas requirere ex Regula tenetur, sed ex iure debet, 94.
    Consilium in capitulo quomodo dent fratres, 95, 96.
    Cum consilio omnia facienda, 101.
    Consilium fratri ut potest dare monachus, 181.
    Consuetudo quantum possit, 32. Asperitates Regule mitigat. 32, 35, 36.
    Contemnens obedire et Regulam seruare ut puniendus, 358. Deus quomodo contemni dicatur, 205.
    Contentio quid sit, 165, 889.
    Contentio fugienda, 99.
    Contentiosi ut puniendi, 165.
    Contumax qui sit, 357.
    Contumax et inobediens quid differant, 358.
    Conuenire pro interpellare, 291.
    Conuentus pro officio, 336.
    Conuersionem differre periculosum, 29, 30.
    Conuersione morum quid promittatur, 759.
    Conuersi Barbati, 473.
    Conuersi a capitulari deliberatione exclusi, 92.
    Conuiuia secularium monacho uitanda, 583. Lauta monachis prohibita, 506.
    Conuiuia in ecclesia prohibita, 667.
    Coquine officium hebdomatim exercere commune apud monachos, 440 et seq. Solis iunioribus committebant nonnulli, 441. Uni duntaxat Aegyptii monachi, 441. Infirmi et graui cura occupati a coquina excusandi, 441. A coquine officio abbas an eximendus, 442. Certis diebus illam olim exercebat, ibid.
    Coquine seruitium quo affectu exhibendum et excipiendum, 445.
     Coquine uasa a cellerario accipienda et quando, 449.
    Coquine hebdoma larii tria obseruent, 444. Psalmodia in coquina, 445.
    Coquine hebdomadarii et seruitores distincti, 443. Oratio pro coquine hebdomadariis qualis, a quibus, et quando facienda, 457 et seq.
    Coquine ingressus laicis prohibitus, 439.
    Coquina hospitum et eius ministri, 687, 729 et seq.
    Coqui Alexandrini monasterii iuges lacryme, 445.
    Cordis munditia ad orandum necessaria, 144, 145. Necessaria ad orandum in cordis puritate, 332.
    Cordis dilatatio iustitie delectatio, 36.
    Cordis indurati descriptio, 14.
    Corone abrasio in penam culpe, 373.
    Correctionem qui negat, crudelis est, 80, 81.
    Correctio quomodo facienda, 79, 842.
    Correctio facienda suo tempore, 79.
    Correctio non facienda animo irato et perturbato, 79, 80.
    Correctio seueritate et mansuetudine temperanda, 80.
    Correctio sine personarum acceptione facienda, 78.
    Correptio non a quouis facienda, 885. Publice percantes publice corrigendi. Cluniacensium ea de re praxis, 885, 886.
    Crapula quid, 522.
    Crucis signum in tentationibus adhibendum, 222.
    Crucis signo ora claudunt sacerdotes lectum petentes, 262.
    Crux collocanda ubi debet construi monasterium, maxime ubi altare, 869. Monachorum est crucem ferre, 37.
    Cuculla quid, 697.
    Cuculla casula dicta, 698. Cappa, ibid. Melote, 698, 690. A melote distincta, 699.
    Cuculla maior et parua, 700.
    Cuculla et frocus quid differant, 700, 702.
    Cuculla simplicitatis symbolum, 697, 698.
    Cuculle figura crucis purpuree assuta, 699.
    Cuculla ad sacram communionem percipiendam, 698.
    Culpa subiectorum uitam deprimit prelatorum, 479. De culpis subditorum abbates puniendi, 65, 66. Ad abbatem pertinet diiudicare de grauitate culparum, 363. Grauiores que censeri debeant, 367. Que leues, 363. Iste non negligende, ibid. Benedicti Anianensis religio in puniendis leuioribus culpis, 364.
    Cultelli quando sumendi, 255.
    Cultelli monachorum nocte de latere deponendi, 355.
    Currendum in uia uite, non ambulandum, 115, 20, 21. Cursum hunc tria promouent, et quatuor retardant, 21.
    Curritur ad Deum pedibus caritatis, 14.
    Custodia sui quam necessaria, 139.
    Custodes ferramentorum et substantie monasterii quales esse debeant, 415.
    Cyathi mensura qualis, 544.

D
    Demones religiosis infestiores, 33. Presertim ad opus Dei, 262.
    Danielis prophetia integra ad unicam lectionem recitata, 250.
    Dare aliquid sine licentia abbatis monacho non licet etiam pauperibus, 422.
    De particula interdum negatiua est, 266.
    Debiles et egroti quid differant, 476.
    Decanus, de nomine Decani, 33.
    Decanorum nomen prioribus attributum, 338, 339. Et nouitiorum magistris, 338.
    Decani qui corpora defunctorum sepeliebant, 338.
    Decani nomen apud Cluniacenses inauditum, ibid. Illud apud Cassinenses abrogauit Celestinus quintus, ibid.
    Decani apud canonicos, ibid.
    Decani in castris decem militibus prepositi; in claustris decem monachis, ibid. Supra quindecim possunt constitui, 340. Item supra quinque monachis, 339.
    Decani de monasterio eligendi, ibid. Quales, 339, 340. A quo, 339.
    Decani per ordinem non eligendi, 343.
    Decanorum ordinatio per uirge traditionem, 340.
    Decani ad uitam non instituendi, nec tamen facile amouendi, 339.
    Decani plures in annos in suo officio possunt continuari, 401, 418.
    Decanorum dotes quales, 342.
    Decani sint docti, 343. Monasterium per decanos ordinandum, 853.
    Decanorum munia, 340 et seq.
    Decani iunioribus in dormitorio permixti, 342.
    Decani nocte uigilant in dormitorio, 351.
    Decani uillarum prouisores sub magno priore, 338.
    Decani in omnibus abbati subiecti, 340.
     Decani incorrigibiles post trinam correptionem deponendi, 343.
    Decanorum officium apud monachos an diu uiguerit, 338.
    Decime monasteriorum pauperibus date, 121.
    Dedicate recens ecclesie ingressus feminis per nouem dies permissus, 155.
    Defendere et tueri quid differant, 882.
    Defendens alium in monasterio ut puniendus, 883
    Defensio multiplex, ibid.
    Defendens alium acrius puniendus, 883.
    Delicati monachi perstringuntur, 512.
    Delicie corporales, 119. Quare non amplectende, ibid. Iis uti quomodo oporteat, 120.
    Delinquentium in quibuslibet rebus satisfactio, 598 et seq.
    Desidia inobedientie, 8.
    Desidia ad opus Dei notatur, 329.
    Detractio quid, 136.
    Detractio uulpibus comparata, 135. Item locustis, 136. uipere, ibid. Lancee qua Christi latus perforatum, ibid. Spinarum aculeis, ibid.
    Detractor est homicida, 110.
    Detractio tres occidit, 136. A detractoribus quam sollicite cauendum. 137.
    Detractio ut punienda, 136. Qua ratione malum de alio dici sine detractione potest, 137.
    Deuotio in B. Mariam uirginem ad castitatis tutelam, 152.
    Deus bonorum operum auctor, 25.
    Deo gratias uox apud monachos et christianos olim usitata, 863. uersum Deus in adiutorium ad initium cursus Diuini instituit S. Benedictus, 261. Quam apte premittitur operi Dei, 262. Ad laudes an dicendum, 287.
    Deo totus homo consecrandus, 27.
    Dei presentia, 206. Quam efficax, 140.
    Deus quomodo ubique presens, 329.
    Deus bonos et malos quomodo respiciat, 328.
    Dei aures et oculi, 18, 328.
    Deus quomodo tristari dicatur, 11. Quomodo irasci, 12.
    Dei patientia, 26. Ad penitentiam nos adducit, ibid.
    Deus discernit homines opere non genere, 78.
    Diaboli etymon, 22. Non potest nocere, nisi uolenti, 22.
    Diaconus et subdiaconus ad missam communicant, 455.
    Diaconus post susceptum ordinem rediens ad uxorem ut puniendus, 111.
    Diaconisse nomen abbatisse datum, 221.
    Dies boni, dies mali, 17.
    Digestus quis, 248, 249.
    Dignitates fugit humilis monachus, ambit superbus, 225.
    Dilatatio cordis, iustitie delectatio, 36.
    Diligendi amplius meliores in operibus bonis, 75, 76.
    Dilectionis suauitas, 35, 36.
    Discebant memoriter Scripturas ueteres monachi, 269.
    Disciplina regularis quid sit, 99.
    Discipline uarie acceptiones, 72, 794.
    Disciplina pro flagello, 100.
    Disciplinarum usus apud Camaldulenses, 323.
    Disciplina in penam mendacii, 130. Scurrilitatis, 191. Silentii uiolati, 188. Simultatum, 168.
    Discipuli perfecti quinam, 180.
    Discipulorum tria munia, 6.
    Discretio in corporis maceratione, 119.
    Discretio mater uirtutum, 846. Abbati necessaria, ibid.
    Dispensatio que legitima, 98.
    Diuionensium monachorum mira caritas in pauperes, 124.
    Docentis tria munia, 6.
    Doctores orthodoxi et nominatissimi qui, 272.
    Dolus, quid, 17, 22.
    Dolus ubi est, caritas non est, 128.
    Dominice diei prerogatiue, 277.
    Dominica die pietati uacandum, 650.
    Dominica die temporibus surgendum ad uigilias sed hoc tantum estate, 258, 277.
    Dominicis diebus nocturne uigilie ad usque auroram producte, 257.
    Dominicis diebus an dormiendum post nocturnos, 256 et seq.
    Dominicus loricatus nouem psalteria se scopis cedendo recitat, 324.
    Domini et serui secundum Diogenem quid differant, 76. De uersu Domine, labia mea aperies, nocturnis cur premissus, 262. Cur ter repetitus, ibid.
    Domni appellatio quibus competat, 829.
    Donatio solemnis quid, 775. Donatio super altare delata, 776.
    Donatiste psalmos humano ingenio elaboratos concinunt, 322.
    Dormire una hora monacho satis esse censet S. Arsenius, 259. ueteres monachi omnes uno dormiebant in loco  et quare, 347, 348. Item canonici regulares, ibid., 349 ueteres monachi dormiebant aut humi, aut in stratis iunceis, aut in ciliciis, 347. uestiti dormiant monachi, et quibus induti uestibus, 354, 355. Et quare, 356. Sine pedulibus dormiebant ultramontani monachi, 704. Iuniores senibus permixti dormiant, 356. Abbas cum fratribus dormire debet in dormitorio, 348, 349.
    Dormire post uigilias antiquis monachis insolitum, 252. Et quare, 254.
    Dormientes post nocturnos a celebratione missarum priuati, 252. Excommunicati, ibid.
    Dormire post nocturnos diebus dominicis an licitum, 256 et seq.
    Dormire post nocturnos infirmis permissum, 252.
    Dormire post nocturnos ab aliquibus permissum, 254.
    Dormiendi post nocturnos usus apud Benedictinos quam antiquus, ibid.
    Dormire post laudes aliquando permissum, 256. Sed presertim minutis, 255.
    Dormitorii utensilia furto accipiens ut puniendus, 112.
    Dormitorii candelas coquine hebdomadarii accendunt, 352.
    Dormitorium nocte obseratum, 616.
    Dormitoria Gemmeticensis monasterii, 351.
    Dormitorium monachorum hospitum iuxta oratorium, 689.
    Dura, contraria, et iniurie quid differant, 213.
    Duri corde, 82.
    Dux in uia uite habendus aliquis, 174.

E
    Ebrietas ut punienda, 548.
    Ecclesie supellectilis quam uilis esse debeat, 268.
    Ecclesie uasa sacra in gratiam pauperum uendita, 123, 124. In Ecclesia summum silentium, 193, 194, 667.
    Ecclesia extra tempus officii clausa, 668.
    Ecclesie feminarum uiris inaccesse exceptis presbyteris pro missarum celebratione, 156, 157.
    Ecclesie monachorum feminis inaccesse, ibid. et seq. Conuiuia in ecclesia prohibita, 667.
    Ecclesia pro monasterio, 412. u. Oratorium. Ob reuerentiam S. Edmundi Pontiniacensis ecclesia feminis Anglis aperta, 164.
    Egredi e monasterio quinque ex causis quis potest, 387.
    Elatio de bonis operibus fugienda, 23, 24.
    Elationis quatuor species, 166.
    Elatorum opera ab aliorum operibus separanda, 734.
    Elatio et superbia quid differant, 403.
    Electio quid, 400.
    Eleemosyne large monachorum Aegyptiorum, 120. Benedictinorum, 122, 123.
    Eleemosyne ad portam monasterii non dande, 125. Eas distribuere ad quos spectat, 124.
    Eleemosynarum uaria genera, 125.
    Eloquia sancta, 179.
    Emendatio peccatorum, 147.
    Emendatio uera que, 389.
    Emere et uendere monachis S. Martini non licebat, 424. In Epiphania Domini tertia noctis hora surgendum, 508.
    Episcopi quomodo salutandi, 677.
    Episcopos et feminas equaliter uitabant ueteres monachi, 164, 225.
    Episcopi psalterium scire tenebantur, 270. Ignorantes non ordinandi, ibid.
    Episcopus missas in monasterio monachorum celebrare prohibetur, 154, 157.
    Episcopis etiam in iudicium uocatis iurare prohibitum, 129. Ab episcopo deponendi abbates uitiosi, 69.
    Episcopi monachi facti, 794.
    Episcopi ex monachis carnes non edebant, 531.
    Epistole. uide Littere.
    Eremite et anachorete quid differant, 43.
    Eremitarum ordo bipartitus, ibid.
    Eremitice uite preferenda cenobitica, 56, 57, 58, 59, 60. Ab eremo ad cenobium transitum laudet et suadet S. I. Climacus, ibid.
    Eremiticam uitam ambit superbus monachus, 233.
    Eremita perfectionem difficilius assequitur, 59. Facilius cadit, 57. Tardius resurgit, 58. Multi acquisitas in cenobio uirtutes perdiderunt in eremo, ibid.
    Eremite superbie obnoxii, 59.
    Eremiticam uitam non prohibuit S. Benedictus, 47. Sed non erat licita nisi de consensu abbatis et fratrum, 48. Alicubi cum sola abbatis permissione, ibid.
    Eremite certis diebus ad monasterium ueniebant, 44.
    Eremitarum et cenobitarum pugne, 47.
    Eremite in Monte-Serrato et uosago, ibid. uide Anachorete.
    Eucaristia remedium contra carnis tentationes, 152.
     Eulogie uarie acceptiones, 692.
    Euangelium ad nocturnos quare legendum, 281. A quo, et quomodo cantandum, ibid. An possit a feminis legi, ibid. Cum honore et tremore audiendum est, ibid. Et quidem a stantibus et quare, 282.
    Euocatio quid, 204.
    Excecatione aliquando puniti delinquentes monachi, 374.
    Excitandi fratres cum ecclesie campana, 246. Que satisfactio tardius ad nocturnos excitantium, 286.
    Excommunicari est tradi satane, 369.
    Excommunicatio quibus de causis inurenda, 357.
    Excommunicatio pro detractione, 136. Pro somno post nocturnos, 252. Pro uerbo turpi, 111. Pro uiolato silentio, 188. Pro proprietate, 426.
    Excommunicatio proprietariorum a priore et ab omnibus sacerdotibus, 433.
    Excommunicatio abbatis feminas in monasterium introducentis, 154.
    Excommunicatio trium mensium in penam mendacii, 130.
    Excommunicationis formula, 360.
    Excommunicatio que a S. Benedicto prescripta, ibid.
    Excommunicatio pro grauioribus culpis de qua Regula S. B. an sit censura ecclesiastica, 368. De satisfactione excommunicatorum, 587.
    Excommunicatus sacrum ordinem recipere aut exercere non debet, 370.
    Excommunicati pro grauioribus culpis ab omni fratrum consortio et colloquio separati, 371. Incarcerati erant, 371. Opus aliquod in carcere exercentes, 372. Pane et aqua refecti, 373. uasa quibus utitur excommunicatus frangenda aut pauperibus eroganda, 592.
    Excommunicate moniales cursum in alia ecclesia cantabant, 595.
    Excommunicatio pro leuioribus culpis qualis sit, 364.
    Excommunicati pro leuioribus culpis nec missam celebrabant, nec ad eam offerebant, 364. Communicantes cum excommunicatis excommunicandi, 374. Communicare cum excommunicatis quando licet, 376. Communicare cum excommunicatis quinque modis aliquis potest, 375. Pro excommunicato defuncto missa non debet offerri, 369. Oratio pro excommunicato, 380.
    Excommunicatus cum consilio fratrum absoluendus. Et quo ritu, 588.
    Excommunicati pro leui culpa quomodo satisfacerent, 593 et seq. Quomodo absoluendi, 593. Theodosius iunior a monacho excommunicatus, 370. Exemplis et uerbis abbas prelucere debet, 68, 69, 71. uerba mouent, exempla compellunt, 70.
    Exemplo prauo ad peccatum alios impellens homicida est, 110.
    Exemptiones monasteriorum ab episcopi iurisdictione improbate, sed a SS. Patribus propugnate, 839 et seq.
    Expulsione monasterio apud ueteres monachos communis, 384. Quomodo fieret, ibid.
    Expulsione monasterio ad tempus, ibid. Crimina pro quibus eiiciendus monachus, 387.
    Expulsio in penam clamoris, 241. Fornicationis, 111. Furti, 112. Murmurationis, 135. Proprietatis, 432. uiolati silentii, 188. uerbi otiosi, 192. Simultatis, 167. Contumacie, 891. Loquens cum femina sine socio expellendus, 164. Gradus ad expulsionem, 382. Expulsi sub cura episcopi manebant, 384.
    Extensio manuum in oratione, 146, 268
    Extremitas quid, 224.

F
    Facilis ac promptus quid differant, 239. Falsi fratres, 218.
    Falsidicus tribus personis obnoxius, 113. Quomodo puniendus, ibid.
    Femine hospitio non recipiende, 671 et seq. Eis tamen extra claustra monasterii potest obsequium exhiberi, 672.
    Feminas ad colloquium non admittebant ueteres monachi, 164. Nisi forte presente socio, ibid. Et ab illis remoti, ibid. Solus cum femina loquens ut puniendus, ibid.
    Feminis in monasteriis Cisterciensium admissis altaria discooperienda, officium in ecclesia non cantandum, 155.
    Feminini sexus animalia in monasteriis monachorum non alenda, ibid. In monasterio S. Faronis incluse femine, 43. uide Mulier.
    Femoralium usus qualis apud monachos, 719.
    Ferre quid et unde dicte, 291.
    Feriales psalmi ad nocturnos in festis an dicendi, 296.
    Fermentum in bonam et in malam partem, 64.
    Ferramenta mona terri quid, 414.
    Ferramentorum custodes quales esse debeant, 415.
    Ferula feriendus qui tarde uenit ad officium, 581.
     Festa sanctorum cur celebrentur, 295.
    Festiuitates et solemnitates quid differant, ibid.
    Festiuitates precipue que per totum mundum celebrantur, ibid. In festiuitatibus sanctorum uigilie ut celebrande, 296. In festiuitatibus ab psalmi feriales ad nocturnos dicendi, ibid.
    Festa de sanctis trium lectionum nulla prescribit Regula, 297.
    Festa trium lectionum tota estate non habent Cistercienses, 275. In SS. Festis cibi cultiores, 122.
    Festis diebus an debeat augeri pulmentariorum numerus, 503. In precipuis festis augebant nostri maiores, 521.
    Fides sine operibus mortua, 19, 20.
    Fidem seculo seruare quid, 49. Domestici fidei qui, 674.
    Filii sanctorum qui eorum imitantur exempla, 4.
    Finire et complere aliquid duobus modis dicitur, 313.
    Flagellatio clamoris pena, 240. Mendacii, 130. Proprietatis, 432. Fornicationis, 111. Furti, 112.
    Flagellandus qui solus cum femina loquitur, 164. Infantes quo ritu flagellandi, 597.
    Focus communis in hieme a quo accendendus, 450. Tria de foco obseruanda, ibid. Silentium in foco communi, 194, 195.
    Fontis Auellani eremite duo quotidie psalteria recitant, 328.
    Foras exire de claustro sine abbatis benedictione, quam signo crucis dabat, illicitum, 879.
    Foras uagari monachis non expedit etiam pro uisitandis parentibus, aut pauperibus egrotis, pro audiendis faciendisue concionibus, pro peregrinationibus, imo pro procurandis rebus monasterii, 871 et seq.
    Foras prodiens monachus cadauer putridum extra sepulcrum, 127.
    Fornicationis diuersa genera, 110.
    Fornicatio qua ratione punita, 111.
    Frangentes aliquid ut puniti, 599.
    Frocus et cuculla quid differant, 700, 702.
    Fructuum refectio estate ad nonam, hieme ad uesperam, 515.
    Fugitiui etiam olim requisiti, 396, 397. Reuertentes quo ritu et sub quibus penis recipiendi, 389 et seq. Separati a conuentu manebant, 394. Habitu monastico priuati, ibid. Qui tamen eis postea concessus est, ibid. Omni officio per triennium priuati, 393. Ultimo loco collocandi, 388. Post tertiam fugam reuertentibus potest aditus denegari, 395. Aut receptis debet habitus auferri, 396.
    Fugitiui de cella aliqua quomodo recipiendi, 389. Res a fugitiuis acquisite ad monasterium pertinent, 394.
    Fuldensis basilica feminis inaccessa, 162, 163. Uni S. Liobe aperta, 162. Fulmine icta propter admissas in ea mulieres, 163. S. Bonifacii corpore ditata, ibid.
    Funis et cingulum quid differant, 355.
    Furti uaria genera, 113.
    Furtum ut punitum, 112.

G
    Galli S. monachorum modestia ad opus Dei, 330. Incluse apud S. Gallum, 43.
    Gaufridus abbas S. Albani capsam pretiosam S. martyris in gratiam pauperum discooperit, 124.
    Gaufridus uindocinensis fornicatorem monachum ut puniuit, 111.
    Gehenna expauescenda, 138.
    Generale et pitantia quid, 444, 511.
    Genesis liber infra unam hebdomadam lectus ad nocturnas uigilias, 259.
    Genuflexio ad orationes operis Dei, 336, 661.
    Gladios monachis ferre prohibitum, 356. uersus Gloria Patri a quo institutus, 263. Modus illum exprimendi uarius, 264. Eius appendix a quo addita, ibid. Nonnulla de illius usu, 265.
    Gloria Patri in fine psalmorum dici an instituerit S. Hieronymus, 265.
    Gloria Patri quibus in responsoriis debet dici, 271. Ad Gloria Patri surgendum et inclinandum, 279.
    Gloria in excelsis Deo ad Laudes, 290. Transire per gradus quid sit, 99.
    Greci semel in anno communicant, 454.
    Granatarius sub cellerario, 412.
    Grandimontenses infirmi et sani abstinent a carnibus, 477.
    Grandimontenses monachi cedunt loco potius quam litigare, 87.
    Grandimontenses quibus diebus communicent, 455.
    Graphium quid, quis illius usus, 723.
    Gratiarum quatuor genera, 24.
    Gratiarum actio post refectionem in ecclesia, 584.
    Grauia et impossibilia quid differant, 880.
    Gregorius  Scripturas ad nocturnos legi in Ecclesia  Romana instituit, 275. Libros suos in Iob ad nocturnos legi improbat, 272.
    Grex inquietus quis, 66, 67.
    Gregis inobedientis pena, 68.
    Guillelmus abbas Diuionensis sacram suppellectilem in gratiam pauperum uendit, 123.
    Guillelmus episcopus Bituricensis carnes etiam infirmus nunquam comedit, 477.
    Gula quinque modis nos tentat, 134.
    Gyrouagi uariis nominibus appellati, 53.
    Gyrouagorum instabilitas, 54. Cur ternis aut quaternis tantum diebus in monasteriis hospitantur, 54, 55. A monasteriis sunt reiiciendi, 56. Eorum miserrima conuersatio, 55. Sunt deteriores Sarabaitis, ibid. Eorum artes diuerse, 53. Gule sunt addicti, 54, 55.

H
    Habitus monasticus proprietario auferendus, 452. Fugitiuo reuertenti, 394.
    Heretici hospitio non recipiendi, 671.
    Hebdomadarii coquine et seruitores distincti, 443.
    Hemina uas paruissimum, 546.
    Hemina diuersa pro regionum uarietate, 536. Benedictina qualis, 535 et seq. Secundum Menardum, 536. Secundum Dissertatorem Gallicum et Nicolaum Brauum, ibid. Secundum Mabillonium, ibid. Romana in tota Italia an recepta fuerit tempore S. B., 542. Dissertatoris Gallici auctoritates et rationes non probant heminam Romanam ad S. Benedictum perseuerasse, 539.
    Hemina tres capiebat calices, 537, 538, 543, 544. Apud Cassinenses in duas mensuras diuisa erat, 545. Quam ab eis recepit Carolus Magnus, 537. Error Dissertatoris de mutatione hemine per monachos facte, 542. Brolii de hemina sententia a Dissertatore Gallico non satis intellecta, 535.
    Hemina ceruisie duplex ubi uinum deest, 545.
    Hemina quibus ex causis possit augeri, 547.
    Henrici imperatoris coronam in gratiam pauperum frangit S. Odilo, 124.
    Hirsaugiensis monasterii celle circa claustrum, 351.
    Homicidium multiplex, 110.
    Homicidium quali penitentia expiandum, ibid.
    Homo cur erecto corpore creatus, 138.
    Homo pretium regni celorum, 27. Totus homo Deo consecrandus, ibid.
    Honestas morum quid? 895.
    Honestiores animi qui, 81.
    Honor quid sit, 114. Ex quadruplici motiuo exhiberi potest, ibid. uirtuti tribuendus, 77. Congruus unicuique hospiti exhibendus, 673.
    Honorandi omnes homines, 113.
    Honores onerant, 343.
    Honorius papa Scripturas ad nocturnos legi instituisse creditur, 275.
    Hore inequales in Ecclesia per duodecim secula, 247.
    Horas inequales obseruant Cisterciences usque ad annum 1429, 247.
    Hora noctis octaua in Regula S. B. ut intelligenda, 246, 247, 248.
    Hora duodecima seu media nocte surgebant maiores nostri ad uigilias dominicas, 278.
    Hore competentes et incompetentes quid, 182, 412, 650.
    Horarum canonicarum numerus uarius apud monachos, 301 et seq.
    Horas canonicas tribus modis incipiunt clerici, 319. Quenam mysteria horis canonicis colantur, 305. Horarum canonicarum institutio improbata, 304. Oratio pro hora canonica, 313.
    Hortulanus sub cellerario, 412.
    Hospitalitas commendatur, 670. Quibus exhibenda, ibid. et seq. Christus in hospite susceptus, 673.
    Hospitibus qualis exhibenda humanitas, 681.
    Hospiti occurrendum a priore uel a fratribus, 674.
    Hospites quomodo salutandi, 678, 690. Osculum pacis hospitibus offerendum et quare, 676.
    Hospites statim ad orationem ducendi et quomodo, 675. Prior cum hospitibus sedeat, 678. uel docti monachi, 679. Lectio coram hospite legenda, quando, ubi, et quomodo, ibid. et seq. Huic tota intererat congregatio si hospes esset ignotus, 680. Ieiunium propter hospitem frangendum, 683.
    Hospitibus manus et pedes tam abbas quam cuncta congregatio lauet, et quomodo illud sit intelligendum, 684.
    Hospitibus an carnes ministrande, 681 et seq.
    Hospitibus etiam Principibus communes monachorum cibi exhibiti, 682.
    Hospites cum abbate in refectorio fratrum excipiendi, 725 et seq. Eisque ministret cellerarius, 407.
    Hospitibus sine permissione non loquendum, 689 et seq.
     Hospites seu peregrini monachi quandiu cupiunt retinendi, sed ad communem monasterii regulam reducendi, 800. Paucis post eorum aduentum diebus, 54.
    Hospites die ac nocte diuinis intererant officiis, 678.
    Hospitum coquina, 687. Eius ministri, 688.
    Hospitia monachorum, diuitum, et pauperum distincta, ibid.
    Hospitum dormitorium, 801.
    Hospitum monachorum dormitorium iuxta oratorium, 689.
    Hospites et peregrini quid differant, 725.
    Hugo princeps abbas S. Martini Turonensis, 160.
    Hugo  fratris sui interfectorem habitu monastico induit, 130.
    Humiliatio coram arguente se, 890.
    Humilitas quid sit, 200.
    Humilitatem in quo constituant SS. Patres, 227, 228.
    Humilitas magnum aliquid, 202.
    Humilitatis culmen quid, ibid.
    Humilitas cordis, 231, 232.
    Humilitas regiam prefert dignitatem, 202.
    Humilitati inclinat se diuina maiestas, ibid.
    Humilitate ad summa crescimus, 203.
    Humilitas ex demonibus angelos facit, 202.
    Humilitas uia ad caritatem, 243.
    Humilitate castitas seruatur, 152.
    Humilitas etiam corpore exhibenda, 241.
    Humilitatis probatio cogitationum reuelatio, 219.
    Humilitatem fucatam noluit S. B., 231.
    Humilitatis gradus a Cassiano mutuatus est S. B., 203.
    Caput ex Regula S. B. de Humilitate quanto habitum in pretio, 200.
    Hymni Ambrosiani dicti, 266.
    Hymnos ab Ambrosianis accipiunt Cistercienses, Ibid.
    Hymnos, etc., S. B. mutari non permisit, sed tantum psalmos, 322.
    Hymni ad minores horas mutati, 320.
    Hymnus angelicus ad Laudes, 290.

I
    Ignorantia regularis discipline ruina, 644.
    Illecebra unde dicta, 55.
    Illusionem nocturnam passi a communione abstinent, 257.
    Imbecilles qui, 445.
    Immensitas Dei impugnata, 327.
    Imperare contra, supra, aut infra Regulam abbas non potest, 148, 149.
    Improbus quis, 82, 361.
    Inclinatio ad Gloria Patri qualis esse debeat, 279.
    Inclusi infra et extra monasterium, 43. Femine in monasteriis uirorum incluse, ibid.
    Inclusi et incluse sub regimine abbatis uiuebant, 44. Inclusarum clausulam benedicens obserabat episcopus, ibid.
    Isidorus  reclusionem prohibet, 60.
    Incorrigibiles acrius puniendi, 382. Incarcerandi, 385. Tandem eiiciendi, 383.
    Increpationes sors monachorum, 214.
    Increpatus ab alio etiam iuniore genua flectat nichil dicens, 890.
    Increpantur uiri pii et sancti sine mendacio, 214. Sub increpationis uelo uirtutes monachorum teguntur, ibid. Bernardus  Conuersum mire sanctitatis uirum morti proximum dure increpat, ibid. Qui plus indigent humilientur, 436. Tanto quis plus elongatur a Deo, quo plus indiget, ibid.
    Indisciplinati triplicis generis, 80.
    Indurati cordis descriptio, 14.
    Infantum nomine qui intelligendi in Regula S. Benedicti, 480.
    Infantum et senum qualis cibus, 481. Ieiunium soluant, ibid.
    Infantum in choro delinquentium satisfactio, 597.
    Infantes quo ritu flagellandi, 597. uide Pueri.
    Inferni descriptio, 28.
    Inferni meditatio excitat ad boni prosecutionem, ibid.
    Infirmitatis utilitas, 461.
    Infirmitatis ratio consideranda est in distributione necessariorum, 435.
    Infirmis ut Christo seruiendum, 460.
    Infirmi patienter portandi, 465. De infirmorum cura quid prescribant antique monachorum regule, 459. Hanc curam super omnes commendat S. Benedictus, 460.
    Infirmorum qualem curam abbas suscipere debeat, 466.
    Infirmi quatuor ex causis uisitandi, 126.
    Infirmos uisitare cuius sit, 125, 468.
    In infirmorum uisitatione quid obseruandum, 125.
    Infirmi spiritualiter uisitari quomodo possint, 126.
     Infirmorum leges antique, 469. Infirmi missam audiebant quotidie, ibid. Ecclesie sacramentis premuniebantur, 466. Carnibus uescentes nec celebrabant nec communicabant, ibid. Sed peccata sua confitebantur, 471. Canonicas horas suis temporibus recitabant, 469. Seruientium sibi manibus sustentati tam die quam nocte ad officium regulare ueniebant, 468. In lecto minime decumbentes officium regulare in oratorio infirmitorii horis solitis simul recitabant, ibid. Alioquin coram decumbentibus recitabatur, 467. Post nocturnos dormire permittebantur, 252. Aqua lustrali post completorium aspergebantur, 471. Pias lectiones ab aliis auscultabant, ibid. Etiam lectionem Regule et collationum foris capitulum, ibid. Eis quantum legeretur ad mensam, 485. Disciplinam ibi eamdem quam conuentus in refectorio seruabant, 469. Silentium ut ceteri seruabant, 470. Sed de necessitatibus suis infirmario uel aliis loqui poterant, ibid. Obediebant infirmario, 464. Obedientias suas non curabant, 471. Delinquentes corrigebantur, 461, 468.
    Infirmorum querele de rebus quatuor, 461. In lecto languentibus, nulla lex in cibo aut in uerbo, 471. Eis nichil denegetur, 406, 479.
    Infirmis carnes concedende, 475. Ab his tamen abstinere licite possunt, 477. Carnes edentes baculum et capellum olim gerebant, 476. Eis uncias carnis octo per diem concedunt Cassinenses, ibid.
    Infirmi oblata remedia recusantes cogendi sunt, 462. Noxia petentes non audiendi, 464. Nimis pretiosa aut insolita remedia non querant, 462, 463. A parentibus non petant remedia, 465.
    Infirmi pro leui infirmitate non querant solatia, 464.
    Infirmis qualis opera aut ars iniungenda, 651.
    Infirmi et graui cura occupati a coquina excusandi, 441.
    Infirmis celle singulares concesse, 348. Et quales, 472.
    Infirmorum cella qualis olim in monasterio S. Galli, ibid.
    Infirmi a cella infirmorum non recedebant, ibid.
    Infirmorum oratorium in quo iacentes missam audire ualeant, 468.
    Infirmitorii locus ubi Fratres defunguntur, 193. Silentium in infirmitorio, 193, 194.
    Infirmorum curam precipuam gerat cellerarius, 406.
    Infirmis seruiant monachi non laici aut canonici, 463.
    Infirmis seruitor deputandus, quem elegerint, ibid.
    Infirmis seruiebant uicibus sanctimoniales, ibid.
    Infirmis seruientium merces copiosa, 465.
    Infirmi seruientes sibi non contistent, 467.
    Infirmi sanitati restituti ut redirent in conuentum, 478. Quibus infirmis uinum fuerit concessum, 534.
    Infirmi in monachos an recipiendi, 740, 741.
    Infirmitates siue corporum siue morum patienter tolerande, 893.
    Ingenuus quis, 76.
    Iniectiones manuum prohibite, 191.
    Inimicus noster quis dicendus, 131.
    Inimici quam nobis utiles, 132.
    Inimico quid debeamus, 131, 132.
    Inimici cur diligendi, ibid. Oratio pro inimicis, 166.
    Inimicitias exercentes ut puniendi, 167.
    Iniquitas pro cogitatione praua, 207.
    Initia uite religiose difficilia, 32, 35, 36.
    Iniuria duplex, 131.
    Iniurie patienter tolerande, ibid.
    Iniurie cum amore amplectende, 215.
    Iniuriis probatos tantum ad sapientie studium admittunt Athenienses, 131. Dura, contraria, et iniurie quid differant, 213.
    In his tota abit uita monastica, 214.
    Inobedientie desidia, 8.
    Inobediens ut puniendus, 358, 359.
    Inobedientis gregis pena, 68.
    Inquietudo duplex, 67.
    Inquietus grex quis, 66, 67.
    Instrumentorum custodes apud antiquos instituti, 415. Caput de Instrumentis bonorum operum Regule totius compendium, 104. Quanto apud ueteres fuerit in pretio, ibid. Perperam tributum Clementi, 105. Difficultas de titulo huius capitis soluitur, ibid.
    Interiores anime cogitationes abbati reuelande, 219. Huius reuelationis conditiones ex parte confitentis, 220. In ea ut se gerat abbas, 221, 222.
    Interrogatio quadruplex, 238.
    Interuallum post nocturnas uigilias ut transigendum, 249. Et ubi, 253. Quantum esset estate, 260. In interuallo inter Laudes et Primam quid agendum, 254 et seq.
    Interule Benedictinis non permisse, 703.
    Inuidia uitanda, 436.
    Inuitatorii psalmi uaria nomina, 265.
    Inuitatorium quomodo dicendum, 266. In partibus Gallicanis estate dicebatur sine cantus modulatione, ibid.
     Ira Dei, 12.
    Ira et iracundia quid differant, 128.
    Ira ut punienda, ibid.
    Iratus et irritatus quid differant, 12. Item iratus et commotus, 890.
    Isaie prophetia infra sex priuatas noctes ad uigilias lecta, 259.
    Itinera Christi, 20.
    Iter agentes librum seu breuiarium secum deferre debent, 664.
    Iter agentes quomodo suum recitarent officium, 661.
    Iter agentes eodem die ad monasterium reuersuri foras non comedant, 665. Contra facientes excommunicandi, ibid.
    Itineri solum sine socio fratre se committere monachis illicitum, 876. Et nisi petita fratrum benedictione, ibid. Aut saltem abbatis si tempus urgeat, 877.
    Iter agentium facienda commemoratio ad omnes horas operis Dei, ibid.
    Iter agentes ad monasterium reuertantur de die, ibid. Fratrum orationem petant, et foris uisa uel audita silentio tegant, 878. Omniumque rationem abbati reddant, ibid.

I
    Ieiunium amandum, 120.
    Ieiunium conseruande castitati inseruit, 151.
    Ieiunium perfectum in pane et aqua, 505.
    Ieiunii dies precipui quinam, 683.
    Ieiunium regulare apud Benedictinos quo die incipere debeat, 564.
    Ieiunium quadragesimale in Septuagesima inceptum, 299.
    Ieiunium in pane et aqua in Quadragesima, 505, 656, 657.
    Ieiunium Iu et uI ferie, 559. Apud monachos inuiolabile et quare, 560. Quandiu perseuerauerit, 561. A Benedictinis estate relaxatur, sed a Grecis hactenus seruatur, ibid.
    Ieiunium feria uI etiam tempore Paschali, 559.
    Ieiunii relaxatio tempore Paschali, ibid. Diebus Dominicis, 565. Et in precipuis festis, 566. Propter hospitem, 683. Pro senibus et infantibus, 481.
    Ieiunium omnibus imponendum pro fratre tentato, 221.
    Ieiunium in pane et aqua tribus in hebdomada diebus Camaldulenses obseruant, 323.
    Ieiunium in pane et aqua in penam ebrietatis, 133. uiolate abstinentie, 531, 532. Proprietatis, 434. uiolati silentii, 188. Presertim in locis uetitis, 194. In penam detractionis, 136. Mendacii, 130. Loquenti cum femina sine socio, 164. Pro admissis feminis intra monasterii claustra, 154, 156. In penam fornicationis, 111. Item furti, 112. Homicidii, 110. Simultatum, 167.
    Ieiunium triduanum in penam scurrilitatis 191. Ad mensam loquentibus, 491.
    Ieiunium imponendum iis qui scripturas memorie non mandant, 269.
    iehsu Christus uita cordis, 17.
    Ioci improbantur maxime in monachis, 141. Honesti non uetiti, 192.
    Ionas monachus S. Pachomii post annos in monasterio octoginta quinque transactos infirmorum locum ignorat, 464.
    Iudicia iustitie Dei que, 305.
    Iudicium extremum pauendum, 65, 138. Illud abbati frequenter incutit S. Benedictus, 65.
    Iugum Christi quam suaue, 31.
    Iurare monachis prohibitum, 129. Etiam in iudicium uocatis, ibid. Item episcopis, presbyteris, et clericis, ibid. Laicis monasteriorum defensoribus, ibid.
    Iuramentum monachorum crede mihi, uel certe, 130. Quare non iurandum, 129.
    Iuramentum ut puniret S. Augustinus, ibid.
    Iustitia quid, 22. An iustus illesa ueritate maximis peccatoribus inferiorem se possit predicare, 228 et seq.

K
    Kyrie eleison quomodo dicendum, 274.

L
    Labor manuum improbatus, 618. Ab hereticis damnatus, 632. Wiclefus non laborantes Benedictinos apostatas facit, ibid. Qua ratione labore manuum uiuentes ueri monachi dicantur, 617.
    Labor quando incipere debeat et quandiu durare, 612, 619 et seq. Quibus potissimum laboribus uacarent ueteres monachi, 623 et seq. Presertim Benedictini, 625 et seq.
    Labor manuum ad opus Dei, 258. An teneantur monachi ad laborem manuum, 612. An ab eo possint dispensari et studiis applicari, 627.
    Laborem manuum non esse essentialem statui monastico, 628.
     Laborem manuum plures non exercuerunt, 629. Quare ueteres monachi studiis laborem pretulisse uideantur, 631.
    Laborantes monachos non laborantibus absolute non prefert S. Augustinus, 632. Ex apostolis Paulus et Barnabas soli post aduentum Spiritus sancti laborabant manibus, 643.
    Labor infirmis qualis iniungendus, 651. Ciborum mensura propter maiorem laborem augeri potest, et quis maior ille labor, 521. Ubi amor non est labor, 244.
    Lac Benedictinis an permissum, 530.
    Lacrymarum utilitas, 146.
    Lena quid, 721.
    Laici claustri ministeria agere prohibentur, 438. Eis ingredi coquinam monachorum illicitum sub pena grauissima in permittentes, 439. Item et refectorium cum preparatur, ibid. Imo ipsum monasterium nisi habitu monastico indutis, ibid., 440.
    Lampas in dormitorio cur accendenda, 352. A quo accendenda, ibid. Qua hora, 353. Accendere negligentes ut puniendi, ibid. Quandiu ardere debeat, ibid. Potest omnibus decumbentibus exstingui ,354.
    Lampas oratorii noctu in dormitorium deferenda si paupertas exigat, ibid.
    Lampades septem in dormitorio accendebant olim Cassinenses, 352. Quinque Parisienses S. Germani, preter alias quatuor aliis in locis, ibid. Quatuor Croylandenses cum tribus aliis in claustro et unam in capitulo, ibid.
    Lampades ecclesie exstinctas accendat sacrista ante primum nocturnorum signum, 246. Sine laternis nouitii et iuniores monachi nocte non incedunt, 352.
    Laudes incipiente luce dicende, 257. Et quare, 260.
    Laudes estate nocturnis coniuncte, 255. Priuatis diebus ut agende, 290 et seq.
    Laudes pro tribus ultimis psalterii psalmis, 288. Deus ore et corde laudandus, 305.
    Laudes non sunt appetende, 149.
    Lectiones sancte libenter audiende, 142.
    Lectiones sancte quales, ibid.
    Lectio omissa propter laborem, 617.
    Lectiones unde desumi debeant ad nocturnos, 271. An necessario debeant esse ex Scripturis, 273. Scripturas non legebat Ecclesia Romana ante S. Gregorium, 272.
    Lectiones ad nocturnos ex libris bibliothece dicte, 284. Apud ueteres monachos quam prolixe, 258, 259. Pridie a cantore terminabantur, 285. uel ad nutum abbatis finiebantur, 284. Idque quo ritu, 285.
    Lectiones ad nocturnos terminat Carolus Magnus, ibid.
    Lectiones de Passionibus Martyrum, 273. Auctorum nomina, quorum homilie legebantur in nocturnis, ante Pauli diaconi tempus non legebantur, 273.
    Lectiones ad nocturnos aliquando breuiate, aliquando protracte, 284. Duodecima in nocturnis producenda si nondum lux aduenerit, 258. Singule a singulis dicende, 270. Unicam ad nocturnos estatis cur prescripserit S. Benedictus, 275.
    Lectiones tres ad nocturnos tempore Paschali, ibid.
    Lectiones tres ad nocturnos in feriis II, Iu, uI. quedam monasteria legunt, ibid.
    Lectio breuis ad 2 nocturnos a quo debeat legi, ibid.
    Lectiones breues memoriter dicende, 273, 316. Ad lectiones nocturnorum candelam quis prouideat, 270.
    Lectio ad laudes qualis, 289.
    Lectiones publice recitande in interuallo post nocturnos preuidende, 250.
    Lectio ad refectionem fratrum, 485. Seruitorum, ibid. Infirmorum, ibid. Iter agentium, 486. Ad mixtum, ibid.
    Lectio mense preuidenda ubi et quando, ibid.
    Lectio coram hospite legenda qualis, quando, ubi et quomodo, 679 et seq.
    Lectio initio colloquii, 186.
    Lectionaria quando in Ecclesia haberi ceperint, et quis ea componere ceperit, 272.
    Lector mense Dominica ingrediatur ad legendum petita prius benedictio e, 487. Ea qualis esse debeat, 488.
    Lectoribus arrogantie uitium familiare, 487.
    Lectori nichil detur nisi quod Regula iubet, 494. Iisdem quibus alii cibis reficiat, 498.
    Lectisternia quid sint, 345.
    Lectus monachorum debet esse durus, 347.
    Lectorum singularitas apud monachos et sacerdotes, 345.
    Lecti singuli duabus sanctimonialibus concessi, ibid.
    Lectus abbatis in medio dormitorii, 348, 349.
    Lectorum stramenta que, 416, 722.
    Lectorum fenum singulis annis renouandum octo diebus ante natale S. Petri, 416, 721.
    Lectorum scrutatio, 722. Perfecti monachi non semper in lecto dormiunt, 345.
    Legumina quid, 514. Quid nascentia leguminum, 314.
    Legumina aliquando concessa ad mixtum. 452.
     Lenitas in loquendo, 240.
    Leofricus abbas S. Albani uasa sacra in gratiam pauperum expendit, 123.
    Librorum scriptio laudata, 626.
    Librorum custos Armarius dictus, 417. Is erat sacrarii custos, uel precentor, ibid. uel ferramentorum item custos, 418.
    Librorum distributio in Quadragesima, 648.
    Libri gentilium a monachis rarius legendi, 143.
    Libri pro fratrum necessitate in conuentu legendi, 221.
    Libertas uera que, 76, 78.
    Libra panis Benedictina ab aliis diuersa, et quale eius pondus, 515. Quid sentiendum sit de diuersis libre panis ponderibus, 517.
    Libra propensa quid, 520.
    Libre tertia pars ad cenam reseruanda quomodo intelligenda, ibid.
    Licentia media inter obedientiam et inobedientiam, 89.
    Licentia extorta non licentia est sed uiolentia, 212.
    Lineis uti monachis illicitum, 703.
    Lingua quot peccatis obnoxia, 178.
    Lingua summopere custodienda, ibid. uir linguosus quis, 239.
    Litanie supplicatio quid. 274.
    Lites prohibent Regule monastice, 87.
    Lites improbant S. Bernardus et Petrus Blesensis, 86.
    Lites procurans pro iustitia monachus non minus acceptus Deo, quam ille qui orat in choro, 88.
    Lites suscipere monachis an liceat, 86 et seq.
    Lites per externos procurande, 88.
    Lites per arbitros terminande, ibid.
    Littere sine licentia abbatis nec mittende nec recipiende, 691.
    Litteras sine permissione accipientes aut mittentes ut puniendi, 695.
    Litteras a parentibus missas non resignatas igni tradit pius quidam monachus, 692.
    Littere commendatitie duplicis generis, earum formule, 806.
    Litteras omnes in monasterio discant, 269, 270.
    Litterature defectus impedimentum uite monastice, 740. u. Studium.
    Locutio per signa, 181, 492.
    Loqui aliquando expedit, 182.
    Loquendi nullum tempus assignat S. Benedictus, 180, 181. Sed in abbatis illud arbitrio reliquit, ibid., 183.
    Loquendo obseruanda, 240. Multum loqui non amare, 141. Duo ad loquendum loca deputata, 667.
    Loquentes in locis uetitis ut puniendi, 194. Item in ecclesia, 667.
    Loqui ad mensam quibus licitum, 491. Homo sit tardus ad loquendum, 241. Ante interrogationem non loquendum, 237.
    Loqui, uide Colloquium.
    Lotio pedum hospitum, 684 et seq. uide Mandatum.
    Ludi monachis prohibiti, 191.
    Lumen uite, 15.
    Lumen Deificum, 13. Qua ratione hieme cum luce fiant omnia, 568.
    Luxuria carnis luxuria cordis, 19.

M
    Magnificat ad uesperas cur dicatur, 316.
    Magnificat ad laudes, 289.
    Maiores quinam censeantur, 235.
    Maior in monasterio quis, 171.
    Mali bonis semper inserti, 82, 83.
    Malum et prauum quid differant, 141. uirtus et malitia disterminant seruos et liberos, 78.
    Mandatum sabbati qua hora, quo loco et ritu faciendum, 448. In feriam u aliquando translatum, 449.
    Mandatum hospitum quonam tempore faciendum, 686.
    Mandatum trium pauperum quotidie, 685 et seq.
    Manuum extensio in oratione, 146, 268.
    Mappula quid, 724.
    Martini  discipuli non laborabant manibus, 629. uigilie nocturne in festo S. Martini ad auroram usque producte, 258.
    Martyrum passiones ad nocturnas uigilias lecte, 273.
    Matrimonium uite monastice impedimentum, 739.
    Matta quid, 720.
    Matutini a matuta id est aurora dicti, 257.
    Matutini pro laudibus, item pro nocturnis, 287.
    Maurus  laborem manuum sustulit, 629.
    Medicinis an debeant uti monachi, 463, 464. Eos preseruatiue non decent, 465.
    Medicinis nullis utebantur sanctimoniales in Aegypto, 464.
    Medicus spiritalis sapiens quis, 378, 382.
     Meditatio pro lectione, 251. Pro studio, 249, 251. Pro psalmorum decantatione, 249. Pro contemplatione, ibid.
    Meditatio inferni ad boni prosecutionem excitat, 28.
    Meliores in operibus bonis amplius diligendi, 75, 76.
    Melotes quid, 699.
    Mendacium quid sit, 130. Ut punitum, ibid.
    Mentiri nunquam licet, ibid.
    Mense tarde aduenientes ut puniendi, 582 et seq.
    Meridianus somnus estate tantum permissus, 614. A quibusdam etiam hieme, 615. In Ramis palmarum inceptus aliquando etiam ex toto dimissus, ibid. Ieiunii diebus qua hora capiendus, ibid. Et quo situ corporis, 616.
    Messis tempore operam suam elocant monachi, 120.
    Milites in monachos recipere uetitum, 739.
    Milites triennio probandi ante professionem monasticam, 755.
    Milites duplicis generis in claustris, 10.
    Milliarium quid, 218.
    Minima neglecta grauiora fiunt, 97, 98.
    Minima nolle corrigere blasphemia in Spiritum sanctum, 98. Cum minimis peccatis, nisi per Christum deleantur, impossibile est saluari, ibid.
    Ministeria monasterii per monachos exercenda, 438 et seq., 625.
    Minus pro non, 28.
    Minutis dormire post laudes permissum, 255.
    Miracula in monasteriis fieri egre ferebant ueteres monachi, 866 et seq. Non desperandum de Dei misericordia, 167.
    Misse uarie acceptiones, 307.
    Misse uox in Regula cap. 17. Quo sensu a S. Benedicto usurpata, 308 et seq.
    Missas in ecclesiis monachorum celebrare prohibetur episcopis, 154, 157.
    Missa in Quadragesima non celebrata in feriis, 619.
    Missa pro excommunicato mortuo dici non debet, 369. Ad missam mutanda potius corda quam uestimenta, 354.
    Missas tenere quid, 796.
    Mixtum quid sit, 493.
    Mixtum an de statuta annona aut preter, 451.
    Mixtum cur concessum an propter communionem Eucaristicam, 495 et seq.
    Mixtum an concessum non communicanti nec ieiunanti, 498.
    Mixtum ut sumendum, 495.
    Mixtum seruitorum quando sumendum, 450.
    Mixtum an sumendum diebus ecclesiastici ieiucii, 495.
    Mixtum diebus festis cur post missas sumendum, 453.
    Mixtum monachorum et conuersorum apud Cistercienses distinctum, 452. Legumina aliquando concessa ad mixtum, ibid.
    Modestia, 242.
    Modulatio quid, 279, 320.
    Monachi etymon, 39.
    Monachorum diuersa genera, ibid., 40.
    Monachi simplices abbatis nomine appellati, 63.
    Monachi clerici appellati, 257.
    Monachi clericis perfectiores, 316.
    Monachi sanctitatis perfectionem uouent, 21.
    Monachorum prima sollicitudo querere Deum, 90.
    Monachorum est Deum scire, amare, reuereri, sapere, frui, 21.
    Monachi studio rerum celestium uenditi, 126.
    Monachus S. Benedicti qui plus obedit Regule quam carni, 9.
    Monacho carnali nichil exsecrabilius, 206.
    Monachorum est pati, 37.
    Monachus oculos in terra continuo figere debet, 242, 243.
    Monachi parentibus sint mortui, 114. Eorum curam non suscipiant, ibid., 115. Eis non est cognatio in terris, 155.
    Monachi parentibus quid debeant, 117.
    Monachi parentes suos non uisitent, 114, 115.
    Monachis quam periculosa parentum conuersatio, ibid., 116, 117.
    Monachorum exempla parentum conuersationem et conspectum fugientium, 116.
    Monachos decet silentium, 189.
    Monachus predicare publice non debet ab episcopo non iussus, 238.
    Monachus extra claustrum sub specie pietatis uagari non debet, 168.
    Monachi claustro non exeant ad excipiendas parentum confessiones, 115.
    Monachus foras exiens cadauer putridum extra sepulcrum, 127.
    Monachi in parochiis diuinis mysteriis non participabant, 815.
    Monachis professis non licere ad seculum reuerti, 755.
     Monachus ut nudum uestiat, 125. Et mortuos sepeliat, 126.
    Monacho que spernenda, 226.
    Monachus dignitates refugere debet, 225.
    Monachus episcopos et mulieres omnino fugere debet, ibid.
    Monachi antiqui feminas ad colloquium non admittebant, 164. Nisi forte presente socio, ibid. Et ab illis remoti, ibid.
    Monachi commatres sibi facere prohibentur, 154.
    Monachis gladios ferre prohibitum, 356.
    Monachi antiqui Scripturas discebant memoriter, 269.
    Monachus solus non habitet, 51.
    Monachi ex noto monasterio non recipiendi et cur, 804 et seq.
    Monachi peregrini ante firmandam stabilitatem quandiu probandi, 802. Et postea altiori gradu donandi, 803.
    Monachus loci sui consuetudinibus sit contentus, 233.
    Monachi sui non sunt, 427. Duodecim saltem monachi sint in monasteriis, 50.
    Monachi in deserto duodecim sufficiunt, non in ciuitate, 51.
    Monachorum duodecim numerum excedere nolebat Guigo Carthusiensis, ibid. Apostolorum collegium prima monachorum congregatio, 313.
    Monachorum mira caritas in pauperes, 120 et seq.
    Monachis demones infesti per insomnia, 34.
    Monachi et iumenti comparatio, 227.
    Monachi ouibus comparati, 216.
    Monachi inuiti facti, 40.
    Monasterium domus Dei, 413. Domini ouile, 52. Laqueus, 217. Officina Fullonica, 168. Arce Ne comparatur, 16.
    Monasterium corpus mysticum, 7.
    Monasteria et cenobia quid differant, 41. In fundandis construendisue monasteriis quid obseruandum, 866.
    Monasteria non construenda nisi de licentia episcopi, 869.
    Monasteria debent esse remota a principum curia, a locis deuotionis seu peregrinationis et ab urbibus, 866 et seq.
    Monasterii loca regularia quo situ constituenda, 870.
    Monasterium ubi construendum, debet prius crux collocari maxime ubi altare, 869 et seq.
    Monasterium una die edificatum, 42.
    Monasteria debent esse sufficienti reditu dotata, sed non diuitiis abundare, 868.
    Minora monasteria improbantur, 50.
    Minora monasteria de consilio fundatorum et capituli generalis unienda, 50. uenientes ad monasterium non statim introducendi, 861.
    Monasterii aditus feminis denegatus, 154.
    Monasteria uirginum uiris inaccessa, 155 et seq. Etiam episcopis, modicis, et feminis secularibus, 157. Et monasterio egredi quinque ex causis quis potest, 387. Transire ad aliud monasterium quibus ex causis quis possit, 759.
    Monasterii res ut uasa sacra conspiciende sunt, 408, 409. Negligenter tractantes puniendi, 420. Per externos sunt procurande, 872.
    Monastice uite initia difficilia, 32, 35, 36.
    Monastica professio angelice puritati similis, 21.
    Mora periculosa, 13.
    Moralium libros in Iob ad nocturnos legi improbat S. Gregorius, 272.
    Mortis meditatio utilis, 139.
    Mortis meditatio sapientie studium, ibid.
    Mors festina peccatoribus melior, quam diuturna in peccatis uita, 69. Sic uiuendum, quasi hodie moriendum esset, 139. Infirmitorii locus ubi fratres moriuntur, 193.
    Mortificatio carnis seruande castitati inseruit, 151.
    Mortificatio ad orandum necessaria, 145.
    Mortificationis perfectio in duobus consistit, 119.
    Mortuos ut sepelire debeat monachus, 126.
    Mortuum resuscitat qui peccatorem conuertit, ibid.
    Mulierum conuersatio monachis et clericis periculosa, 153 et seq.
    Mulierum fuga castitas conseruanda, ibid.
    Mulieribus denegatus monasteriorum aditus, 154 et seq.
    Mulieres in monasteria inducens abbas deponendus, 154, 155, 156. Excommunicandus, 154, 156.
    Mulieres inducens in monasteria uirorum abbas tribus mensibus recludendus in alio monasterio in pane et aqua, 154.
    Mulierum monasteria uiris inaccessa, 155, 156, 157. Etiam clericis, episcopis, medicis et feminis secularibus, 157.
    Multiloquium quid, 188. In oratione uitandum, 331.
    Munditia cordis ad orandum necessaria, 144, 145.
     Munditie sabbati, 447.
    Munera non recipienda sine abbatis permissu, maxime a parentibus, 694. Directa monachis distribuenda ad nutum abbatis, 425.
    Murmuratio quanta sollicitudine uitanda, 135, 437.
    Murmuratio uitium monachis familiare, 135.
    Murmurantium pene uarie in Scripturis, 176. Apud monachos, 176.
    Murmuratio ut punienda, 135.
    Murmurans excommunicandus, 358. E monasterio eiiciendus, 176. Eius opus abiiciendum, 135, 176, 177.
    Musica apud monachos improbata, 326.
    Mussitatio quid, 489.
    Mutilatione aliquando puniti delinquentes monachi, 374.
    Mutuo accipere aliquid sine abbatis licentia uetitum, 423.
    Mysteria quenam horis canonicis colantur, 305.
    Mystica explicatio ordinis a S. Benedicto ad Laudes instituti, 288.

N
    Natalium defectus uite monastice impedimentum, 740, 741. In Natali Domini tertia noctis hora surgendum, 308.
    Necessaria a Patre monasterii speranda, 428. In necessariis ad parentes non recurrendum, ibid.
    Necessaria singulis prout indigent distribuenda, 435.
    Necessaria petenda colloquii tempore, 187. Quo ritu, 109. Ea petendo et distribuendo quenam obseruanda, 405. Sollicitudo in dandis necessariis, 428.
    Necessaria fratribus neganti quid mereatur, 412.
    Necessariarum domum quomodo ingredi debent monachi, 260. Lucerna in domo necessariarum, 352.
    Negligentie torpor somnus, 13. Nihil ut paruum negligendum, et que fuerit ea de re ueterum monachorum mens, 409.
    Negligentia in rebus monasterii ut punienda, 420.
    Negligentium locus ad opus Dei quis, 579.
    Negotiorum secularium abdicatio ad orandum necessaria, 145.
    Nicolaus de Fractura immerito a Dissertatore Gallico notatus, 543.
    Niger color penitentie symbolum, 709. uestis apostolorum post Christi mortem nigra, ibid. Benedictini quando dicti monachi nigri, 708.
    Nimius quis, 845.
    Nobilis in monasterio seruo non preferendus, 76.
    Nobilitas amittitur propter monachatum, ibid.
    Noctis tempus ad orandum commodum, 145.
    Noctis medium late sumptum in Regula S. Benedicti, 305.
    Nomine puro aliquem uocare quid, 827.
    Nona estate quando dicenda, 617.
    Nonnus quid, 828.
    Nouissimorum meditatio mitigat claustri asperitates, 31. Tuende castitati inseruit, 152.
    Nouitiorum admittendorum impedimenta, 738 et seq.
    Simplicitas et prudentia in nouitio suscipiendo requisite, 742.
    Nouitii quanto tempore probandi antequam admittantur ad nouitiatum, et qualis esset illa probatio, 743.
    Nouitii in cella hospitum quanto tempore remanerent, et quid ibi facerent, 745.
    Nouitii probationem agebant in ueste seculari, 777. Sed postea alius usus inualuit, 778.
    Nouitiorum probationis annus quando inciperet, 754. Probatio plurium annorum, ibid. et seq. Probatio annua, 751. Aliquando contracta, ibid. et 752. ualida eo casu fuit professio, 753. Pretium pro monachorum receptione non recipiendum, 773.
    Nouitius ante professionem suis se possessionibus exuat, 771.
    Nouitiorum facultates recusabant ueteres monachi, 773.
    Nouitiorum habitus qualis, 707, 778. Quo ritu ad illum admittendi, ibid.
    Nouitiis legenda Regula et exponenda, 750. Tria in nouitiorum magistro, 748. An singulis nouitiis singuli preficiendi magistri, 747.
    Nouitii nocte sine laterna et comite magistro non incedebant, 352.
    Nouitius erecta ceruice incedens non negligitur innotatus, 243.
    Nouitii in omni patientia probandi, 751. In obedientia et opprobriis exercendi, 749.
    Nouitii a capitulari deliberatione exclusi, 92.
    Nouitii intra annum probationis ab Ordine Grandimontensi exeuntes amplius non recipiendi, 393.
    Nouitii aduersus tentationes premuniendi, 32.
    Nouitiorum primos uirtutum flores non sustinent demones, 36. Que nouitios tentationes pulsent ex parte religionis, 33. Ex parte diaboli, ibid., 34. Ex parte seculi, ibid., 35.
     Nouitiorum cella a conuentu separata, 746.
    Nouitius pro iuniore professo, 249.
    Nuditas pedum apud monachos, 707.
    Nudum ut uestiet monachus, 125.
    Numerus maior ut minor congregationis obseruantie regulari obest, 84. Non tam numero quam uirtute fratrum abbas gaudeat, ibid.

O
    O littera tristitie, 300.
    Obedientia, 760.
    Obedientie scopus Regule S. Benedicti, 89.
    Obediendum superiori, 148. Etiam malo, 149. Tanquam Deo, 175.
    Obedientie labor, 8, 28. Arma, et uictorie, 10. Per obedientiam reditur ad Deum, 7, 888.
    Obedientia quomodo primus humilitatis gradus, 1708.
    Obedientie gradus perfectus, 213.
    Obedientie perfecte conditiones, 174, 175.
    Obedientia monachorum qualis, 217.
    Obediendum in omnibus, 212. Sine discussione, 173. Sine tepore, 175. Sine mora, 171, 172, 174. Cum hilaritate, 175. Inobediens reputatur qui cum mora obedit, 171.
    Obedientie prompte tres stimuli, ibid.
    Obedientia inuicem exhibenda, 888.
    Ordo in obedientia seruandus, ibid.
    Obedientia extorta monachos non excusat, 89. Nouitii in obedientia exercendi, 749.
    Obedientie monastice terminus qui et uite, 12, 212, 213. Inobediens ut puniendus, 358, 359.
    Obedire abbati quando monachi non tenentur, 148.
    Obedientiarii singulis annis renouati, 401, 418, 420. In oratorio instituti, et quo ritu, 418, 419. Claues obedientie sue de super altari accipiunt, 418. Rationem officiorum singulis trimestribus reddunt, 405.
    Obedientiarum singularum singularia statuta, 419. De aliorum obedientiis nichil curet simplex monachus, 233. Illi officinam alterius intrare illicitum, 733.
    Obedientias exteriores qui querunt a proposito monachi declinant, 89.
    Oblationes Deo facte in palla altaris inuolute, 788.
    Obstinatus quis, 845.
    Oculi Dei quid, 18, 208, 328.
    Oculos in terram continuo figere debet monachus, 242, 243.
    Oculos inculpabiliter leuare quando possumus, ibid.
    Odilo  coronam imperatoris in gratiam pauperum frangit, 124.
    Odium est diabolus, 165.
    Officium. uide Obedientia.
    Officium diuinum tribus modis incipiunt clerici, 319.
    Officium a S. B. institutum constanter retinendum, 321.
    Officium S. Benedicti a monachis celebrandum decernit concil. Aquisgranense, 297,
    Officium a S. Benedicto institutum mutare noluerunt summi pontifices, ibid. Quibus et quot signis ad officium uocarentur monachi, 608.
    Officii horam significare cuius esset, 606. Ad officium quanta uelocitate currendum, 576.
    Officio nichil preponendum, 578. Tarde uenientium ad officium penitentia apud monachos, 577, 579, 580, 581. Apud canonicos, 582. Et cardinales, ibid. Sine scapulari aut tunica diuina non explenda officia, 702.
    Orationes ad officium communes apud ueteres monachos, 311. Ad officium psalmi memoriter cantandi, 269. Standum ad diuinum officium, 268. Gallicani a ternis psalmis sedent, ibid. Attentio ad officium, 329. Ad officium quam infesti monachis demones, 262. Tempore officii seruandum silentium in toto monasterio, 578. Tribus modis aliquis delinquere potest in officio, 596. Et tunc qualis eius satisfactio, 595. et seq. Exire ab officio antiquis monachis uetitum, 336. Hospites die ac nocte diuinis intererant officiis, 678.
    Officium horis constitutis etiam in uia recitandum, 663. Et quomodo, 661.
    Officium diuinum in ipso laboris loco quo ritu celebrandum, 660 et seq.
    Officium regulare coram infirmis recitatum, 467. Cessatio ab officio pro admissis feminis in monasterio, 155.
    Opprobrium accipere aduersus proximum quid, 22. Nouitii solliciti sint ad opprobria, 749.
    Opus Dei quid, 328. uide Officium.
    Opera doctrine coniungenda, 6.
    Operandum bene dum uacat, 29.
    Operibus bonis ad celum properandum, 27.
    Opus murmurantis abiiciendum, 135.
    Oratio quid sit, 144. Eius efficacia, ibid. N  Dispositiones remote et proxime, 144, 145, 146. Sit humilis et deuota, 331. Frequens, 146. Submissa uoce, 668. Sine multiloquio, 331. Sed breuis, 333.
    Oratio pura que, ibid. Necessaria ad orandum in puritate cordis, 332.
    Orationis reuerentia qualis esse debeat, 330.
    Oratio extensis manibus, 146.
    Oratio mentalis, 336.
    Quid sit in conuentu breuiare orationem, 333 et seq.
    Orandum unicuique priuatim pro sua cuique deuotione, 337. Ad Orationem S. Benedictus excitat, 10.
    Oratio pro inimicis, 166.
    Oratio abbatis et congregationis pro fratre tentato, 221.
    Oratio pro excommunicato, 380.
    Oratio pro coquine Hebdomadariis facienda diebus Dominicis qualis, a quibus, et quando, 457.
    Oratio ad altaria inter diuini officii signa, 334.
    Oratio trina ante nocturnos, et primam et post completorium 338.
    Oratio in fine officii, 334.
    Orationes ad opus Dei admisit S. Benedictus, 311, 313.
    Orationes psalmis interposite, 259, 334, 335, 336. Tales an admiserit S. Benedictus, 312.
    Oratio pro hora canonica, 313.
    Oratio Dominica ad missam, 292. Apud Grecos ab omni populo dicitur, 293.
    Oratio Dominica alta uoce dicenda in laudibus et uesperis, et quare, 293, 294.
    Orationem Dominicam ad horas omnes alta uoce cantat ecclesia Lateranensis, 293.
    Oratio Dominica a clericis quotidie dicenda, 292, 294.
    Orationem Dominicam ignorare nulli licet Christiano, 293.
    Orationem Dominicam pulsantes docendi, 269.
    Orationis Dominice excellentia, 292. Cur ita breuis, ibid. Omnes, que possunt fieri, petitiones continet, ibid.
    Orationis Dominice quinta petitio fraudulenter a quibusdam omissa, 293. Circa orationem Dominicam Pelagianorum error, 294.
    Oratorium extra tempus officii clausum, 668.
    Oratorium in agris pro pastoribus ouium, 661.
    Oratorium supra portam monasterii, 675. In oratorio nichil nisi oratio, 666.
    Ordinatio decanorum per uirge traditionem, 342.
    Ordinibus sacris non initiati a capitulari tractatione exclusi, 95.
    Ordinem conuersionis omnes teneant, 825. Abbates inter se quem ordinem tenere debeant, 827. Tria in ordinibus distribuendis obseruanda, 823.
    Organa Pippino regi ab imperatore missa, 327.
    Organa seculo decimo in ecclesia Wintoniensi et Ramesiensi, 326.
    Organa in Gallie monasteriis tardius uisa, 326.
    Organorum usus apud monachos improbatus, 326.
    Orthodoxi doctores qui, 272.
    Osculum pacis hospiti offerendum, quare, et quomodo, 676.
    Ostiarius debet esse senex etate et moribus, 859.
    Ostiarii olim precipui in monasteriis instituebantur, 858.
    Ostiarii nulli apud Cluniacenses, 860.
    Ostiarii solatium, 864.
    Ostiarii munia, 863. Pulsanti quid respondeat ostiarius, 862.
    Ostium unicum in monasterio, 859. Fenestra ad ostium monasterii, 861.
    Ostia tempore lectionis et officii obserata, ibid.
    Ostia in quibusdam monasteriis semper clausa, 860.
    Otiositas anime inimica, eius remedia, 611.
    Otiosum uerbum quid, 192. Ut puniendum, ibid.
    Otium negotiosum uacare Deo, 8.
    Oues in agris custodiebant monachi, 625.
    Ouilia Domini monasteria, 52.
    Oua Benedictinis an permissa, 530.
    Ouorum et casei abstinentia in Quinquagesima, 657.

P
    Pachomius  oratorium porticibus et columnis ornatum destruit, 224.
    Palla altaris quid, 785.
    Panis monachorum qualis esse debeat, 519.
    Panem album non coquebant olim Garthusienses, ibid.
    Panis tria genera apud Cistercienses, ibid.
    Panis libra Benedictina ab aliis diuersa, et quale eius pondus, 515. Quid de diuersis ponderibus libre panis sit sentiendum, 517. Cistercienses a coquendis panibus abstinebant diebus Dominicis, 651.
    Panis uinique custos cellerarii adiutor, 412.
    Panis et uinum communicatis oblatum, 494.
    Panis hordeaceus in penam mendacii, 130.
     Panis et aqua cibus excommunicatorum, 373. Et fugitiuorum, 393.
    Parentibus mortui sint monachi, 114. Nec eorum curam suscipiant, 114, 115. Quia parentum conuersitio periculosa monachis, ibid., 116, 117. Ideo nec eos uisitent, 114, 113. Etiam egrotos, 871. Nec eorum confessiones extra claustrum excipiant, 115.
    Parentum occasione perierunt multi monachi, 116, 117.
    Parentum conspectum fugientium monachorum exempla, 116.
    Parentibus quid debeant monachi, 117. Munera a parentibus non recipienda, 694.
    Parentum studio infirmi monachi non commendandi, 114 Nec ipsi infirmi ab eis potant solatia, 465.
    Parentum blanditie religionis ingressum retardare non debent, 35. Ex parte parentum quales nouitiorum tentationes, 34.
    Paruum nichil negligendum, 409.
    Pascha quo die celebrandum, 245.
    Paschata appellantur Christi solemnitates, 275.
    Pascha pro tempore Paschali, 298.
    Pastor malus homicida, 70.
    Pastorum terrenorum exemplum imitandum prelatis proponitur, 66.
    Pater monasterii quis sit, 428.
    Patris pii titulum respuit S. Benedictus, 5.
    Pati propter regnum celorum, 37.
    Patientia Dei, 26. Ad penitentiam nos adducit, ibid.
    Pauli epistola ad Romanos infra duas noctes ad uigilias lecta, 259.
    Paulus apostolus quomodo de predicatione sua nichil sibi attribuit, 25.
    Paulus diaconus iussu Caroli Magni lectionaria duo componit primus, 272.
    Pauperes ut diuites in monasteriis admittendi, 781. Erga pauperes quam propensus S. Benedictus, 120.
    Pauperum susceptio in monasteriis, 687. In gratiam pauperum erecta xenodochia in monasteriis, 123. uasa sacra uendita, ibid., 124.
    Pauperibus date monasteriorum decime, 121. Pars quinta redituum monasterii, ibid., 122. Item tertia pars, ibid.
    Pauperibus date ciborum reliquie, ibid. Eas subtrahentes ut puniendi, ibid.
    Pauperibus distribuende uestes uetuste, 716. Tribus pauperibus pedes quotidie lauandi, eisque eleemosyna tribuenda, 685 et seq.
    Pauperibus eleemosynas distribuere ad quos spectat, 124.
    Pauperibus aliquid dare simplici monacho uetitum, 422.
    Pauperibus ad portam monasterii non eroganda eleemosyna, 125.
    Pauperibus procurandis non exeant monachi, 871.
    Philibertus  naues onustas alimonia pauperibus transmittit, 121.
    Pauperes suis laboribus alunt monachi, 120.
    Paupertas prima monachorum perfectio, 426.
    Paupertatis amor in antiquus monachis, 774 et seq.
    Paupertatis uotum in professione Benedictina includi, 761.
    Pax inquirenda, 18.
    Peccatoribus melior est mors festina quam diu in peccato uiuere, 68.
    Peccatorem qui conuertit mortuum resuscitat, 126. An illesa ueritate peccatoribus etiam maximis iustus se predicare queat inferiorem, 228 et seq.
    Peccatum et uitium quid differunt, 205.
    Peccatorum recordatio utilis, 146. Modo non sit nimia, 147.
    Peccatorum confessio cum lacrymis et gemitu, 146.
    Peccata omnia non esse equalia, nec equaliter punienda, 362.
    Peccata noua committere non debet monachus, 146. Maxima cur monachis prohibita, 109.
    Pecunias monasterii seruabat uestiarii custos, 417.
    Pedules quid, 704. Sine iis dormiebant Ultramontani monachi, ibid.
    Pellicia, 700.
    Perdentes aliquid ut puniti, 599.
    Peregrini et hospites quid differant, 725.
    Peregrinationes monachis illicite, 872.
    Perfectionem sanctitatis uouent monachi, 21. Ad perfectionem semper currendum, nunquam standum, ibid.
    Perfecti discipuli quinam, 180.
    Pericula undique in hac uita, 139, 140.
    Permutare aliquid sine licentia abbatis non licet monacho, 423.
    Persecutiones pro iustitia sustinende, 132.
    Perseuerantie necessitas, 37.
     Pedum nuditas, 705.
    Petendo et distribuendo necessaria quid obseruandum, 405.
    Petri abbatis Cauensis mira caritas in pauperes, 123.
    Petrus prior Obazine sis depositus et in cellam detrusus, eo quod aliquos solidos ex simplicitate occultasset, 433. In festo S. Petri apud Cluniacenses uigilie tota durant nocte, 260.
    Pigritia expellenda, 134.
    Pinguedinis usus apud monachos quare concessus, 530.
    Piscibus usi sunt aliquando primi Cistercienses, 507.
    Pistrinum quid, 598, 864. An reperiri debeat in monasterio, 865.
    Pitantia et generale quid, 444, 511.
    Poculum herbis hortinis mixtum ad tertiam, 559.
    Penitentie omne tempus aptum, 12.
    Pontiniacensis abbas ut punitus pro admissa in monasterio regina Francie, 156.
    Pontiniacensis ecclesia feminis Anglis aperta, 164.
    Potio triplex in Pascha addita, 522. De potu post nonam estate, 563. Item in Quadragesima post uesperas, 564.
    Preceptum pro consilio, 70.
    Precepta Dei late sumpta, 150.
    Predicare publice non debet monachus ab episcopo non iussus, 238. uide Concionari. De prepositi nomine, 849.
    Prepositus quare institutus, ibid.
    Prepositus eligendus de consensu aut saltem de consilio fratrum, 854.
    Prepositi instituendi forma, 855.
    Prepositus ab episcopo ordinatus, 853. Quatuor in ordinatione Prepositi, 854.
    Prepositus qualis esse debeat, 852.
    Prepositi munia, 850.
    Prepositus abbati in omnibus obediat, 856.
    Prepositus plures in annos in suo officio potest continuari, 401, 418. Quibus ex causis possit deponi, 857. Incorrigibilis post quartam correptionem deponendus, 343.
    Presentia Dei, 206. Quam efficax, 140.
    Prauum et malum quid differant, 141.
    Presbyteri abbates appellati, 63.
    Presbyteris in iudicium uocatis iurare prohibitum, 129. uide Sacerdos.
    Prima laudibus sine interuallo medio coniuncta, 255.
    Prima cur incipiat a principio psalterii, 319. Ad primam cur psalmum C uIII non quotidie dici S. Benedictus instituerit, 320.
    Primus pro solus, 170.
    Prior in Regula S. B. quid significet, 189, 492.
    Prior pro abbate, 427, 548.
    Prior de lectione quomodo aliquid in refectorio dicere potest, 492.
    Priores decani appellati, 338, 339.
    Prioratus sex saltem habeant monachos, 50. Duodecim, ibid. In prioratu unus solus monachus non maneat, 51.
    Processio diebus festis in albis, 707.
    Proclamationes in capitulo, 601.
    Procuratoribus rerum monasterii optimum monitum, 91.
    Prodigalitas cum auaritia ex equo uitanda, 409.
    Professio monastica angelice puritati similis, 21. Est alter baptismus, 766, 767. Aetas ad professionem requisita, 769 et seq.
    Professionis monastice ritus diuersi, 765 et seq. In professione promissio et petitio distincte, 762. Promissionis uarie formule, 756 et seq. Item petitionis, 763.
    Professio in oratorio et cur, 762. In professione uelandum nouitii caput per tres aut septem dies, 766, 767, 769.
    Professionis scedula in sacrario conseruata cum reliquiis, 788. Regulam non profitentur Benedictini, 761.
    Professionis Benedictinorum conuenientia, ibid.
    Proficiendum semper aut deficiendum, 203.
    Proiicere post se Christi sermones quid, 72.
    Promptus et facilis quid differant, 239.
    Proprietas quare amputanda, 427.
    Proprietatis abdicatio omnino annexa monastice professioni, 423.
    Proprietatem ab ore, a corde, ab opere amputauit S. Benedictus, 421.
    Proprietatem damnant antique monachorum Regule, 424. Summi pontifices, 426. Et concilia, 427.
    Proprietatis frequens perscrutatio, 426.
    Proprietas ut punienda secundum antiquas monachorum Regulas, 430. Decreta summorum pontificum, 431. Conciliorum, 432. Et recentiorum ordinum constitutiones, ibid.
    Proprietarii expellendi de monasterio, 426, 432. Excommunicandi, 426, 430, 431, 433.
    Proprietas supra quatuor denarios ut punienda, 430, 723. Item supra duodecim denarios, 433. Ultra tres solidos, ibid. Supra uiginti solidos, 430.
     Proprietarius ecclesiastica careat sepultura, 431, 432.
    Proprietarius abbas deponendus, 424.
    Proprietatis abnegatio in Pentecoste, 426. Carthusienses singulis annis res suas priori minutatim ostendunt, 633.
    Proprietatem monacho permittere papa non potest, 427.
    Proprium uitium quid sit, 386.
    Proximus noster quis, 108.
    Proximus noster omnis homo, 21. Omnis christianus, ipsi etiam angeli, 108.
    Proximo faciendum quod sibi quis fieri cupit, 117.
    Proximi dilectio insigne discipulatus Christi, 109. Qualis esse debeat, ibid. Que eius necessitas, ibid.
    Psallere in conspectu angelorum quid, 329.
    Psallere sapienter, quid, 328.
    Psallere cum antiphona et in directum quid, 314.
    Psallendi disciplina exterior qualis, 325, 326.
    Psalmodia iugis, 304.
    Psalmodie prolixitas improbata, 324.
    Psalmodia Cluniacensium prolixa a Petro Damiani laudata, 324.
    Psalmodia in coquina, 445.
    Psalmorum numerus, 322.
    Psalmus centesimus quinquagesimus primus, ibid.
    Psalmus quinquagesimus quare cum alleluia cantandus ad laudes, 287.
    Psalmus sexagesimus sextus ad laudes cur dictus, ibid.
    Psalmus uenite exsultemus initio misse Constantinopoli celebratus, 265.
    Psalmum CXuIII cur ad primam quotidie dici S. Benedictus non instituerit, 320.
    Psalmi priuati damnati, ibid.
    Psalmi et ode Salomonis inter apocrypha, ibid.
    Psalmi ab hereticis compositi, ibid.
    Psalmus et canticum quid differant, 280
    Psalmi pro canticis ad nocturnos, ibid.
    Psalmos firmare, 250.
    Psalmorum diuisio, 320.
    Psalmi feriales in festis Sanctorum ad nocturnos an dicendi, 296.
    Psalmos feriales in nocturnis tantum uigiliis, non ad horas mutant Cistercienses, 297.
    Psalmorum duodenarius numerus ad nocturnos apud monachos, et Africanas Occidentalesque Ecclesias, 276.
    Psalmi duodecim cur dicti ad uigilias nocturnas, 320.
    Psalmos tres ad horas cur instituerit S. B., 307.
    Psalmos quinque ad uesperas cur psallant clerici, quatuor uero monachi, 315, 316.
    Psalmorum distributionem a S. Benedicto institutam an mutare expediat, 321. Solam Psalmorum distributionem non hymnorum, etc. S. Benedictus mutare permisit, 322.
    Psalmos ad nocturnas uigilias assignatos quidam temere commutant, 321.
    Psalmi in nocturnis dicti in tenebris, 270.
    Psalmi Completorii in directum et quare, 317.
    Psalmi memoriter cantandi, 269.
    Psalterium discebant memoriter ueteres monachi, 269.
    Psalterium scire tenebantur episcopi, 270.
    Psalterii ignari summi pontifices, ibid.
    Psalterium omni die recitatum a pluribus, imo ab integris congregationibus, 323.
    Psalterium in Parasceue, 324
    Psalterium ante nocturnos, 252.
    Psalteria nouem scopis se cedendo recitat Dominicus Loricatus, 324.
    Psalterium cur incipiatur ad primam, 319.
    Psalterio Gallicano usus est S. Benedictus, 325.
    Psalteriuum a S. Robe to Cistercium delatum, 336.
    Psalterium glossatum Benedicti Cluniacensis monachi, 330.
    Psalteria septem in monasterio Centulensi, 270. De Psalmo tertio, 263.
    Publice peccantes publice puniendi, 591, 592.
    Pueri in monasteriis qua etate oblati, 782. A quibus, 783. Quo ritu, 784, 786.
    Puerorum oblatio coram testibus, 792.
    Pueri ante oblationem per annum in monasterio probati, 791.
    Puerorum oblationis formule, 785.
    Petitio pueri oblati quid, 784. Oblatio in manu pueri inuoluenda quid, 785.
    Pueri oblati exheredati, 787.
    Pueri solemniter oblati ad seculum redire nequibant, 788.
    Pueri inter fratres quem ordinem tenerent, 832.
    Pueris minor ciborum mensura, 522.
    Pueri delinquentes ieiuniis et uerberibus puniendi, 398, 399.
    Pueri usque ad annos quindecim flagellandi, 886, 887.
    Puerorum receptio improbata, 791
     Pueritia, 398.
    Pulmentum quid, 506.
    Pulmenta ad diem quot a S. Benedicto concessa, 500. Quot ab aliis, 506.
    Pulmentum tertium crudum, 515. An ex utroque pulmento gustare sit licitum, 513.
    Pulmenta plura festis diebus an debeant apponi, 503, 504. Tria ministrant Cassinenses per hebdomadam, festis diebus quatuor, 503.
    Pulsantes quanto tempore et quomodo probandi, 743. uide Nouitius.
    Pultis pro pane, 507.
    Pupillos habentes uidue et seculum relinquentes quomodo eorum educationi prouiderent, 792.

Q
    Quadragesime tempus penitentie addictum, 652. Quando inciperet, 299, 653. In Quadragesima aliorum temporum negligentie reparande, 653. Aliquid addendum ad solitum pensum de licentia abbatis, 655. Quomodo petenda illa licentia, 658. Monachorum uictus in Quadragesima qualis, 657. De ciborum mensura in Quadragesima nichil definiuit S. Benedictus, 504.
    Quadragesime ieiunium in pane et aqua, 505, 656, 657. Laici a uino abstinebant in Quadragesima, 656. Grecorum abstinentia in Quadragesima qualis, ibid. Silentium in Quadragesima maius, 658. Solitudo a monachis et episcopis in Quadragesima frequentata, 654. Missa in feriis Quadragesime non celebrata, 619. uita monachi Quadragesimalis esse debet, 653.
    Quadrupes animal intra murum abbatie S. Ioannis Laudunensis intrare non potest uiuum, 532.
    Querere Deum prima monachorum sollicitudo, 90. uere Deum querere quid, 748.
    Quies mentis, 67.

R
    Ratio reddenda ab officialibus singulis trimestribus, 405.
    Rationalis et superhumeralis allegorica expositio, 69.
    Reclusorum Regula, 44.
    Reclusionem prohibet S. Isidorus, 60.
    Reclusionem prepropere appetens eiicitur, 44. uide Inclusi.
    Reconciliatio ante solis occasum, 166, 167.
    Recreatio monachis digna que, 180.
    Recreationes dici possunt monachorum colloquia, 187. uide Colloquium.
    Redituum monasterii quinta pars data pauperibus, 121, 122. Idem tertia pars, ibid.
    Res monasterii tanquam uasa sacra conspiciende sunt, 408, 409.
    Res monasterii negligenter tractans ut puniendus, 420.
    Refectio ante sextam antiquis monachis ignota, 558.
    Refectio ad nonam apud Romanos, 565.
    Refectio uespertina in Quadragesima, 567.
    Refectio fructuum estate ad nonam, hieme ad uesperam. 515. Qui gratiarum actioni post refectionem non intersunt quomodo puniendi, 584. Ante communem refectionem nichil pregusta dum, 584. Summa Benedicti Anianensis in hac re religio, 585.
    Refectorarius, 444.
    Refectorii utensilia furto accipiens ut puniendus, 112.
    Ritus seruiendi in refectorio, 443, 444. Prior de lectione quomodo aliquid in refectori dicere potest, 492.
    Reges et regine quomodo salutandi, 677.
    Regina Francie admissa in monasterio Pontiniacensi contra ordinem, 156.
    Regule post professionem sunt precepta, 5.
    Regula S. B. uia salutis, 32. Sancta cur dicta, 857. Schola, 30.
    Regule S. B. scopus, 8. Discretio, 32. Omnibus proportionata, ibid.
    Regula S. Benedicti quomodo nichil contineat asperum, 30, 31.
    Regulam omnes sequantur, 97.
    Regula in minimis obseruanda, ibid. Imperare supra, infra, aut contra Regulam abbas non potest, 148, 149. Supra Regulam aliquid facientibus quid obseruandum, 239.
    Regulam stricte obseruantes nullius rei indigent, 90. Negligentes omnium patiuntur penuriam, ibid.
    Regula publice frequenter legenda et exponenda, 873 et seq. Presertim nouitiis, 750.
    Regulam non profitentur Benedictini, 761. Communis monasterii Regula quomodo intelligatur, 232.
    Religionis ingressum petentes ut suscipiendi, 269.
    Religionis ingressum parentum blanditie retardare non debent, 35.
    Religionis austeritas terret nouitios, 33.
    Religiosis infestiores sunt demones, ibid.
     Renuite, 49.
    Reomensis ecclesia feminis inaccessa, 160. uiris etiam secularibus ad sacra mysteria, 159.
    Reprehensio triplex, 801.
    Responsorium quid et unde dictum, 271.
    Responsorium et antiphona quid differant, 267.
    Responsorium cum Gloria Patri que dicenda, 271.
    Responsorium in laudibus an cum Gloria dicendum, 289.
    Responsoria in nocturnis quomodo possint breuiari, 285.
    Responsorium quartum cuiusque nocturni post Gloria repetendum, 279.
    Responsum quid, 664.
    Risus excessus improbatur, 141.
    Risus impudicitie et amentie signum, 239.
    Risus quatuor hominum genera dedecet, 142.
    Risus monachis prohibitus, ibid.
    Ridentes in monasteriis olim obseruati, ibid.
    Risus triduano ieiunio multatus, 239.
    Risus qualis decet monachos, 141,
    Robertus  abbas Case Dei a miraculis cessare rogatur, 867.
    Romana Ecclesia Scripturas in nocturnis non legit ante S. Greg. 272, 275.
    Romanum officium a Benedictinis non recipiendum, 322.

S
    Sabbati munditie, 447.
    Sabbati mandatum in feriam u in precipuis uigiliis et festis translatum, 449. Quo tempore, quo loco, quo ritu faciendum, 448.
    Sacerdotis nomine qui intelligendi, 793.
    Sacerdotis nomen diaconis attributum, 818.
    Sacerdotes seculares laici dicti, 777.
    Sacerdotes seculares silentium nocturnum obseruant, crucis signo lectum petendo, quasi claui os suum claudentes, 262.
    Sacerdotes olim aliquando deerant in parochiis, 816.
    Sacerdotes in monasteriis difficilius admittendi, 794. Monachis sacerdos extraneus non ordinandus, 814. Monachi ordinati sacerdotes uel pro monasterio uel pro parochiis, 813.
    Sacerdotes monachi ad monasterii titulum ordinati alio transire non poterant, 814. Antiquus ordo promouendi monachos ad sacerdotium, 817. Ordinandi a fratribus eligendi, 815. Nec nisi ad petitionem abbatis initiandi, 814. Quam pauci monachi olim essent sacerdotes, et quomodo illorum creuerit numerus, 815 et seq.
    Sacerdotio quis dignus censendus, 817.
    Sacerdotes altiori gradu donandi, 796.
    Sacerdotes monachi professionis ordinem retinebant, 820.
    Sacerdotes nouitii raro sacrificabant, 796.
    Sacerdotibus nichil relaxandum, 795.
    Sacerdotes temporalium curam nimiam habere non debent, 85.
    Sacerdoti fugienda superbia, 819.
    Sacerdos regularum infractor ut rebellis iudicandus, 820. Si non emendauerit, episcopus in testimonium adducendus, 821.
    Sacerdos carne lapsus ut puniendus, 111.
    Sacerdotum Anglorum ante Dunstanum ignorantia, 641.
    Sacerdotalis tonsure allegorica expositio, 85.
    Sacra uasa in gratiam pauperum uendita, 123, 124.
    Sacrista ante primum nocturnorum signum exstinctas lampades accendat, 246.
    Seculi uita nox, 29.
    Seculo seruare fidem quid, 49.
    Seculi actus monachis fugiendi, 127. Et quare, 127, 128.
    Secularium conuiuia monacho uitanda, 683.
    Sagum quid, 721.
    Salomonis ode et psalmi apocryphi, 322.
    Salutatio hospitis duplex uel triplex, 678.
    Sanctimoniales triennio probate ante professionem, 755. Incorrigibiles non eiecte e monasterio, sed incarcerate, 385.
    Sarabaite teterrimum monachorum genus, 48. Unde dicti, 49. Quales, ibid. Ab Anania et Saphira originem ducunt, ibid. De cenobitis et anachoretis aliquid participant, 50. Per tonsuram Deo mentiuntur, 49. Nulla sunt Regula approbati, ibid. Eorum mores, 52. Habitatio, ibid. Bini aut terni habitant, 50.
    Satane tradi quid, 369, 373.
    Scale Iacob mystica explicatio, 202 et seq.
    Scandalorum spine quid, 293.
    Scapulare quid, 701.
    Scapulare dictum cuculla, 702.
    Schole uarie acceptiones, 30.
    Scientie necessitas ad Scripture intelligentiam, 646 et seq.
     Scientia bene ordinata humilitatem generat, 644. uide Studium.
    Scriptura cur dicatur Testamentum, 72.
    Scriptura simpliciter prolata non semper intelligitur sacra, 211.
    Scriptura sacra Scala Iacob designata, 204. uarios sortitur sensus, 179. Eius studium post nocturnos, 251. Memorie est mandanda, ibid. Exemplo ueterum monachorum, 269. An preter Scripturas aliquid debeat legi in diuinis officiis, 273.
    Scripturas in nocturnis ante S. Gregorium non legit Ecclesia Romana, 272, 275.
    Scurrilitas quid, 190. Improbatur, ibid. Damnaturque sub penis grauissimis, 191.
    Senectus morbus, 479.
    Senum nomine qui intelligendi in Regula S. B., 480.
    Senes Regularis obseruantie sunt tenaciores, 235.
    Senes et infantes quomodo preueniant horas canonicas, 483. Ieiunium soluant, 481. Eorum qualis cibus, ibid.,
    Senibus singularis habitatio concedenda, 348, 483.
    Seniores pro Decanis, 351.
    Seniores monasterii quales, 100. Eorum numerus, ibid. Consilia fratrum cum eis expendenda, 95.
    Seniorum reuerentia, 166.
    Senior spiritualis quis sit, 140.
    Sepelire mortuos ut possit monachus, 126.
    Septenarius numerus sacratus, 304.
    Sepulcrum in monasteriis semper apertum, 139.
    Sepultura feminis in uirorum, uiris in mulierum monasterio non danda, 155.
    Seras clandestinas habere prohibitum, 433.
    Sermo responsionis bonus, 410.
    Sermones Christi post se proiicere quid, 72.
    Seruiendum Deo de suis bonis, 11. Omni tempore, 12.
    Seruitus Dei et hominis ut differant, ibid.
    Serui et domini secundum Diogenem quid differant, 76.
    Seruo non preferendus in monasteriis est nobilis, ibid.
    Serui inuitis dominis in monachos non admittendi, 738.
    Seruire aliis quam fructuosum, 444.
    Seruiant sibi fratres hebdomadatim, 440. Quo affectu, 445. Quo ritu, 443, 444.
    Seruitores a coquine hebdomadariis distincti, 443.
    Seruitoribus eadem ciborum mensura que aliis, 506.
    Seueritas nimia et nimia remissio ex equo uitanda, maxime tamen seueritas, 843. Hec ualde noxia, 842.
    Sexte officium diebus festis non statim post missam cantatum, 453. Locutio per signa, 181, 492.
    Silentii necessitatem natura hominem docet, 241.
    Silentium monachos decet, 189.
    Silentium Aegyptiorum monachorum continuum, 181. Ioannis Silentiarii annorum triginta septem, ibid. Theone abbatis triginta quinque annorum, ibid. Cuiusdam uirginis uiginti quinque annorum, ibid.
    Silentium B. Marie uirginis, ibid.
    Silentium Cluniacensium, Cisterciensium, monialium Fontis-Ebraldi, ibid. 182.
    Silentium in Regula S. Benedicti duplex, 489. Perpetuum non instituit S. B., 192.
    Silentium summum post completorium, 573. Quando incipiat et desinat eius obligatio, ibid. Extra monasterium obseruatum, 574. Quibus de causis ab eo possit dispensari, ibid. Illud uiolantes ut puniendi, 573.
    Silentium meridianum quale et quomodo transigendum, 616.
    Silentium quibus in locis seruandum, 192 et seq. Loquentes in locis uetitis ut puniendi, 194.
    Silentium summum in oratorio, 667.
    Silentium in omnibus claustri officinis dum regularis hora canitur, 471, 579.
    Silentium summum ad mensam apud monachos, clericos et gentiles religiose obseruatum, 490. Illud uiolantes ut puniendi, 491.
    Silentium in refectorio extra refectionis tempus, et ad refectionem extra refectorium, ibid., 492.
    Silentium ut ceteri seruabant infirmi, 470. Etiam ad mensam, 469.
    Silentium in quadragesima maius, 658.
    Silentium in penam scurrilitatis, 191.
    Silentium triduanum pro uerbo otioso, 192.
    Silentii infractores ut puniendi, 188.
    Silere et studere silentio quid differant, 183.
    Singularitas cur uitanda, 233. Est uane glorie signum, 234. A demonio suggeritur, ibid. Perturbat congregationem, ibid.
    Singulares non dicendi Regule tenaciores, 236.
    Singularitas non est Regule aliquid addere, ibid.
    Sobrius quis, 402.
    Sola lignea, 705.
    Solatia cellerarii, 412.
     Solatia singulis secundum congregationis modum, 446.
    Solemnitates et festiuitates quid differant, 295.
    Solemnitates Christi Paschata appellantur, 275.
    Solitudini quales apti, 46.
    Solitudine castitas conseruatur, 153.
    Secessus in solitudinem in Quadragesima, 654, 655.
    Solitudo Thorneiensis monasterii, 162.
    Sollicitudo prima monachorum Deum querere, 90.
    Somnolentia quid sit, 134. Eius cause physice et morales et remedia, ibid.
    Somnus hora surgendi ut excutiendus, 357. Per somnia demones monachos infestant, 34. Cautele aduersus diaboli insidias per somnum, 344. uide Dormire.
    Spernenda monacho que, 226.
    Spes uenie, gratie, et glorie, 137.
    Spine scandalorum quid, 293.
    Spinulus  miracula facere in uirtute obedientie prohibetur, 866.
    Spirituum quatuor genera, 742.
    Sputamen in facie pro dilecti pena, 373.
    Stabilitas in congregatione, 168.
    Stabilitate quid promittatur, 758 et seq.
    Stabilitatem in alio monasterio firmare poterant monachi peregrini, 801.
    Standum ad officium diuinum, 268.
    Stephanus  Grandimontensis a miraculis cessare iubetur, 867.
    Studia SS. Patrum alia preter Scripturam sacram, 636.
    Studiis an possint uacare monachi: rationes pro negatiua, 627. Pro affirmatiua, 628 et seq.
    Studia omni tempore floruisse apud monachos, 632 et seq. In antiquis monachorum Regulis prescripta, 630. Ecclesiasticis et ciuilibus legibus, 640. Summorum Pontificum et conciliorum decretis, 642.
    Studia apud Cistercienses tempore S. Bernardi, 641. Monachorum peregrinationes studiorum causa, 636.
    Studia instituit S. Benedictus, 631.
    Studia in reformandis monasteriis instituta, 640.
    Studio corpus affligi, 643. Deuotionem foueri, 644. Humilitatem generari, ibid. Otium plus fugari quam labore, 643. Ei non bene ascribi ruinam discipline, 645. Ei nichil obest exemplum Christi et apostolorum, 643. Quibus studiis uacarent primi Benedictini, 635 et seq.
    Studia sanctimonialium, 640.
    Studiis quare laborem pretulisse uisi sint ueteres monachi, 631.
    Substantia monasterii quid, 414.
    Superbia quid sit, 133 Unde dicta, 201.
    Superbia et elatio quid differant, 403.
    Superbie plura genera, 201.
    Superbie signum clamor, 240.
    Superbus gratia destituitur, 133. Humiliatur, 200.
    Superbos permittit Deus in turpe aliquod peccatum incidere, 201.
    Superbus ipse sibi demon est, 133.
    Superbi fumo comparati, 200.
    Superbus monachus primus in conuentibus residet, 226. Ambit dignitates, 225. Eremiticam uitam desiderat, 233.
    Superbe silentes, 178.
    Superfluum quid, 428.
    Superflua resecanda, 413, 428.
    Superfluum possidere monachis abominatio est et infamium, 426.
    Superiores a subditis non corrigendi, 99.
    Superioris imperia discutiens de ligno scientie boni et mali comedere dicitur, 173.
    Supplicatio litanie quid, 274.
    Surgendi hora adueniente ut excutiendus somnus, 357. Qua hora monachis surgendum ad uigilias, 246 et seq.
    Surgendum temporius ad nocturnas diei dominice uigilias et quanto temporius, 277, 278. Preceptum Regule de surgendo temporius ad uigilias dominicas solum respicit estatis tempus, 258.
    Suum dicere aliquid sub grauissimis penis prohibitum, 429.
    Symbolum S. Athanasii, 319.
    Synpecta quid, 378. Synpecta quinquagenarius in ordine, 379. Eius officium, ibid.

T
    Tabernaculum quid, 21.
    Tabule quid, 724.
    Tabula lignea significata hora operis Dei, 608. De hymno Te decet laus, 283.
    Te Deum laudamus a quo compositus, 280. Quam antiquus eius usus, ibid. In dominicis Aduentus et Quadragesime a Benedictinis cantatur, ibid. Et in quibusdam canonicorum ecclesiis, ibid. A Romanis in natali tantum Pontificum, ibid.
     Temperius pro temporius, 276.
    Temporalium nimia cura in abbate reprehenditur, ea tamen negligere non debet, 85. Sed subditis procurare, 66. Dum tempus habemus operemur bonum, 29.
    Tenebre mortis, 15.
    Tentationibus obnoxii monachi, 9.
    Tentatio es nouitiorum ex parte religionis, 33. Ex parte diaboli, 33, 34. Ex parte seculi, 34, 35.
    Tentationi orienti resistendum, et ad Christum recurrendum, 23.
    Tepida obedientia reprobatur, 175.
    Terras et possessiones monachis habere licitum, preferendi tamen qui eas respuunt, 774 et seq.
    Testamentum cur dicatur Scriptura, 72.
     discebant memoriter ueteres monachi, 269.
    Testis falsus tribus personis obnoxius, 113.
    Theodorus Pachomii discipulus matrem uidere recusat, 116.
    Theodosius Iunior excommunicatus a monacho, 370.
    Timor triplex, 204, 243.
    Timor Dei proprie filialis est, 205. Gratiam promeretur, retinet, et recuperat, 15.
    Timor Dei quomodo primus humilitatis gradus, 204.
    Tonsure sacerdotalis allegorica expositio, 85.
    Transire ad aliud monasterium quibus ex causis quis possit, 759.
    Transitus a laxiori ad strictius monasterium probandus, 808. A stricto ad strictius non facile persuadendus, 809. Ad relaxatum damnandus, 811.
    Tribulatio ex triplici causa, 127.
    Tribulationis omne genus in hoc mundo electis, 217.
    Tristari Deus quomodo dicatur, 11.
    Tuba significata hora operis Dei, 608.
    Tunica quid, ex qua materia, caputium illi assutum, 701.
    Tunicam auferenti pallium dimittendum, 218.
    Turbulentus quis, 403, 844.
    Turpe uerbum fornicatio, 110. Sex mensium excommunicatione plectitur, 111.
    Typus quid, 411.

U
    Unio fraternitatis commendatur, 7.
    Unum in Christo quomodo omnes sumus, 77.
    Ursmarus  ecclesiam separatam pro populo in Laubiensi cenobio construit, 162.
    Utilis frater quis, 207.

u
    uagari extra claustrum sub specie pietatis non debet monachus, 168.
    uasa sacra in gratiam pauperum uendita, 123, 124.
    uel pro et, 42. Opera uendita per domesticos laicos, potius quam per monachos, 734. Et uiliori pretio quam a secularibus, 735.
    uendere et emere monachis S. Martini non licebat, 424.
    ueniam negans petenti ut puniendus, 891.
    uerbis et exemplis prelucere debet abbas, 68, 69, 71. Tria in uerbis utilibus obseruanda, 190.
    uerbum otiosum quid, et ut puniendum, 192.
    uerbum turpe fornicatio, 110. Sex mentium excommunicatione plectitur, 111.
    uersus quid, 267. Quomodo dicendus, ibid.
    uesperas cum quatuor psalmis cur cantent monachi, clerici cum quinque, 315, 316.
    uestes ueterum monachorum quales, 706.
    uestes fratribus que concedende, 416.
    uestes preter prescriptas a Regula concesse, 718.
    uestes nocturnales, 717.
    uestes iter agentium meliores, 710.
    uestium mensura qualis, 713.
    uestes pretiose et uiles pari modo uitande, 712. De uestium grossitudine non causandum, ibid.
    uestium color qualis, 707 et seq.
    uestium distributio quo tempore facienda, 715. A quo, 341.
    uestes scisse ut resarciende, 416.
    uestes uetuste pauperibus distribuende, 716.
    uestium lotio in antiquis Regulis prescripta, et quo ritu fieret, 717.
    uestes monachorum ex seculo allate diu in monasterio  conseruate, 780. Monachi a secularibus ueste distincti, 707.
    uestium custos camerarius dictus. Eius officium, 416. Pecunias monasterii seruabat, 417.
    uestire nudum ut queat monachus, 125.
    uia angusta, 173.
    uia celi difficilis, 21.
    uictorianus  eremitas et solitarios ad cenobium reuocat, 57.
    uigilie nocturne cum psalmis duodecim, et quare, 320. Apud ueteres monachos quam prolixe, 259. Ad auroram usque diebus dominicis producte, 257. In festo S. Petri apud Cluniacenses tota durant nocte, 260. In cena Domini in tenebris finiende, 258.
    uilitas quid, 222. Ipsa uilitate et extremitate indignum se iudicet monachus, 226. Monachi S. uincentii de uulturno ad Farfense monasterium ueniunt hebdomadas suas in coquine officio exacturi, 443.
    uindicta corporalis quid, 361.
    uinolentus, 133.
    uini abstinentia apud gentiles, 550.
    uini abstinentiam suis permittit S. B., 546.
    ueterum statuta de uini abstinentia, 549.
    uini abstinentia in Quadragesima, 656.
    uinum omnibus subtractum pro tratre tentato, 221.
    uinum etiam infirmis negatum, 550.
    uinum quibus infirmis concessum, 534.
    uinum monachorum non esse quis dixerit, 548. Excusatio abstinentie a uino petita ab exemplo Timothei refellitur, 550.
    uinum apostatare facit sapientes, 551.
    uino captus ut puniendus, 133.
    uinum et panis communicatis offeruntur, 494.
    uini panisque custos cellerarii adiutor, 412.
    uirginitas uirtus rara, 150.
    uirtus et malitia disterminant seruos et liberos, 78.
    uisitatio infirmorum. uide Infirmi.
    uite lumen, 15.
    uita cordium iehsu Christus, 17.
    uita uera uita beata, ibid.
    uita eterna concupiscenda, 138.
    uitam beatam omnes cupiunt, 17.
    uita monastica militia et tentationibus obnoxia, 9.
    uita seculi nox, 29.
    uitium et peccatum quid differunt, 205.
    uitia citius exstirpanda, 81.
    uitia sua ex diuersis motiuis predicare solent homines, 231.
    uitium proprium quid, 386.
    uocatio diuina quid, 203.
    uocationis religiose beneficium commendatur, 16.
    uocationis modus triplex, ibid.
    uolatilia a carnibus distincta, 527.
    uolatilia carnis stimulos magis irritant quam quadrupedum carnes, 524.
    uolatilium esus in monachis a Patribus improbatus, 525.
    uolatilia sanis an concesserit S. Benedictus, 478, 523. An infirmis, 528.
    uolatilia monachis in concilio Aquisgranensi uetita preterquam in Pascha et in Natali Domini, 526.
    uolatilium esus in quibusdam monasteriis, 525.
    uolatilia comedere possunt in itinere constituti si princeps aut episcopus iubeant, 528.
    uoluntas propria, 172. Quid quam exitialis, 147.
    uoluntatis abnegatio, 209, 340.
    uoluntatis abnegatio Regule Benedictine scopus, 8.
    uoluntatis abdicationem presertim a fratribus exigebat Wala, 427.
    uoluntatis abnegande exemplum in Christo, 210.
    uoluntas habet penam, 211.
    uota tria professionis monastice, 174. Summus pontifex non potest dispensare a uotis religiosis, 761.
    uox diuina, 13. Audienda, 14.
    Wlstanus  deflet destructionem simplicis maiorum suorum oratorii, 224.

X
    Xenodochia in monasteriis in gratiam pauperum, 123.

Z
    Zelus in bonam et in malam partem, 852.
    Zeli boni exercitia, ibid. et seq.
    Zelotypus quis, 845.
    Zona, 702, 706.







ORDO RERUM QUAE IN HOC TOMO CONTINENTUR.



IOANNES PAPA II.

    Notitia ex libro Pontificali. 9
    EPISTOLAE. 1
    Epistola Athalarici regis ad Ioannem.---Confirmatio senatusconsulti aduersus Simoniacos editi. Ibid.
    Epistola Cassiodori ad Ioannem.---Cum a rege prefectus pretorii constitutus esset, pro bono regimine preces pontificis ad Deum implorat. 13
    Epistola Iustiniani imperatoris ad Ioannem. 14
    EPISTOLA Ioannis ad Iustinianum.---Laudat catholici imperatoris egregiam pietatem, debitumque ipsius religionis, quo sedem apostolicam prosequebatur. Rogat Augustum, ut quos a recto fidei catholice itinere aberrare sciret, omni studio reuocaret. 17
    EPISTOLA Ioannis ad senatores.---Fidem de Christi diuinitate et incarnatione confirmat: Acemetas monachos uitandos esse monet. 20
    EPISTOLA Ioannis ad episcopos Gallie.---Contumeliosum, Gallie episcopum, episcopatu priuatum in monasterium redegit ad penitentiam: Ecclesiam eius Cesario Arelatensi commendat. 24
    EPISTOLA Ioannis ad presbyteros et diaconos Contumellosi. 24
    EPISTOLA Ioannis ad Cesarium Arelatensem. 25
    EPISTOLA Africanorum episcoporum ad Ioannem.---Pontificem de dubiis quibusdam consulunt. Ibid.
    EPISTOLA Ioannis ad ualerium episcopum.---Docet Christum, secundum deitatis naturam, Patri equalem, secundum uero humanam naturam, minorem esse. 27
    CANONES Ioanni ascripti. 28

AGAPETUS PAPA I.
    Notitia ex libro Pontificali. 31
    Epistola Iustiniani ad Agapetum.---More maiorum suorum apud pontificem Romanum recens electum fidei sue professionem edit. Ibid.
    EPISTOLAE AGAPETI. 35
    AGAPETI EPISTOLA PRIMA .---Iustiniani fidei libellum confirmat. 37
    EPISTOLA olim Iu .---Iustiniano gratias agit, quod sibi de electione in pontificem fuerit gratulatus; illum ad catholicam fidem tuendam hortatur; lapsos episcopos cum honoribus recipi non posse respondet. 38
    Primum exemplar precum Iustiniani ad Agapetum. 41
    Secunda fidei confessio a Iustiniano Agapito oblata. 42
    EPISTOLA olim II .---Gratulatur quod ab hereticorum manibus euaserint, et ad ea de quibus Ioannem consuluerant respondet. 43
    EPISTOLA olim III .---Agapetus gratias agit, quod sibi de electione fuerit gratulatus, simul significans se eius consultationibus respondisse, idemque per legatos prestiturum. Interea hortatur ut que pro fide catholica scripsit, diuulgari curet. 45
    EPISTOLA olim uI .---Quod predia iuris Ecclesie nullo titulo alienari debeant. Ibid.
    EPISTOLA olim uII .---De Contumelioso, cum ad sedem apostolicam appellasset. 46
    Interpretatio Epistole synodalis. 48
    Libellus monachorum Agapeto oblatus. 50
    Libellus episcoporum Orientalium. 67
    EPISTOLA olim u . Ostendit Agapetus in Christo duas perfectas esse naturas. 77

SYLuERIUS PAPA.
    Notitia ex libro Pontificali. 79
    SYLuERII EPISTOLAE. 85
    EPISTOLA PRIMA .---uigilio ambitionem sedis apostolice et simonie crimen exprobrat Syluerius, eumque anathematizat. Ibid.
    Epistola Amatoris Augustodunensis ad Syluerium.---Ad leuandam inopiam exsilii, mittit pontifici munuscula. 86
    EPISTOLA II .---Amatoris caritatem laudat Syluerius: que contra se acta sunt exponit. De falsis testibus contra episcopum non suscipiendis. Ibid.

S. LAURENTIUS NOuARIENSIS.
    Notitia Margarini de la Bigne. 87
    S. LAURENTII HOMILIAE. 89
    HOMILIA PRIMA.---De penitentia. Ibid.
    HOMIL. II.---De eleemosyna. 105
    LIBER de muliere Chananea 116

S. P. BENEDICTUS.

    uITA S. Benedicti. 125
    Prefatio in Regulam S. Benedicti. 205
    S. BENEDICTI REGULA COMMENTATA. 215
    Prologus. Ibid.
    CAPUT PRIMUM.---De generibus uel uita monachorum. 245
    CAP. II---Qualis debeat esse abbas. 263
    CAP. III.---De adhibendis ad consilium fratribus. 287
    CAP. Iu.---Que sint instrumenta bonorum operum. 295
    CAP. u.---De obedientia. 349
    CAP. uI.---De taciturnitate. 355
    CAP. uII.---De humilitate. 371
    CAP. uIII.---De officiis diuinis in noctibus. 409
    CAP. IX.---Quanti psalmi dicendi sint nocturnis horis. 421
    CAP. X.---Qualiter estatis tempore agatur nocturna laus. 433
    CAP. XI.---Qualiter dominicis diebus uigilie agantur. 435
    CAP. XII.---Quomodo matutinorum solemnitas agatur. 443
    CAP. XIII.---Priuatis diebus qualiter matutini agantur. 445
    CAP. XIu.---In natalitiis sanctorum qualiter agantur uigilie. 449
    CAP. Xu.---Alleluia quibus temporibus dicatur. 451
    CAP. XuI.---Qualiter diuina opera per diem agantur. 455
    CAP. XuII.---Quot psalmi per easdem horas canendi sunt. 459
    CAP. XuIII.---Quo ordine ipsi psalmi dicendi sunt. 467
    CAP. XIX.---De disciplina psallendi. 475
    CAP. XX.---De reuerentia orationis. 479
    CAP. XXI.---De decanis monasterii. 483
    CAP. XXII.---Quomodo dormiant monachi. 489
    CAP. XXIII.---De excommunicatione culparum. 501
    CAP. XXIu.---Qualis debeat esse modus excommunicationis. 505
    CAP. XXu.---De grauioribus culpis. 507
    CAP. XXuI.---De iis qui sine iussione abbatis iungunt se excommunicatis. 513
    CAP. XXuII.---Qualiter debeat abbas sollicitus esse circa excommunicatos. 515
    CAP. XXuIII.---De iis qui sepius correpti se non emendauerint. 519
    CAP. XXIX.---Si debeant iterum recipi fratres exeuntes de monasterio. 523
    CAP. XXX.---De pueris minori etate, qualiter corripiantur. 533
    CAP. XXXI.---De cellerario monasterii qualis sit. Ibid.
    CAP. XXXII.---De ferramentis uel rebus monasterii. 515
    CAP. XXXIII.---Si quid debeant monachi proprium habere. 551
    CAP. XXXIu.---Si omnes equaliter debeant necessaria accipere. 563
    CAP. XXXu.---De septimanariis coquine. 565
    CAP. XXXuI.---De infirmis fratribus. 581
    CAP. XXXuII.---De senibus uel infantibus. 595
    CAP. XXXuIII.---De hebdomadario lectore. 60
    CAP. XXXIX.---De mensura ciborum. 613
    CAP. XL.---De mensura potus. 641
    CAP. XLI.---Quibus horis oporteat reficere fratres. 655
    CAP. XLII.---Ut post completorium nemo loquatur. 669
    CAP. XLIII.---De iis qui ad opus Dei uel ad mensam tarde occurrunt. 675
    CAP. XLIu.---De iis qui excommunicantur, quomodo satisfaciant. 683
    CAP. XLu.---De iis qui falluntur in oratorio. 691
    CAP. XLuI.---De iis qui in aliis quibuslibet rebus delinquunt. 693
    CAP. XLuII.---De significanda hora operis Dei. 699
    CAP. XLuIII.---De opere manuum quotidiano. 703
    CAP. XLIX.---De Quadragesime obseruatione. 735
    CAP. L.---De fratribus qui longe ab oratorio laborant, aut in uia sunt. 743
    CAP. LI.---De fratribus qui non satis longe `proficiscuntur. 745
    CAP. LII.---De oratorio monasterii. 747
    CAP. LIII.---De hospitibus suscipiendis. 749
    CAP. LIu.---Si debeat monachus litteras uel aliquid suscipere. 767
    CAP. Lu.---De uestiario et calciario fratrum. 771
    CAP. LuI.---De mensa abbatis. 795
     CAP. LuII.---De artificibus monasterii. 801
    CAP. LuIII.---De disciplina suscipiendorum fratrum. 803
    CAP. LIX.---De filiis nobilium uel pauperum, qui offeruntur. 837
    CAP. LX.---De sacerdotibus qui forte uoluerint in monasterio habitare. 845
    CAP. LXI.---De monachis peregrinis, qualiter suscipiantur. 851
    CAP. LXII.---De sacerdotibus monasterii. 861
    CAP. LXIII.---De ordine congregationis. 869
    CAP. LXIu.---De ordinando abbate. 879
    CAP. LXu.---De preposito monasterii. 891
    CAP. LXuI.---De ostiariis monasterii. 899
    CAP. LXuII.---De fratribus in uiam directis. 913
    CAP. LXuIII.---Si fratri possibilia iniungantur. 917
    CAP. LXIX.---Ut in monasterio non presumat alter alterum defendere. 919
    CAP. LXX.---Ut non presumat monachus alium cedere. 921
    CAP. LXXI.---Ut obedientes sint sibi inuicem. 923
    CAP. LXXII.---De zelo bono quem debent habere monachi. 927
     CAP. LXXIII.---De eo quod non omnis obseruatio iustitie in hac sit regula constituta. 929
    S. BENEDICTI OPUSCULA. 933
    Sermo habitus in discessu Mauri et sociorum. Ibid.
    Epistola ad S. Maurum missa. 934
    SCRIPTA SUPPOSITA. 935
    Epistola ad S. Rhemigium Rhemensem. Ibid.
    Sermo in mortem S. Placidi. 936
    Obseruatio critica in subsequens opusculum. 937
    ORDO MONASTICUS.---Qualiter fratribus in monasterio religiose ac studiose conuersari ac Domino militare oportet. Ibid.
    MONUMENTA QUAEDAM S. BENEDICTINI OPERIBUS ANNECTENDA. 941
    Alberici sermo in S. Scholasticam. Ibid.
    SS. Pauli et Stephani abbatum Regula ad monachos. 949
    Ferreoli episcopi Regula ad monachos. 959
    Regula Tarnatensis monasterii. 977
    Regula cuiusdam Patris. 987
    Regula consensoria monachorum. 993
    Alia Regula incerti auctoris. 995
    Antiquus ordo Romanus ad usum monasteriorum. 997




FINIS TOMI SEXAGESIMI SEXTI.

